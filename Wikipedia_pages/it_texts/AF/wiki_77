{"id": "499983", "revid": "767487", "url": "https://it.wikipedia.org/wiki?curid=499983", "title": "Al di l\u00e0 dei sogni", "text": "Al di l\u00e0 dei sogni (\"What Dreams May Come\") \u00e8 un film fantasy drammatico del 1998 diretto da Vincent Ward ed interpretato da Robin Williams. \u00c8 ispirato al romanzo omonimo di Richard Matheson, pubblicato nel 1978, e contiene molti riferimenti allegorici alla \"Divina Commedia\" di Dante Alighieri e al mito di Orfeo ed Euridice. Il titolo \u00e8 ispirato ad un verso dell\"'Amleto\" di William Shakespeare, nel famoso monologo della prima scena del terzo atto.\nIl film ha incassato oltre 71 milioni di dollari, ma \u00e8 costato circa 80 milioni di dollari.\nTrama.\nChris e Annie si incontrano casualmente su un lago al confine con la Svizzera: Annie urta la barca di Chris con la propria, poi lo ritrova e gli offre una cena. I due si innamorano, si sposano e hanno anche due figli, Ian e Marie. La famiglia vive anni pieni di serenit\u00e0 e soddisfazioni: Chris \u00e8 neurologo, Annie \u00e8 una pittrice e restauratrice di dipinti. Una mattina entrambi i figli muoiono in un incidente stradale; nonostante il dolore la coppia riesce a trovare un nuovo equilibrio. Quattro anni dopo, anche Chris rimane ucciso mentre soccorre dei feriti in un incidente.\nL'anima di Chris viene aiutata a prendere coscienza della sua morte da Albert. Inizialmente l'anima non pu\u00f2 fare a meno di stare accanto ad Annie, che intanto cade in depressione; poi per\u00f2 si rende conto che deve abbandonarla per farla tornare un minimo in s\u00e9. Chris si ritrova in un paesaggio montano simile ad un quadro della moglie e simile al luogo in cui i due volevano passare la vecchiaia.\nChris viene sempre seguito da Albert e in seguito da una hostess. Vive dei suoi ricordi ed impara a stare nella nuova realt\u00e0, creata dalla sua mente. Quando Annie si suicida, l'equilibrio viene rotto. Albert dice a Chris che il suicidio obbliga all'inferno perch\u00e9 l'anima ha interrotto l'ordine della vita e non si rende conto del suo gesto. L'uomo per\u00f2 non vuole arrendersi e fa in modo di poter scendere all'inferno per ritrovare sua moglie.\nAiutati da uno psichiatra, Chris e Albert scendono all'inferno passando dai colori del paradiso agli ambienti cupi di un fiume pieno di anime e di un mare in tempesta. Arrivati davanti a Cerbero, un relitto di una nave che rappresenta la porta dell'inferno, Chris riconosce Albert, che in realt\u00e0 \u00e8 il figlio Ian, ed \u00e8 costretto a lasciarlo per evitare distrazioni nella difficile ricerca di Annie.\nSalito con lo psichiatra fino ad un livello popolato da facce che sbucano dal terreno, Chris riesce ad individuare la moglie, che si \u00e8 costruita una realt\u00e0 molto simile alla casa in cui vivevano, ma in rovina. Lo psichiatra a quel punto si fa riconoscere come Albert, il vecchio professore, spiegando che lui potr\u00e0 solo dire ci\u00f2 che prova alla moglie, senza che essa possa riconoscerlo; e soprattutto avvertendolo che se rimane troppo tempo con lei, la sua anima potrebbe venire persa nella lugubre realt\u00e0 che la moglie stessa si \u00e8 costruita.\nChris entra spacciandosi per un vicino. Annie non lo riconosce e Chris le racconta della sua storia, della moglie che si \u00e8 uccisa dopo la morte dei figli. Annie sembra sul punto di riconoscerlo, ma poi si sente attaccata e lo respinge: Chris capisce che non c'\u00e8 nulla da fare per salvarla. Esce dalla casa, saluta Albert e ritorna dentro per perdersi e poter cos\u00ec vivere con la moglie. Continuando a ricordare, per\u00f2, riesce a far breccia nel cuore di Annie che capisce la sua situazione e salva entrambi.\nEntrambi si ritrovano nel paradiso di Chris, dove li raggiungono i figli e Albert. Dopo aver vissuto insieme, decidono di reincarnarsi per poter vivere di nuovo, sapendo di ritrovare nuovamente i figli in paradiso.\nTemi.\nLa pellicola tratta temi quali l'amore, la morte, l'aldil\u00e0 e la reincarnazione in una maniera molto originale, articolandosi in diverse situazioni: la vita reale nel presente, ricordi della vita, alternata all'aldil\u00e0 dei personaggi che li porta a vivere in paradiso o all'inferno, il tutto in chiave molto dantesca e con elementi orientali.\nIl film non tratta il tema della vita dopo la morte secondo i canoni di una specifica religione, ma unisce pi\u00f9 elementi presi da varie religioni e culture.\nUna base \u00e8 quella cristiana, ma vengono uniti elementi orientali (come la reincarnazione), e elementi non canonici e non riconosciuti da tutti, come la salvezza dopo il suicidio.\nDurante il corso del film, \u00e8 determinante l'intensit\u00e0 dei colori. Le scene sono molto sature dal punto di vista cromatico: ritraggono paesaggi da sogno, che possono ricordare quadri di tipo impressionista, nel \"paradiso\", mentre sono molto cupe e tenebrose nel rappresentare \"l'inferno\", rispecchiando lo stato d'animo dei protagonisti della scena.\nUna scena significativa che dimostra il legame dei due \u00e8 quando in paradiso un albero, apparso solo dopo che Annie lo ha dipinto (dopo la morte di Chris), comincia a perdere le foglie perch\u00e9 Annie con un solvente lo cancella dal suo dipinto.\nAll'interno di molte scene soprattutto negli inferi compaiono numerose opere astratte.\nL'arte \u00e9 un elemento costante e ricorrente per tutto il film.\nProduzione.\nRiprese.\nLe riprese del film furono effettuate tra Stati Uniti e Venezuela dal 23 giugno al 7 ottobre 1997. Tra le location utilizzate figurano il Parco nazionale dei ghiacciai nel Montana e le cascate del Salto Angel in Venezuela.\nParte della sequenza dell'inferno \u00e8 stata girata sullo scafo decrepito del portaerei classe Essex USS \"Oriskany\" mentre era ancorato a Mare Island, in California. La nave fu successivamente affondata per far posto a una barriera artificiale il 17 maggio 2006.\nAccoglienza.\nIl film ha ricevuto critiche miste, che ne hanno lodato in particolare l'aspetto tecnico ma talvolta criticato la trama. Sul sito Rotten Tomatoes registra un consenso del 54% basato su 69 recensioni professionali, con un punteggio medio di 5.6/10.\nRoger Ebert diede un giudizio di tre stelle e mezzo su quattro, commentando: \nJames Berardinelli diede invece un giudizio di tre stelle su quattro, commentando:\nIl quotidiano \"La Stampa\" la defin\u00ec \"una storia che piace e commuove\". Il film ha ottenuto un Premio oscar ai migliori effetti speciali per i suoi strabilianti effetti visivi."}
{"id": "499984", "revid": "712828", "url": "https://it.wikipedia.org/wiki?curid=499984", "title": "La spada di Paros", "text": " \u00e8 un manga frutto della collaborazione tra le autrici giapponesi Kaoru Kurimoto ai testi e Yumiko Igarashi ai disegni. \u00c8 incentrato sul romanticismo e sulle relazioni sentimentali dei protagonisti, rientrando nel genere \"yuri\". In maniera molto simile a quanto avviene in \"Lady Oscar\", narra anch'esso di una ragazza che vive facendosi passare per un uomo.\nL'opera \u00e8 stata pubblicata dal 1986 al 1987 sulla rivista \"Asuka\" di Kadokawa Shoten e poi raccolta in tre volumi \"tank\u014dbon\". L'edizione italiana \u00e8 stata pubblicata nel 2009 da GP Publishing in due volumi.\nTrama.\nNel lontano regno di Paros esiste una leggenda che ruota intorno alla sacra spada della famiglia reale. Secondo questa leggenda, in tempo di guerra, giunger\u00e0 una sola persona che possa brandire tale arma e condurre il paese verso il futuro. Tale profezia, per\u00f2, afferma anche che colui che porter\u00e0 Paros ad un futuro di luce e prosperit\u00e0 \u00e8 sia uomo che donna, mentre colui che porter\u00e0 Paros alla distruzione, brandendo la sacra spada, non \u00e8 n\u00e9 uomo, n\u00e9 tantomeno donna.\nDa qualche mese, nel regno di Paros si respira aria di guerra: il vicino reame di Kauros vuole infatti conquistare - o attraverso la diplomazia, o con la guerra aperta - il prosperoso regno della spada. Ma il re di Paros non ha figli maschi, ma la sola Erminia, unica figlia, cresciuta come se fosse un ragazzo. Tutto il regno parla di lady Erminia, per il suo carattere coraggioso e ribelle, nonch\u00e9 per il suo valore e per la sua forza d'animo, tuttavia tutti sanno perfettamente che la giovane non pu\u00f2 regnare, in quanto il potere reale si trasmette per linea maschile e quindi pu\u00f2 solo andare in sposa a colui che sar\u00e0 il futuro re. Ovvero, all'erede del regno di Kauros, sancendo cos\u00ec un legame fra i due reami, oppure ad un nobile di Paros dando vita cos\u00ec all'inevitabile guerra.\nLa verit\u00e0 \u00e8 che Erminia non ha nessuna intenzione di assecondare i desideri del padre. Ella stessa sostiene al suo attendente personale, figlio di un nobile locale, nonch\u00e9 fidato amico Julius di come si senta intrappolata in un corpo di donna, pur possedendo l'animo di un uomo. Julius, segretamente innamorato di Erminia, si trova cos\u00ec costretto a doversi misurare con questa realt\u00e0 dei fatti, fin quando nella vita dei due giovani non giunge Fiona.\nFiona \u00e8 una semplice cameriera del castello di Paros, dal cuore gentile e dal carattere estroverso che tuttavia vive una vita di disagi e sofferenze a causa della sua povert\u00e0. Da piccola, Fiona incontr\u00f2 in un fienile un giovane principe che si prese cura di lei per una notte, da allora vive la sua vita attendendo il momento in cui tale principe giunger\u00e0 a riscattarla, non sapendo che in realt\u00e0 il ragazzo in questione \u00e8 proprio la principessa Erminia, di cui tutto il regno parla.\nA causa di una serie fortuita di eventi, Erminia un giorno salva Fiona da un cavallo imbizzarrito e da allora le due ragazze, complice anche la fedelt\u00e0 di Yuras, iniziano a frequentarsi ritrovandosi inevitabilmente ad innamorarsi l'una dell'altra, scambiandosi un bacio ed una solenne promessa di fedelt\u00e0 durante la notte di carnevale della capitale del regno di Paros.\nMa la guerra \u00e8 alle porte e il re di Paros non pu\u00f2 far altro se non costringere Erminia a prendere marito. Ritrovandosi spalle al muro, Erminia decide di acconsentire al volere del padre a patto che lo sposo sia scelto attraverso una tenzone che coinvolga tutti coloro che desiderano la sua mano. L'ultimo sopravvissuto a questa serie di duelli dovr\u00e0 per\u00f2 affrontare la stessa Erminia che accetter\u00e0 di sposarsi solo nel caso di una sua sconfitta. Suo malgrado, e confidando che tale campione alla fine sia proprio il giovane Yuras, il padre accetta dando vita al torneo] che coinvolge centinaia di cavalieri, semplici soldati e persino mercenari.\nDurante il duello finale, per\u00f2, le truppe del vicino regno di Kauros approfittano della disattenzione delle guardie di Paros, impegnate nella selezione o sugli spalti dell'arena per vedere chi sar\u00e0 il vincitore della sfida, per entrare nel regno e conquistarlo dall'interno, complice anche il tradimento dello zio paterno della stessa Erminia.\nTale tradimento non si arresta per\u00f2 solo nell'omicidio del legittimo re di Paros: lo zio di Erminia, infatti, \u00e8 riuscito con uno stratagemma a far inserire nella lista dei cavalieri del torneo anche l'erede del regno di Kauros, erede che non solo riuscir\u00e0 ad arrivare in fondo al torneo, ma che addirittura sconfigger\u00e0 Erminia (sconvolta dalla morte del padre avvenuta per avvelenamento proprio sugli spalti) e ne pretender\u00e0 quindi la mano.\nPresa prigioniera dalle guardie di Kauros, Erminia \u00e8 convinta d'aver perso ogni cosa: la bassa nobilt\u00e0 fedele al re di Paros ha tradito per aver salva la vita e chi era invece rimasto fedele \u00e8 andato incontro alla morte. Fiona sembra essere scomparsa (in realt\u00e0 \u00e8 stata picchiata e violentata dalle guardie di Kauros prima del duello e adesso vive in reclusione e nella vergogna nelle vicine campagne del regno). Julius \u00e8 stato sconfitto ed accecato nel torneo voluto da Erminia stessa proprio dall'erede di Kauros e lo stesso re di Paros \u00e8 ormai morto.\nProprio quando tutto sembra volgere per il peggio, i contadini del regno di Paros insorgono nel tentativo di riprendersi quanto \u00e8 andato perso. Alla testa del gruppo che si batter\u00e0 per liberare Erminia, c'\u00e8 proprio Fiona che, innamorata della principessa, alla notizia di come Erminia sia andata presa prigioniera si scopre a reagire per salvare la vita dell'amata.\nNel finale, la principessa di Paros viene liberata proprio da Fiona e con lei pu\u00f2 scappare, allontanandosi dai due reami in guerra, nell'attesa che giungano nuovi giorni in cui magari riprendere possesso del regno andato perduto.\nManga.\nIn Giappone la serie \u00e8 stata prima pubblicata a puntate sulla rivista \"Asuka\", poi raccolta in tre volumi \"tank\u014dbon\" nel 1987. In Italia la casa editrice GP Publishing ha preferito, invece, raccogliere tutti i capitoli in soli due volumi."}
{"id": "499985", "revid": "124177910", "url": "https://it.wikipedia.org/wiki?curid=499985", "title": "Campionato italiano di hockey su ghiaccio 1930", "text": "Il campionato italiano di hockey su ghiaccio 1930 fu di fatto la vera e propria prima edizione del campionato italiano di hockey su ghiaccio, dato che le sfide degli anni precedenti (peraltro interrotte per due anni) non erano altro che match disputati per la conquista della coppa Cinzano, messa in palio dall'omonima casa vinicola. Solo nella precedente edizione del torneo infatti, con una manovra retroattiva, la conquista della coppa Cinzano venne fatta valere come titolo nazionale.\nQuesta 4\u00aa edizione del massimo campionato nazionale si disput\u00f2 in due distinte fasi, fra il 25 gennaio ed il 9 febbraio 1930, nelle piste di Collalbo, sede dei gironi preliminari, e di Cortina d'Ampezzo, sede della finale. Per la prima volta fu necessario disputare un torneo eliminatorio, essendosi presentate al via sette formazioni. Le due squadre vincitrici dei gironi si sarebbero affrontate per scegliere la sfidante dell'HC Milano campione in carica.\nFormazioni.\nLe squadre che presero parte al campionato furono sette, provenienti da Piemonte, Lombardia, Trentino-Alto Adige e Veneto:\nFase preliminare.\nGirone A.\nPartite.\nL' si qualifica allo spareggio per la finale.\nGirone B.\nPartite.\nIl si qualifica allo spareggio per la finale.\nSpareggio.\nIl si qualifica alla finale per lo scudetto.\nFinale.\nLa formazione campione in carica sconfisse i padroni di casa per 3-0, conquistando cos\u00ec per la quarta volta consecutiva il campionato nazionale."}
{"id": "499988", "revid": "599013", "url": "https://it.wikipedia.org/wiki?curid=499988", "title": "Timo Hildebrand", "text": "Carriera.\nClub.\nPrecedentemente ha militato nello , squadra nella quale \u00e8 approdato nel 1994 quando ancora giocava nelle giovanili. Diventa titolare della prima squadra nel 2000, arrivando al secondo posto nella Bundesliga del 2002-2003.\nNella stagione seguente Hildebrand ha stabilito il record di imbattibilit\u00e0 del campionato tedesco con 884 minuti. Nel campionato 2006-2007 ha conquistato il titolo nazionale con lo Stoccarda.\nIl 3 luglio 2007 passa quindi al Valencia. Inizialmente \u00e8 riserva di Ca\u00f1izares, poi si guadagna il posto tra i pali. Nella stagione successiva, a causa di un cattivo avvio, tanto da retrocedere nel ruolo di terzo portiere, e dei problemi societari della squadra, le due parti decidono di rescindere il contratto il 4 dicembre 2008. Il 10 dicembre 2008 firma per l', mentre per la stagione 2010-2011 viene ingaggiato dallo Sporting Lisbona, con cui firma un contratto di un anno. Al termine della stagione non ottiene il rinnovo contrattuale e rimane svincolato sul mercato. Il 21 ottobre 2011, firma un contratto annuale con lo , arriva per rimediare alla lunga assenza di Ralf F\u00e4hrmann, fermo a causa di un infortunio. Fa il suo esordio il 19 febbraio 2012, nella partita contro il Wolfsburg, subentrando a Unnestall.\nIl 29 marzo 2016, all'et\u00e0 di 36 anni, annuncia il suo ritiro dal calcio giocato.\nNazionale.\nHa debuttato con la maglia della Nazionale tedesca il 28 aprile 2004, in un incontro con la a Bucarest. Aveva in precedenza vestito per 18 volte la maglia dell'Under-21.\nHa poi partecipato, come terzo portiere, al campionato d'Europa 2004 e al campionato del mondo 2006."}
{"id": "499990", "revid": "599013", "url": "https://it.wikipedia.org/wiki?curid=499990", "title": "San Miniato (disambigua)", "text": "Col termine San Miniato si pu\u00f2 intendere:"}
{"id": "499991", "revid": "110157", "url": "https://it.wikipedia.org/wiki?curid=499991", "title": "Walliswil bei Wangen", "text": "Walliswil bei Wangen (toponimo tedesco) \u00e8 un comune svizzero di 601 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "499998", "revid": "599013", "url": "https://it.wikipedia.org/wiki?curid=499998", "title": "Oliver Neuville", "text": "Divise la sua carriera professionistica tra Svizzera, Spagna e Germania, giocando pi\u00f9 di 500 incontri e andando in gol 154 volte tra i professionisti. Nel 1994 vinse un campionato con il Servette e nel 2008 ottenne il successo nel campionato di seconda divisione tedesca. Neuville conta inoltre 69 gettoni e 10 gol con la Germania tra il 1998 e il 2008.\nCarriera.\nClub.\nNato nella Svizzera italiana da padre tedesco (ex calciatore e allenatore) e madre calabrese (originaria di Filadelfia, in provincia di Vibo Valentia), Neuville inizia la carriera sportiva militando in formazioni giovanili della sua citt\u00e0, Locarno, prima di essere acquistato dal Servette nel 1992. Nel 1994 guida la squadra alla vittoria del campionato svizzero realizzando 16 reti e, dopo quattro stagioni in Svizzera, nel 1996 passa a giocare in Spagna nel Tenerife.\nDopo una sola stagione, si trasferisce in Germania all'Hansa Rostock. Nel 1999 passa al Bayer Leverkusen, squadra con cui raggiunge nel 2002 la finale di Champions League, persa poi per 2-1 contro il Real Madrid. Dal 2004 al 2010 milita nelle file del Borussia M\u00f6nchengladbach, per poi chiudere la propria carriera nell'Arminia Bielefeld, squadra militante nella seconda divisione del campionato tedesco di calcio.\nNazionale.\nSceglie di giocare per la Germania, con cui esordisce il 2 settembre 1998 contro Malta. Disputa i Mondiali 2002, in cui si laurea vicecampione, e quelli del 2006, segnando in entrambe le competizioni. Nell'estate del 2008 partecipa anche agli Europei disputati in Austria e Svizzera. Realizza in totale 10 gol in 69 partite, giocando una Confederation Cup (l'edizione del 1999), due Mondiali (nel 2002, in cui la Germania perse in finale contro il Brasile, e nel 2006) e un Europeo (Euro 2008, in cui la Germania perse in finale contro la Spagna)."}
{"id": "500003", "revid": "547992", "url": "https://it.wikipedia.org/wiki?curid=500003", "title": "Giuseppe Turani", "text": "Biografia.\nSi laure\u00f2 in Economia alla facolt\u00e0 di economia e commercio dell'Universit\u00e0 \u00abBocconi\u00bb a Milano.\nNel 1970 entr\u00f2 nella redazione del settimanale \"L'Espresso\", occupandosi della sezione Economia e Finanza e diventandone direttore. Nel dicembre 1974 vinse con Eugenio Scalfari il Premiolino per \"Razza padrona\". Nel 1976 pass\u00f2 al neonato quotidiano \"La Repubblica\", dove fu responsabile della sezione economica. In seguito divent\u00f2 curatore della casa editrice \"Edizioni di Comunit\u00e0\" (Mondadori - Olivetti).\nNegli anni ottanta divent\u00f2 curatore ed editorialista di alcuni programmi televisivi della RAI dedicati a temi economici e finanziari. Nel 1986 ritorna a \"Repubblica\" come direttore del primo supplemento settimanale del quotidiano romano: \"Affari e finanza\", che esce tutti i luned\u00ec. Successivamente assunse la guida della redazione di Milano del quotidiano romano. Nel 1987 ricevette il Premio Siena e MontePaschi per il giornalismo economico.\nAlla fine del 1989 lasci\u00f2 di nuovo \"la Repubblica\". Dal 1990 al 1992 fu editorialista del \"Corriere della Sera\", del mensile \"Capital\" e dei settimanali \"L'Europeo\" e \"Il Mondo\". Nel 1993 torn\u00f2 a scrivere come opinionista ed editorialista de \"la Repubblica\", riprendendo la direzione di \"Affari e Finanza\".\nNel 1994 fu coinvolto nel caso \"Penne Pulite\", con l'accusa di essere stato pagato dal gruppo Ferruzzi e dalla finanziaria milanese Ifm.\nIl procedimento penale per tutte le accuse contro di lui venne archiviato l'anno seguente con la motivazione, tra le altre, che l'accusa infondata fosse basata su dichiarazioni \"del tutto generiche e prive di ogni riscontro\".\nDal 2001 all'estate del 2007 fu direttore di \"Affari &amp; Finanza\" e successivamente diventa direttore della rivista economica \"Uomini &amp; Business\".\nIl 7 gennaio del 2021 \u00e8 morto dopo essere stato ricoverato il giorno precedente, in seguito a un malore, presso l\u2019ospedale di Stradella."}
{"id": "500005", "revid": "110157", "url": "https://it.wikipedia.org/wiki?curid=500005", "title": "Berken", "text": "Berken (toponimo tedesco) \u00e8 un comune svizzero di 43 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "500008", "revid": "92920", "url": "https://it.wikipedia.org/wiki?curid=500008", "title": "Pitea", "text": "Biografia.\nOriginario della colonia greca di Massalia (l'odierna Marsiglia), comp\u00ec un viaggio di esplorazione dell'Europa settentrionale, oltre le colonne d'Ercole, intorno al 330 a.C.\nViaggi\u00f2 lungo una considerevole parte della Gran Bretagna, circumnavigandola tra il 330 e il 320 a.C.: Pitea \u00e8, di fatto, il primo ad aver descritto il sole di mezzanotte, l'aurora polare e i ghiacci polari e fu anche tra i primi abitanti del Mediterraneo a esplorare le Isole britanniche, che design\u00f2 \u03a0\u03c1\u03b5\u03c4\u03b1\u03bd\u03bd\u03b9\u03ba\u03b1\u1f76 \u039d\u1fc6\u03c3\u03bf\u03b9 (\"Pretannik\u00e1i N\u00e9soi\"), nome dal quale deriva l'attuale.\n\u00c8 chiaro che i suoi testi furono una fonte centrale di informazioni per i periodi successivi: Gemino di Rodi, autore di opere di astronomia, cita una \"Descrizione dell'Oceano\", testimoniata da Marciano come \u03c0\u03b5\u03c1\u03af\u03bf\u03b4\u03bf\u03c2 \u03b3\u1fc6\u03c2 (\"periodos ges\", \"viaggio intorno alla terra\") o \"periplo\" (circumnavigazione). Estesi resoconti dei suoi viaggi, nel naufragio dell'originale, sono principalmente contenuti nei testi di Strabone, Diodoro Siculo e Plinio il Vecchio e la sua opera fu, inoltre, oggetto di parodia da parte di Antifane di Berge e Luciano di Samosata.\n\"Sull'Oceano\".\nPitea descrisse i suoi viaggi in un \"periplo\" (parola greca che significa circumnavigazione e che per traslato indica la narrazione di una circumnavigazione) intitolato \"Sull'Oceano\" (\u03a0\u03b5\u03c1\u1f76 \u03c4\u03bf\u1fe6 \u1f68\u03ba\u03b5\u03b1\u03bd\u03bf\u1fe6), di cui sono sopravvissuti solamente alcuni frammenti citati o parafrasati da autori successivi. Alcuni di loro, come Polibio e Strabone, accusarono Pitea di aver documentato un viaggio immaginario che non aveva avuto mai luogo, ritenendo la sua storia comunque plausibile.Ad oggi, comunque, \u00e8 abbastanza certo che il viaggio aveva avuto realmente luogo, dato che le osservazioni del navigatore sono riscontrabili nella realt\u00e0. \nIl massaliota, comunque, non fu la prima persona a intraprendere una navigazione dei territori del Mare del Nord e intorno alla Gran Bretagna: verso il 550 a.C. lo aveva preceduto il cartaginese Imilcone e, inoltre, i commerci tra i Galli e la Gran Bretagna erano gi\u00e0 molto fiorenti; pescatori e altri naviganti viaggiarono fino alle Isole Orcadi, alla Norvegia o le Shetland. In tale contesto, il romano Rufio Festo Avieno menziona un precedente viaggio greco, stimandolo intorno al VI secolo a.C..\nUna ricostruzione congetturale del viaggio di Pitea lo vede partire da Marsiglia e, per via di terra (stante il blocco cartaginese dello stretto di Gibilterra), successivamente approdare a Bordeaux, Nantes, Plymouth, le Isole Scilly (le mitiche \"Cassiteridi\", ricche in miniere di stagno), Cape Pollurion (\"Belerium\" vicino a Capo Lizard in Cornovaglia), ove fece tappa e visit\u00f2 le miniere di stagno, l'Isola di Man, Ebridi, Orcadi, Islanda, la costa est della Gran Bretagna, il Kent, l'arcipelago dell'Helgoland, e infine il ritorno a Marsiglia.\nPitea studi\u00f2 la produzione e la lavorazione dello stagno nella regione pi\u00f9 ricca di tale metallo, la Cornovaglia e, durante la sua circumnavigazione della Gran Bretagna, not\u00f2 che le maree fossero molto alte. Egli registr\u00f2 il nome delle isole in greco come \"Prettanike\", che Diodoro Siculo in seguito defin\u00ec \"Pretannia\". Questo corrobora le teorie secondo le quali gli abitanti costieri della Cornovaglia possano essersi chiamati \"Pretani\" o \"Priteni\", persone \"Pitturate\" o 'Tatuate', un termine che i Romani latinizzarono come Pitti.\nInoltre, visit\u00f2 un'isola distante sei giorni di navigazione dal nord della Gran Bretagna, chiamata Thule. Siccome il mare risultava ghiacciato, fatto ignoto fino allora, Pitea lo descrisse come \"Il mare di gelatina\". Si ritiene che Thule possa essere riferibile all'Islanda o a zone costiere della Norvegia, le Isole Shetland o le Isole F\u00e6r \u00d8er. Pitea afferma che Thule era un paese agricolo che produceva miele. I suoi abitanti mangiavano frutti e bevevano latte, e fabbricavano una bevanda fatta di grano e miele, in quanto, a differenza delle popolazioni dell'Europa meridionale, possedevano granai all'interno dei quali effettuavano la trebbiatura dei cereali. Sosteneva, inoltre, che gli fu mostrato il luogo dove il Sole andasse a dormire e annot\u00f2 che a Thule la notte durava solamente due o tre ore. Dopo un giorno ulteriore di navigazione verso nord, egli sostenne di aver visto il mare congelato (\"Il mare di gelatina\"); a questo punto \u00e8 possibile che abbia raggiunto la Groenlandia. Secondo Strabone:\nIl termine usato per \"polmone marino\" a dire il vero deve essere inteso come medusa, e gli scienziati moderni ritengono che Pitea qui cerc\u00f2 di descrivere la formazione di isole di ghiaccio all'estremit\u00e0 della calotta polare, dove mare, neve e ghiaccio sono circondati dalla nebbia.\nDopo aver completato l'esplorazione della Gran Bretagna, Pitea viaggi\u00f2 fino alle basse coste continentali del mare del Nord. Il navigatore pu\u00f2 anche aver visitato un'isola che era fonte dell'ambra. Secondo la \"Storia Naturale\" di Plinio il Vecchio:\nL'isola potrebbe essere stata l'Helgoland, la Selandia nel mar Baltico o anche le coste della baia di Danzica, la Sambia o la laguna Curonia, che erano storicamente le pi\u00f9 ricche fonti di ambra nell'Europa settentrionale (i Gutoni di Plinio possono essere stati i germanici Goti o i Balti). Pitea potrebbe essere ritornato in patria ripercorrendo la stessa via dell'andata, oppure attraverso la terra, seguendo il fiume Reno.\nPitea stim\u00f2 il perimetro costiero della Gran Bretagna con un'approssimazione di appena il 2,5% al di sotto delle moderne stime. C'\u00e8, altres\u00ec, la prova che us\u00f2 la stella Polare per fissare la latitudine e comprendere le relazioni tra maree e Fasi lunari: fu infatti nella Spagna settentrionale che studi\u00f2 le maree: qui potrebbe aver scoperto che sono causate dalla Luna, secondo una teoria ripresa secoli dopo anche da Posidonio."}
{"id": "500012", "revid": "9", "url": "https://it.wikipedia.org/wiki?curid=500012", "title": "Distretto a luci rosse", "text": ""}
{"id": "500013", "revid": "110157", "url": "https://it.wikipedia.org/wiki?curid=500013", "title": "Heimenhausen", "text": "Heimenhausen (toponimo tedesco) \u00e8 un comune svizzero di 1\u00a0115 abitanti del Canton Berna, nella regione dell'Emmental-Alta Argovia (circondario dell'Alta Argovia).\nGeografia fisica.\nHeimenhausen ha una superficie di 5,9\u00a0km\u00b2; .\nStoria.\nLa prima menzione di Heimenhausen risale al 1356. 2009 ha inglobato i comuni soppressi di R\u00f6thenbach bei Herzogenbuchsee e Wanzwil.\nSociet\u00e0.\nEvoluzione demografica.\n. L'evoluzione demografica \u00e8 riportata nella seguente tabella:\nLingue e dialetti.\nLa lingua pi\u00f9 diffusa della zona \u00e8 il tedesco, .\nGeografia antropica.\nFrazioni.\nLe frazioni di Heimenhausen sono:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "500014", "revid": "1917099", "url": "https://it.wikipedia.org/wiki?curid=500014", "title": "Urania Millemondi", "text": "Millemondi \u00e8 il nome generico di una serie di antologie che costituiscono una collana fantascientifica e fantasy, definita \"figlia\" di \"Urania\".\nIl primo numero esce nel giugno 1971. Dopo la terza uscita, nel 1973, la collana comincia ad uscire in modo irregolare (prima semestrale poi trimestrale), prendendo il nome della stagione in cui esce.\nSeconda serie.\nCon l'inizio della seconda serie, appare una numerazione (che riparte da 1) ed in pi\u00f9 le uscite vengono caratterizzate da un titolo proprio (a parte alcuni primi numeri)."}
{"id": "500015", "revid": "1305772", "url": "https://it.wikipedia.org/wiki?curid=500015", "title": "Miniato di Firenze", "text": "Agiografia.\nSecondo la tradizione era un soldato romano oppure, secondo altre leggende, un re di origine armena di passaggio a Firenze nel 250 circa, durante la persecuzione cristiana di Decio. Rifiutatosi di venerare gli dei pagani venne condannato alla tortura nell'anfiteatro della citt\u00e0. \nGli agiografi medievali riportano tutta una serie di miracoli avvenuti durante il supplizio, come l'invulnerabilit\u00e0 nonostante l'introduzione in un forno arroventato, la liberazione dai ceppi che lo stiravano sul cavalletto, l'ammansimento (o la morte) del leone che lo doveva sbranare grazie al segno della croce. Alla fine fu decapitato (presso porta alla Croce, che prende il nome proprio da un'antica croce posta sul luogo del martirio, oppure nel Foro, presso l'antica chiesa di San Miniato tra le torri) e la leggenda vuole che il santo dopo aver raccolto in mano la propria testa (uno dei pochi \"cefalofori\", come san Dionigi) si fosse recato sul \"mons Florentinus\" dove oggi sorge la basilica di San Miniato al Monte, edificata su di un precedente oratorio attorno all'anno Mille. Il fatto della scelta del luogo da parte del santo dove essere venerato fa parte di leggende comunque tutte posteriori alla costruzione della basilica. \nUn'altra versione, meno sensazionale e con qualche riscontro storico, lo identifica invece come un fiorentino di umili origini, ucciso nei pressi di un'ansa dell'Arno chiamata \"il gorgo\", dove esistette a lungo un piccolo luogo di venerazione chiamato la \"Croce al Gorgo\". Il nome di San Miniato sarebbe poi spuntato fuori quando ormai si era persa ogni nozione del Santo al quale appartenessero le reliquie conservate nell'oratorio collinare, forse un pellegrino di lontani paesi, probabilmente egiziano, un tempo sicuramente noto, ma ormai sconosciuto nell'anno Mille. La figura del santo quindi prese forma a poco a poco con dettagli sempre pi\u00f9 precisi e curiosi nati dalla devozione popolare, in un certo senso in parallelo con l'arricchimento della basilica a lui dedicata sul monte di Firenze.\nUn'ultima ipotesi vorrebbe che San Miniato fiorentino sia una figura nata sulla base di un pi\u00f9 antico culto dedicato a San Menna, martire egiziano le cui reliquie erano venerate a San Miniato al Monte gi\u00e0 nel 786, a quanto risulta da un diploma di Carlo Magno che parla di \"basilica martiris Christi Miniatis, sita Florentie, ubi eius venerabile corpus requiescit\"\nCulto.\nNell'iconografia tradizionale \u00e8 contrassegnato da una palma (nel mosaico della facciata della basilica di San Miniato ha la corona di re) e la sua festa \u00e8 il 25 ottobre."}
{"id": "500016", "revid": "2225", "url": "https://it.wikipedia.org/wiki?curid=500016", "title": "Cuba Gooding, Jr.", "text": ""}
{"id": "500023", "revid": "465169", "url": "https://it.wikipedia.org/wiki?curid=500023", "title": "OneMic", "text": "Gli OneMic sono un gruppo musicale hip hop italiano di Torino, formato nel 1999 dagli MC Rayden, Raige e Ensi.\nIl nome del gruppo \u00e8 un'abbreviazione di \"One Microphone\", atto a simboleggiare il fatto di essere tre rapper uniti da uno stesso microfono e l'ideale di portare avanti uno stile musicale comune.\nStoria del gruppo.\nPrimi anni, \"Sotto la cintura\" (1999-2005).\nIl gruppo inizi\u00f2 la propria attivit\u00e0 nel 1999, partecipando a collaborazioni varie nei pi\u00f9 disparati progetti. Nel 2003, i tre MC firmarono un contratto con l'etichetta discografica indipendente Dynamite Soul Records di DJ Taglierino &amp; DJ Walterix, con la quale realizzano il disco promozionale \"Promo-CD OneMic\", distribuito nel gennaio 2004 e con il quale i tre rapper si guadagnano le attenzioni della scena hip hop nazionale. Il promo conteneva quattro brani prodotte da Rayden: \"OneMic\", \"Chi paga\", \"Delle volte\" e \"T.N.T.\"\nGiovati dall'interesse che li avvolge, dopo aver abbandonato la Dynamite Soul Records, nell'aprile del 2004 iniziarono a lavorare su un album in studio, firmando per La Suite Records. Nel gennaio 2005 usc\u00ec l'album di debutto \"Sotto la cintura\", a cui lavorarono alle produzioni anche Mastafive e Rayden, e costituito da collaborazioni con Principe, Yoshi, Jake La Furia e Mistaman. Le basi delle canzoni sono affidate a Tsura, Ronin e Rubo. Nel corso del 2005, Ensi vinse l'edizione annuale del \"2theBeat\", mentre l'anno successivo giunse alla finale del sopracitato concorso, venendo sconfitto da Clementino.\nCollaborazioni e progetti solisti (2006-2010).\nDopo il grande successo ottenuto con l'album \"Sotto la cintura\", gli OneMic si preparano a decollare con progetti da solisti. Primo dei tre, Raige, che nel 2006 fa uscire l'album \"Tora-Ki\", interamente cantato da lui su strumentali del produttore trevigiano Zonta, con due partecipazioni di Ensi e una di Rayden. A fine gennaio 2007 vede la luce il disco da solista di Rayden, \"C.A.L.M.A.\", anch'esso condito da toni fortemente malinconici e crepuscolari. Le collaborazioni sono con gli altri due rapper del gruppo (Ensi e Raige) e con i milanesi Jack the Smoker e Fat Fat Corfunk; nel disco \u00e8 presente anche il primo pezzo registrato in studio di Lil' Flow, fratello minore di Ensi e Raige, che partecipa al disco a soli 12 anni. Alcune produzioni sono opera dello stesso Rayden, mentre alcune sono affidate a CubaClub, Zonta e Fat Fat Corfunk.\nIl 12 aprile 2008 Ensi pubblica il primo album solista, intitolato \"Vendetta\". Il suo flow risulta molto diverso da quello degli altri OneMic, il suo stile \u00e8 molto pi\u00f9 aggressivo e ispirato a quello di Fat Joe. All'album collaborano alle parti vocali i rapper Raige, Rayden, Little Flow, Killa Soul e artisti di tutta la penisola, mentre dal lato della produzione hanno partecipato Rayden, DJ Shocca, CubaClub e Big Fish.\nA marzo 2009 \u00e8 invece la volta del secondo album di Raige, intitolato \"Zer06 - Zer08\", a cui hanno collaborato (oltre a Ensi e Rayden) anche Tormento e Gloria. Le produzioni sono affidate a vai produttori, tra cui Rayden, Roofio, e DJ Squarta. Sempre nel 2009, Ensi pubblica l'EP \"Donercore EP\", prodotto da Big Fish e da DJ Nais. Verso fine 2009, Rayden pubblica il suo secondo lavoro da solista \"In ogni dove\", a cui hanno collaborato artisti come Ensi, Raige, Tormento, Principe e Jack the Smoker. La maggior parte delle basi sono prodotte dallo stesso Rayden.\nIl 2010 segna il ritorno di Raige con \"Zero9\", reso disponibile per il download gratuito su Hano.it. A fine aprile 2010, Ensi pubblica il secondo EP, intitolato \"Equilibrio\", a cui hanno collaborato, tra i tanti, Raige, Two Fingerz, Entics, Vacca, Zuli, Clementino e Kiave. A fine maggio esce una compilation di musica hip hop da parte di \"Beatbox\", programma radiofonico di m2o. Tra i collaboratori, ci sono anche gli OneMic con il pezzo \"Con o senza cash\".\n\"Commerciale\" e nuovi progetti solisti (2011-presente).\nNel marzo 2011, il trio si riunisce per dare vita al secondo album in studio, intitolato \"Commerciale\"; l'8 novembre pubblicano invece l'EP \"Cane di paglia EP\", costituito da cinque tracce e prodotto da Rayden, Big Fish e Big Joe.\nIl 2 maggio 2012 esce il terzo album da solista di Raige intitolato \"Addio\", il quale ha visto le partecipazioni di Ensi, Rayden, Salmo ed Enigma. Il 22 maggio \u00e8 stato pubblicato il terzo album solista di Rayden, intitolato \"L'uomo senza qualit\u00e0\".\nEnsi vince anche il contest di freestyle di MTV, MTV Spit. Successivamente pubblica diversi video di freestyle su YouTube nei quali rappa su varie basi e chiama questa serie di video Freestyle Roulette. Nel 2012 Ensi, dopo aver firmato per la Tanta Roba (etichetta di Gu\u00e9 Pequeno e DJ Harsh) pubblica il mixtape \"Freestyle Roulette Mixtape\", a cui ha fatto seguito l'album in studio \"Era tutto un sogno\".\nNel corso del 2014 i tre membri del gruppo hanno pubblicato nuovi album solisti. Il primo \u00e8 stato Rayden, il quale ha pubblicato \"Raydeneide\" il 28 gennaio attraverso la Tempi Duri Records. Il 20 maggio viene pubblicato \"Buongiorno L.A.\" di Raige, distribuito dalla Warner Music Italy e anticipato dai singoli \"Fuori dal Paradiso\" e \"Ulisse\". Il 2 settembre \u00e8 stato pubblicato dalla Atlantic Records \"Rock Steady\", terzo album solista di Ensi."}
{"id": "500025", "revid": "110157", "url": "https://it.wikipedia.org/wiki?curid=500025", "title": "R\u00f6thenbach bei Herzogenbuchsee", "text": "R\u00f6thenbach bei Herzogenbuchsee (toponimo tedesco) \u00e8 una frazione di 338 abitanti del comune svizzero di Heimenhausen, nel Canton Berna (regione dell'Emmental-Alta Argovia, circondario dell'Alta Argovia).\nStoria.\nGi\u00e0 comune autonomo istituito nel 1803 e appartenente al distretto di Wangen, si estendeva per 2,1\u00a0km\u00b2 e comprendeva anche il quartiere di Oberfeld. 2009 \u00e8 stato accorpato a Heimenhausen assieme all'altro comune soppresso di Wanzwil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "500027", "revid": "767487", "url": "https://it.wikipedia.org/wiki?curid=500027", "title": "Robb Flynn", "text": "Biografia.\nEssendo un figlio adottivo, i genitori lo chiamarono Robert Flynn. Nella prima parte della sua carriera si faceva chiamare Robb ma negli ultimi anni \u00e8 conosciuto come Robert.\nAll'et\u00e0 di 17 anni entra nei Forbidden, una Thrash metal band recentemente riunita dopo anni di stop, dove militava anche Paul Bostaph, ex batterista dei Testament, ora negli Slayer. Nei Forbidden, Flynn milit\u00f2 per pochi mesi e venne reclutato successivamente in un'altra Thrash metal band chiamata Vio-lence, dove diede un buon contributo nella composizione di \"Eternal Nightmare\" (1989), album che a quel tempo riscosse un buon successo.\nDopo qualche anno lascia i Vio-lence per formare una band tutta sua, i Machine Head, diventando il cantante oltre che il chitarrista. Il primo album, Burn My Eyes (1994), un album di Thrash metal moderno, il loro disco pi\u00f9 riuscito. \nDopo aver pubblicato il loro secondo disco, i Machine Head rivoluzionano il loro sound, allontanandosi dal Thrash e abbracciando sonorit\u00e0 Nu metal. A causa di ci\u00f2, ci fu anche una discussione tra Flynn e Kerry King, chitarrista degli Slayer. King apprezz\u00f2 molto \"Burn My Eyes\", tanto da volerli portare in tour con gli Slayer. I rapporti tra i due gruppi, tuttavia, si incrinarono quando il chitarrista degli Slayer critic\u00f2 la svolta musicale attuata dal gruppo. .\nThe Blackening, sesto album della band, una volta uscito nel 2007, ha ricevuto parecchie critiche positive, ricevendo anche una nomina al Grammy, diventando l'album pi\u00f9 famoso e importante della band. \u00c8 stato proprio Robb a produrre questo disco ed il suo predecessore, Through the Ashes of Empires.\nIl leader della band ha partecipato inoltre all'unione della casa discografica Roadrunner (Roadrunner United) per il suo 25\u00ba anniversario."}
{"id": "500030", "revid": "729019", "url": "https://it.wikipedia.org/wiki?curid=500030", "title": "Jill Kelly", "text": "Carriera.\nNel corso di una carriera pi\u00f9 che decennale, Jill Kelly ha interpretato pi\u00f9 di 500 film pornografici. Nonostante sia fondamentalmente conosciuta per i film pornografici nei quali \u00e8 apparsa, Kelly vanta anche partecipazioni a film di Hollywood, in primis il film di Spike Lee: \"He Got Game\" e Orgazmo di Matt Stone.\nAssumendo una falsa identit\u00e0, Jill Kelly inizi\u00f2 a lavorare in uno strip club ancora quindicenne. Dopo avervi lavorato per cinque anni, intraprese una relazione con la ex-pornostar Tiffany Million, con la quale - a seguito di un viaggio a Las Vegas per visitare il Consumer Electronics Show (CES), decise di tentare la strada del porno nel mondo del cinema per adulti. Divenne rapidamente celebre per le sue scene: lesbiche, anali e doppie penetrazioni; nel giro di un paio d'anni cominci\u00f2 ad avere i ruoli di protagonista nelle pellicole per le quali era scritturata.\nKelly non tralasci\u00f2 il risvolto imprenditoriale della propria attivit\u00e0 e fond\u00f2 nel 1998 la Jill Kelly Productions. Le si attribuiscono unanimemente leadership e carisma. Ragguardevole \u00e8 pure l'attivit\u00e0 di talent scouting che Jill ha svolto nella ricerca e reclutamento di nuove leve del porno.\nIl primo ruolo da protagonista, lo ebbe nel 1991 con il film d'azione e avventura: \"The Roller Blade Seven\". Questo film fu diretto da Donald G. Jackson e prodotto da Scott Shaw. Kelly \u00e8 comparsa in altri numerosi film non erotici, insieme a Jackson e Shaw.\nNell'aprile dell'anno 2006, la Penthouse Magazine decide di comprare tutti i beni della Jill Kelly Productions, dopo che quest'ultima \u00e8 fallita per bancarotta. Penthouse pag\u00f2 1,765 milioni di dollari per rilevare tutto quanto della JKP."}
{"id": "500034", "revid": "110157", "url": "https://it.wikipedia.org/wiki?curid=500034", "title": "Wanzwil", "text": "Wanzwil (toponimo tedesco) \u00e8 una frazione di 208 abitanti del comune svizzero di Heimenhausen, nel Canton Berna (regione dell'Emmental-Alta Argovia, circondario dell'Alta Argovia).\nStoria.\nGi\u00e0 comune autonomo appartenente al distretto di Wangen, si estendeva per 0,6\u00a0km\u00b2. 2009 \u00e8 stato accorpato a Heimenhausen assieme all'altro comune soppresso di R\u00f6thenbach bei Herzogenbuchsee.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "500036", "revid": "307923", "url": "https://it.wikipedia.org/wiki?curid=500036", "title": "Gruppo f/64", "text": "Il Gruppo f/64 fu fondato da Ansel Adams nel 1932 allo scopo di riunire alcuni fotografi aderenti alla \"straight photography\".\nIl manifesto costitutivo fu sottoscritto da otto fotografi:\nIl termine f/64 (originariamente Group f.64) si riferisce all'apertura del diaframma che forniva mediamente la miglior profondit\u00e0 di campo dell'obiettivo ed \u00e8 anche il precetto su cui si fonda il Gruppo.\nOggi, utilizzando una fotocamera di piccolo formato (24x36 Full-Frame o formato Leica), sarebbe in via teorica come utilizzare il diaframma f/8 (calcolo matematico), ma una profondit\u00e0 di campo equivalente con un'ottica normale 50mm si ottiene a f/13,5, se il punto di partenza per il confronto \u00e8 un banco ottico 5x7\" (circa 13x18cm) con ottica standard 240mm. (Il calcolo \u00e8 fatto confrontando l'iperfocale con il simulatore disponibile in fotografia.it). Il motivo per cui il diaframma f/64 non produce la fastidiosa perdita di qualit\u00e0 dovuta alla diffrazione, dipende dal fatto che il foro dell'apertura di diaframma su ottiche di grande formato \u00e8 molto pi\u00f9 ampio rispetto ad un diaframma equivalente su ottiche normali di piccolo formato. (Circa 4-5mm contro 0,7-1mm).\nL'eventuale \"valore massimo\" della profondit\u00e0 di campo, Adams lo trovava adeguando i vari movimenti del banco ottico di grande formato, che era solito utilizzare nella maggior parte dei suoi paesaggi passando dal negativo 4x5\" all'8x10\" (20x25cm). La miglior nitidezza dell'immagine e quindi la grande profondit\u00e0 di campo, diventano la simbolica risposta al pittorialismo che definisce l'approvazione della \"straight photography\", la quale concentr\u00f2 il proprio operato sugli stimoli forniti dall'attualit\u00e0 e dai risvolti sociali e si propose di rilanciare l'arte contemporanea sul principio dell'indipendenza ideologica del fotografo e della fotografia, rifiutando i crismi della corrente pittorialista che, seppur propri delle arti grafiche, erano qualcosa di diverso dalla \"pura fotografia\". Una \"pura fotografia\" che non doveva avere alcuna velleit\u00e0 artistica o stilistica, quindi, ma doveva dedicarsi in maniera essenziale, diretta (\"straight\"), alla cattura della quotidianit\u00e0, con la pi\u00f9 alta qualit\u00e0."}
{"id": "500038", "revid": "599013", "url": "https://it.wikipedia.org/wiki?curid=500038", "title": "Filippo Savi", "text": "Carriera.\nClub.\n\u00c8 cresciuto nelle giovanili del fin da bambino, nel gruppo in cui giocavano Giuseppe Rossi, Arturo Lupoli, Marco Rossi e Daniele Dessena.\nEsordisce in Serie A il 23 aprile 2005 in -Parma 3-0. Nella prima stagione di massima serie colleziona solo due presenze, ma viene schierato pi\u00f9 volte in gare di Coppa UEFA e sar\u00e0 protagonista della spedizione europea dagli ottavi fino alle semifinali (perse contro il CSKA Mosca). Nella sua seconda stagione di Serie A (2005/06) colleziona invece otto presenze, senza mai andare a segno.\nI continui problemi fisici lo hanno costretto a trascorrere lunghi periodi in infermeria ed in convalescenza. Seppur giovanissimo, nel 2004 e nel 2005 ha dovuto affrontare due delicate operazioni al legamento crociato anteriore del ginocchio sinistro.\nPer consentirgli di disputare pi\u00f9 gare da titolare, nel gennaio 2007 viene girato in prestito al in Serie C1, dove per\u00f2 non trova molto spazio (9 presenze, pi\u00f9 le gare dei play-off, fra cui l'andata della finale vinta col 1-0, giocata da titolare).\nNella stagione successiva il lo cede in prestito all', sempre in Serie C1, con cui disputa 19 gare. Nel luglio del 2008 passa in compropriet\u00e0 alla , con cui disputa il campionato 2008-2009.\nNel giugno 2009 il Parma riscatta il suo cartellino per poi girarlo in prestito al Carpenedolo. Il ginocchio sinistro per\u00f2 lo costringe ad un'altra delicata operazione, la quarta, nel maggio 2010.\nNel gennaio 2011 si trasferisce con la formula del prestito al Crociati Noceto, squadra sciolta a fine stagione causa mancata iscrizione della societ\u00e0.\nNel mercato estivo del 2011 si trasferisce in Belgio, per giocare tra le file del Brussels. Nell'estate del 2012 torna in Italia, al Fidenza, ma gi\u00e0 a dicembre si trasferisce al Bogliasco D'Albertis, squadra della Riviera di Levante genovese dell'omonimo comune sempre in Serie D. A fine stagione, anche a causa dei vari infortuni che ne hanno condizionato pesantemente la carriera, si ritira dal calcio giocato.\nNell'annata 2014-15 torna al calcio giocato nelle file del Lentigione, squadra dell'omonimo paese della bassa ovest reggiana, che disputa il campionato di Eccellenza, che vince disputando 29 partite dimostrando una ritrovata tenuta fisica.\nCollaboratore tecnico.\nNel gennaio 2014 torna al nel ruolo di collaboratore tecnico per il settore giovanile.\nNazionale.\nHa collezionato 23 presenze con 1 gol nelle giovanili azzurre: 9 presenze in Under 16, 6 presenze (1 gol) in Under 17, 5 presenze in Under 19 e 3 presenze in Under 20."}
{"id": "500040", "revid": "17351", "url": "https://it.wikipedia.org/wiki?curid=500040", "title": "Vought F4U Coursair", "text": ""}
{"id": "500041", "revid": "22475", "url": "https://it.wikipedia.org/wiki?curid=500041", "title": "Sesta generazione delle console", "text": "La sesta generazione delle console per videogiochi debutt\u00f2 inizialmente in Giappone nel 1998 con l'uscita dell'ultima console SEGA, il Dreamcast, e si concluse nel 2013 con la dismissione ufficiale della PlayStation 2. Questa generazione assistette al declino di SEGA e Nintendo, con il ritiro definitivo di SEGA dalla produzione hardware a causa dell'insuccesso commerciale del Dreamcast e la compagnia sull'orlo del fallimento, l'avvento del GameCube (che non fu mai in grado di competere con il successo del Nintendo 64), di Xbox che segn\u00f2 un discreto ingresso di Microsoft nel mercato delle console e contrariamente l'affermarsi di PlayStation 2 e del Game Boy Advance tra le console portatili. Questa generazione si present\u00f2 con un'implementazione di molti pi\u00f9 poligoni e texture che resero la grafica pi\u00f9 definita.\nQuesta generazione di console \u00e8 conosciuta impropriamente come era delle console a 128 bit, poich\u00e9 successiva alla precedente generazione conclusasi con il Nintendo 64, la prima console interamente a 64 bit della storia dei videogiochi. Negli anni delle generazioni precedenti si era infatti instaurata una vera e propria \"guerra dei bit\", analoga alla moderna corsa al pi\u00f9 elevato numero di poligoni visualizzabili su schermo o all'elevata risoluzione, ma mentre in passato il numero di bit si riferiva alla dimensione della word effettivamente utilizzata dalla CPU, nel caso dei 128 bit pu\u00f2 riferirsi al massimo a componenti periferiche come i bus, a seconda del modello. La guerra dei bit ha avuto un ruolo altamente significativo per la storia dei videogiochi, al punto che la dicitura di console a 128 bit, se pur tecnicamente inesatta, venne esplicitamente utilizzata per pubblicizzare inizialmente Dreamcast e PlayStation 2."}
{"id": "500042", "revid": "767487", "url": "https://it.wikipedia.org/wiki?curid=500042", "title": "Tone Float", "text": "Tone Float \u00e8 l'unico album del gruppo musicale tedesco Organisation, pubblicato nel 1970.\nDescrizione.\nProdotto da Conny Plank, l'album \u00e8 stato registrato a Londra durante un soggiorno del gruppo, a proposito del quale Ralf H\u00fctter dichiarer\u00e0:\nLa prima traccia, \"Tone Float\", vede Schneider suonare il flauto traverso.\nPubblicato dalla RCA Victor nell'agosto del 1970 in formato LP con numero di catalogo SF 8111, \"Tone Float\" non \u00e8 mai stato ufficialmente ristampato, tuttavia a partire dagli anni novanta sono apparse numerose ristampe non ufficiali in formato LP e CD che contengono come ultima traccia un brano erroneamente intitolato \"Vor dem blauen Bock\", ."}
{"id": "500044", "revid": "599013", "url": "https://it.wikipedia.org/wiki?curid=500044", "title": "Luca Cigarini", "text": "Biografia.\nSposato con Francesca Bargiacchi, ha tre figli: Niccol\u00f2, Alessandro e un terzo maschietto nato a fine 2017.\nCaratteristiche tecniche.\nIl suo ruolo \u00e8 quello di regista ma si adatta anche come centrocampista centrale. Cigarini \u00e8 un costruttore di gioco, apprezzato per le sue doti tecniche, come la precisione nel lancio e nel passaggio.\nLa sua intelligenza in fase di impostazione di gioco gli ha valso l'appellativo di \"il Professore\", coniato da Cesare Prandelli all'epoca in cui questi era allenatore del e Cigarini militava nella primavera dei ducali.\nCarriera.\nClub.\nGli inizi.\nDopo aver iniziato da bambino nella scuola calcio Bismantova (l'attuale Reggio Calcio) nella stessa squadra di Andrea Costa, a 11 anni passa al dove rimane per tutte le giovanili.\nNella stagione 2004-2005 viene girato in prestito alla , in Serie C1, dove, oltre a ritrovare il tecnico Ballardini, ex allenatore delle giovanili giallobl\u00f9, si mette in mostra realizzando 4 reti in 33 presenze.\nParma.\nDopo la positiva stagione a San Benedetto del Tronto, il Parma decide di puntare su di lui e lo riprende, convinto delle sue qualit\u00e0. Esordisce in Serie A a 19 anni, il 17 settembre 2005 in Parma- (1-0).\nLuca Cigarini chiude la stagione di esordio con ben 17 presenze.\nLa stagione successiva lo vede imporsi come titolare, soprattutto quando alla guida dei giallobl\u00f9 arriva Claudio Ranieri. Il 15 aprile 2007 realizza la prima rete in Serie A, in Parma- (1-1).\nLa stagione 2007-2008 vede la sua consacrazione come titolare fisso e faro del centrocampo degli emiliani: mostra buona tecnica e grande personalit\u00e0 e segna il suo secondo gol in Serie A con un diagonale sinistro preciso in Inter-Parma (3-2).\nAtalanta.\nIl 4 luglio 2008 viene acquistato dall'Atalanta in compropriet\u00e0 per circa 5 milioni di euro, con la quale firma un contratto quadriennale. Tuttavia il giocatore si aggrega alla nuova squadra soltanto a met\u00e0 agosto in quanto impegnato con la Nazionale olimpica alle Olimpiadi di Pechino. Il 23 agosto esordisce con la nuova maglia nell'incontro valido per il terzo turno di Coppa Italia contro il , subentrando nella ripresa a Jaime Vald\u00e9s. In campionato il debutto avviene alla seconda giornata, nella gara che ha visto trionfare la \"Dea\" sul campo del .\nIl 26 ottobre, nell'incontro valido per l'ottava giornata di campionato contro il Milan si infortuna gravemente al ginocchio, facendolo restare fuori dal campo di gioco per due mesi e mezzo.\nL'8 febbraio sigla la sua prima rete con la maglia nerazzurra a Cagliari, con un tiro da fuori area.\nA fine campionato saranno 23 le presenze impreziosite da altri due goal, uno dei quali alla Juventus nella partita pareggiata 2-2 a Torino e un altro contro l'Inter campione d'Italia nella partita persa 4-3 a Milano.\nNapoli.\nIl 3 luglio 2009 viene acquistato dal per 11 milioni di euro (4,8 e l'altra met\u00e0 di Gy\u00f6rgy Garics all' e 5,5 al ). Esordisce con la maglia partenopea il 23 agosto 2009 nella prima di campionato contro il , subentrando a Mariano Bogliacino. Segna il primo gol il 28 ottobre 2009 nella partita al San Paolo contro il - sua 100\u00aa partita in Serie A - dopo essere subentrato a Michele Pazienza, siglando al 90' con un sinistro al volo da fuori area il gol del momentaneo 1-2; la partita poi finir\u00e0 2-2.\nIl 24 gennaio 2010, nel match contro il , realizza il suo primo gol su punizione con la maglia partenopea, il primo ad essere realizzato su calcio piazzato dal Napoli in una partita ufficiale dopo pi\u00f9 di un anno di digiuno. In campionato colleziona complessivamente 28 presenze, di cui 11 dal primo minuto, con l'allenatore Walter Mazzarri, subentrato in corsa d'opera a Roberto Donadoni, che nel suo 3-4-2-1 gli preferisce a pi\u00f9 riprese Michele Pazienza.\nSiviglia.\nIl 4 agosto 2010 viene formalizzato il suo passaggio al Siviglia in prestito oneroso con diritto di riscatto. Esordisce con la maglia andalusa dieci giorni dopo, il 14 agosto, nell'andata della Supercoppa di Spagna contro il Barcellona (3-1 per i \"rojiblancos\" al \"Ram\u00f3n S\u00e1nchez Pizju\u00e1n\") fornendo l'assist per il gol del momentaneo pareggio di Lu\u00eds Fabiano. Il 30 settembre 2010, nella seconda gara della fase a gironi di Europa League, segna la sua prima rete con la maglia del Siviglia, rete che decide la partita esterna contro il Borussia Dortmund vinta, appunto, 1-0.\nIn maglia andalusa trova nel complesso poco spazio: in campionato colleziona sei presenze, l'ultima delle quali l'8 gennaio 2011 (penultima giornata del girone di andata). Dopo essere sceso in campo in Coppa del Re contro il Villarreal, il 12 gennaio seguente, non colleziona altre presenze nei restanti quattro mesi della stagione, fermandosi cos\u00ec a 18 presenze e 3 reti tra campionato e coppe. A fine campionato ritorna al .\nIl ritorno all'Atalanta.\nIl 31 agosto 2011, ultimo giorno utile della sessione di calciomercato, torna all'Atalanta con la formula del prestito. Ritorna ad indossare la maglia dell'Atalanta alla prima partita di campionato, partendo da titolare nell'incontro pareggiato per 2-2 con il Genoa. Il 25 settembre, alla quinta giornata contro il Novara, sigla la rete del 2-0 con un tiro da fuori area (la partita finir\u00e0 2-1 per la squadra bergamasca).\nA fine stagione il prestito viene rinnovato, con in aggiunta l'opzione per l'acquisizione della compropriet\u00e0, prolungando contestualmente il contratto con il Napoli fino al 2015. Parte titolare anche in questa stagione, siglando alla terza giornata il gol che decide il match in casa del Milan (0-1). A fine stagione il club bergamasco esercita il diritto di riscatto per la compropriet\u00e0.\nNella stagione 2013-2014 segna un gol (in Atalanta-Lazio 2-1, ottava giornata di campionato) e si ripete nel girone di ritorno in Atalanta-Chievo (2-1), per un totale di 33 presenze e 2 reti. Il 20 giugno 2014 l'Atalanta riscatta dal Napoli tutto il suo cartellino.\nIl 23 agosto 2014 realizza il primo gol della stagione 2014-2015 dell'Atalanta, realizzando il momentaneo 1-0 di Atalanta-Pisa (2-0), partita del terzo turno preliminare di Coppa Italia; nel seguito della stagione, gioca 33 partite di campionato senza mai segnare.\nNella stagione 2015-2016 scende in campo in 26 occasioni mettendo a segno 2 reti, la prima il 18 ottobre contro il e la seconda il 10 aprile contro il . Arriva cos\u00ec a quota 181 presenze ed 11 gol con la maglia della societ\u00e0 bergamasca.\nSampdoria.\nIl 20 luglio 2016 la Sampdoria ne comunica l'acquisto a titolo definitivo per la cifra di 3 milioni di euro pagabili in 3 anni. Il giocatore sigla un contratto triennale e sceglie la maglia numero 21. Debutta in blucerchiato il 14 agosto subentrando nel corso dell match di Coppa Italia vinto 3-0 contro il .\nTuttavia in stagione trova poco spazio a causa della presenza nel suo ruolo di Lucas Torreira.\nCagliari.\nIl 30 giugno 2017 avviene il suo trasferimento al Cagliari a titolo definitivo, firmando un contratto biennale valido fino al 2019. Esordisce in \"Rossobl\u00f9\" il 19 agosto alla prima giornata di Serie A 2017-2018, nella sconfitta per 3-0 sul campo della Juventus. Il 28 gennaio 2018, durante la partita disputata all'Ezio Scida contro il trova la sua prima rete con la maglia dei sardi su calcio di punizione, fissando il risultato sul definitivo 1-1. In tre stagioni colleziona 77 presenze e 2 gol.\nCrotone.\nL'8 settembre 2020 si accasa a parametro zero al neo promosso firmando un contratto biennale. Il primo gol con i pitagorici arriva il 28 ottobre seguente, nel pareggio di Coppa Italia per 1-1 contro la SPAL (partita persa poi ai rigori per 4-5).In campionato totalizza solo 14 presenze ed a fine stagione arriva la retrocessione in serie B. \nReggiana.\nIl 23 agosto 2021 firma per la , la squadra della sua citt\u00e0 di origine.\nNazionale.\nNazionali giovanili ed Olimpica.\nHa collezionato 1 presenza in Under-18, 1 in Under-19, e 5 in Under-20.\nCon la Nazionale Under-21 ha esordito l'11 ottobre 2005 in Italia-Moldavia (1-0) sebbene fosse ancora convocabile per la categoria inferiore.\nDal 2006 viene costantemente convocato negli \"Azzurrini\" del nuovo C.T. Pierluigi Casiraghi che lo inserisce nella lista dei 23 per l'Europeo U-21 2007, dove per\u00f2 non scende in campo. Nonostante il terzo posto nel proprio girone, la Nazionale vince lo spareggio con i pari et\u00e0 del Portogallo permettendogli di accedere ai Giochi Olimpici dell'anno seguente.\nDopo l'Europeo, diventa titolare inamovibile della Nazionale Under-21, guidando il centrocampo azzurro per il biennio 2007-2009.\nIl 7 settembre 2007 a Trento, segna la sua prima rete in Nazionale Under-21, nella vittoria contro le Isole F\u00e6r \u00d8er Under-21 per 2-1 (suo il gol decisivo).\nIl 16 maggio 2008 viene inserito da Casiraghi nella lista dei convocati per il Torneo di Tolone. Segna uno dei rigori che permetteranno all'Italia di sconfiggere i pari et\u00e0 del Giappone ed accedere alla finale (poi vinta per 1-0 contro il Cile).\nIl 3 luglio 2008 \u00e8 stato convocato nella Nazionale Olimpica per le Olimpiadi di Pechino. Il 7 agosto esordisce nella manifestazione sportiva contro l'Honduras. La marcia degli \"Azzurrini\" si arrester\u00e0 per\u00f2 ai quarti di finale dove verranno sconfitti dal Belgio.\nL'anno successivo partecipa all'Europeo U-21 2009 in Svezia. Nella competizione disputa tutte le partite (gli \"Azzurrini\" vengono sconfitti in semifinale dalla Germania). Chiude la sua esperienza in Under-21 con 20 presenze e una rete.\nNazionale maggiore.\nIl 30 agosto 2010, in seguito al forfait di Claudio Marchisio, ottiene la sua prima convocazione in Nazionale maggiore, chiamato dal CT Cesare Prandelli in vista del doppio impegno nelle qualificazioni all'Europeo 2012 contro e . Tuttavia, Cigarini non scende in campo nei due match.\nIl 2 ottobre 2011, torna ad essere convocato da Cesare Prandelli in vista delle partite contro Serbia e Irlanda del Nord valide per la qualificazione agli Europei 2012, senza esordire. Al termine della stagione viene inserito nella lista dei 32 pre-convocati per l'Europeo 2012.\nStatistiche.\nPresenze e reti nei club.\n\"Statistiche aggiornate al 13 dicembre 2021.\""}
{"id": "500048", "revid": "33689", "url": "https://it.wikipedia.org/wiki?curid=500048", "title": "Photorefractive keratectomy", "text": ""}
{"id": "500049", "revid": "1543377", "url": "https://it.wikipedia.org/wiki?curid=500049", "title": "Energia (lanciatore)", "text": "Energia o \u0116nergija () \u00e8 stato un lanciatore sovietico progettato dalla NPO Energia come lanciatore pesante, in particolare come booster nel Programma Buran per lo shuttle sovietico. Fu progettato per portare circa 100 tonnellate nell'orbita terrestre bassa (LEO), anche se poteva essere potenziato per carichi maggiori, paragonabili o superiori a quelli del Saturn V. Il primo lancio \u00e8 avvenuto il 15 maggio 1987 alle 21:30 con il satellite Polyus come carico. \"Energia\" funzion\u00f2 perfettamente, ma \"Polyus\" non raggiunse l'orbita prevista a causa di un malfunzionamento di un sensore del sistema di guida inerziale, avvenuto subito dopo la separazione da Energia. Il lancio successivo, l'ultimo, avvenuto il 15 novembre 1988 ha portato in orbita la navetta Buran (priva di equipaggio). Sia \"Energia\" che \"Buran\" vennero sviluppati per mantenere la parit\u00e0 strategica con gli Stati Uniti.\nI lavori per il complesso \"Energia/Buran\" iniziarono nel 1976 dopo la decisione di cancellare il progetto del razzo N1, le cui infrastrutture vennero riutilizzate per la costruzione di Energia. Energia sostitu\u00ec anche il progetto Vulkan, basato sul razzo Proton.\nConfigurazioni.\nOltre alla configurazione originaria, furono previste altre tre configurazioni, in funzione dei diversi carichi. La configurazione minore chiamata, Energia M , disponeva solo di due razzi Zenit, anzich\u00e9 quattro, e un solo motore RD-0120 nel booster principale.\nVenne progettato per sostituire i razzi Proton, ma perse la competizione con i razzi Angara. Energia-2 venne progettato per essere completamente riutilizzabile, mentre nei razzi Zenit il modulo principale sarebbe stato abbandonato ad ogni lancio.\nCon\" Energia-2\" il nucleo centrale sarebbe stato in grado di rientrare e planare a terra, probabilmente sfruttando la tecnologia sviluppata per Buran. L'ultima configurazione, la pi\u00f9 potente, non venne mai testata. La configurazione Vulkan o \"Hercules\" era costituita da otto razzi Zenit e, come stadio finale, un booster \"Energia-M\". Questa configurazione poteva portare in orbita l'incredibile peso di 175 tonnellate.\nLa produzione dei razzi Energia \u00e8 cessata con la dissoluzione dell'Unione Sovietica e la fine del progetto.\nConfronto tra Energia e Saturn V.\nC'\u00e8 un grande dibattito su quale sia stato il migliore e il pi\u00f9 potente razzo, Energia o il Saturn V. Energia, nella sua configurazione pi\u00f9 potente era equipaggiato con razzi Zenit ed uno stadio finale H2; questa configurazione superava la capacit\u00e0 di carico per un'orbita terrestre bassa del Saturn V (175 contro 120 tonnellate), sebbene non abbia mai volato. Nella configurazione che ha volato (quattro booster Zenit e un modulo principale) la capacit\u00e0 di carico LEO di Energia era di sole 100 tonnellate, questo, fino al lancio del Falcon Heavy nel 2018, \u00e8 stato l'unico razzo lanciato con successo ad essere confrontabile al Saturn V. Entrambi i vettori sono stati sviluppati investendo enormi risorse, rendendoli cos\u00ec buoni come si sono dimostrati, per poi abbandonarli dopo poco. Questo rende Energia e Saturn V come i veicoli pi\u00f9 costosi che siano stati abbandonati con pi\u00f9 rapidit\u00e0 dopo aver dimostrato la loro efficienza.\nStato attuale.\nL'abbandono degli Shuttle ha portato molti a pensare che Energia o la navetta Buran sarebbero ritornati in servizio. La realt\u00e0 \u00e8 che tutti gli equipaggiamenti per Energia e Buran, inclusi i veicoli stessi, sono stati abbandonati o riconvertiti, sin dal dissolvimento dell'Unione Sovietica.\nParti dell'Energia sono stati impiegati in altri progetti. I quattro booster a combustibile liquido, che bruciano cherosene e ossigeno liquido, sono la base per il razzo Zenit che utilizza lo stesso motore RD-170: un design potente, moderno ed efficiente. \u00c8 ancora usato sia presso il Cosmodromo di Baikonur che in mare sulla piattaforma di lancio navale Sea Launch. Una versione pi\u00f9 piccola del motore, l'RD-180, spinge i razzi Atlas V della Lockheed Martin, uno dei due nuovi razzi statunitensi EELV. Il progetto Ares V (CaLV), un vettore pesante basato sullo Space Shuttle, assomiglia alla configurazione pi\u00f9 potente di Energia, ma usa i due booster a combustibile solido dello Space Shuttle, mentre lo stadio superiore usa due motori \"Apollo-Saturn J-2X\"."}
{"id": "500052", "revid": "33689", "url": "https://it.wikipedia.org/wiki?curid=500052", "title": "WG-PRK", "text": ""}
{"id": "500054", "revid": "125959712", "url": "https://it.wikipedia.org/wiki?curid=500054", "title": "Matteo Contini", "text": "Biografia.\nIl 14 giugno 2015 si \u00e8 sposato con l'attrice Micol Azzurro.\nCaratteristiche tecniche.\nDifensore centrale, mancino naturale, spesso sanzionato per la durezza dei suoi interventi.\nCarriera.\nGli inizi.\nInizia la sua carriera calcistica nelle giovanili del Varese e successivamente del Milan, e nel corso della stagione 1998-1999, dopo aver vinto il Torneo di Viareggio con la Primavera, \u00e8 ceduto in prestito al Lumezzane con cui gioca 11 partite nel campionato della Serie C1. Nel 1999/2000, il Milan decide di prestarlo al Livorno, sempre in Serie C1, dove colleziona 15 presenze, senza tuttavia segnare gol.\nNella stagione 2000-2001 passa, ancora in prestito ed ancora in C1, alla SPAL, dove disputa 17 partite e nessun gol al suo attivo.\nNel 2001/2002 passa a titolo definitivo al dove gioca 25 partite, passando a titolo definitivo l'anno successivo all'Aquila dove nel campionato di C1 2002-2003 realizza 2 reti in 31 presenze.\nNel 2003/2004 si trasferisce all', in Serie B, all'epoca allenato da Zden\u011bk Zeman. In quella stagione gioca titolare con al suo attivo 39 partite e un gol.\nParma.\nIl 26 settembre 2004 esordisce in Serie A con il (nella partita Inter-Parma 2-2), dove rimane per tre stagioni.\nNel 2004-2005, oltre a essere titolare in campionato, gioca dieci partite anche in Coppa UEFA, giocando sempre titolare, tranne durante il primo turno di andata contro il Maribor e durante la semifinale di andata contro CSKA Mosca, quando siedeva in panchina e durante i quarti di andata, contro l'Austria Vienna, e la semifinale di ritorno contro il CSKA Mosca quando non era stato convocato.\nAnche nel 2005/2006 giuoca titolare in campionato. Al suo ultimo anno al Parma, ritorna in Coppa UEFA, dove giuoca 5 partite da titolare, collezionando 358 minuti in campo e saltando il 1\u00ba turno di ritorno, contro il Rubin Kazan, e la 1\u00aa e la 4\u00aa giornata del girone contro Odense e Osasuna.\nNapoli.\nIl 16 agosto 2007 si trasferisce, per una cifra pari a 3 milioni e 200\u00a0000 euro, al dove firma un contratto quinquennale.\nNelle prime due stagioni a Napoli, sotto la guida di Edoardo Reja e Roberto Donadoni, gioca quasi sempre da titolare, con buoni risultati, ottenendo nel 2008/2009 il record personale di minuti in campo: 2874 minuti. Il 4 maggio 2008, in -Napoli, terminata 2-1 per i granata, sigla la sua prima ed unica rete con la maglia azzurra, sancendo il momentaneo 1-1.\nCon l'arrivo di Walter Mazzarri alterna ottime partite a errori pesanti, come quello di Torino nella partita vinta 2-3 contro la , in cui serve involontariamente un assist a Giovinco per il gol del 2-0.\nReal Saragozza.\nIl 27 gennaio 2010 passa in prestito con diritto di riscatto al . Esordisce nella Liga il 31 gennaio 2010 nel match esterno contro il Tenerife (1-3) e diventa una pedina fondamentale per la difesa del Real Saragozza. Segna il suo primo goal nella Liga il 7 febbraio 2010 nel match casalingo contro il Siviglia con un tiro in diagonale su un calcio d'angolo. La partita terminer\u00e0 2-1 per gli Aragonesi. L'8 luglio 2010 viene riscattato dal club aragonese per 2,3 milioni di euro e sottoscrive un contratto fino al 2013.\nSiena e Atalanta.\nDopo un anno e mezzo in Spagna e 40 partite e un gol collezionati con il Real Saragozza, torna in Italia l'8 agosto 2011, prelevato dal in prestito con diritto di riscatto. La societ\u00e0 toscana dovr\u00e0 riscattare Contini se non retroceder\u00e0 in Serie B. Contini ha dichiarato di aver lasciato la squadra aragonese per problemi personali.\nResta cos\u00ec al Siena e debutta nella nuova stagione il 19 agosto giocando da titolare la sfida di Coppa Italia vinta contro il per 4-2.\nIl 31 gennaio 2013, ultimo giorno di calciomercato, passa a titolo definitivo all'Atalanta. Con la dea non riesce a trovar spazio totalizzando solo 3 presenze in campionato.\nSerie B e serie inferiori.\nAlla fine della stagione 2012/2013 viene messo ai margini della rosa bergamasca ed il 30 agosto 2013 viene ceduto in prestito alla in Serie B. Esordisce con la sua nuova squadra l'8 settembre in occasione della gara contro la al Granillo di Reggio Calabria.\nIl 18 luglio 2014, il comunica tramite il proprio sito ufficiale di aver acquistato il giocatore a titolo temporaneo. Contini disputa una buona stagione, chiusa con 25 presenze in Serie B; il 13 luglio 2015 viene rinnovato il prestito. Nel corso della partita Ascoli-Bari del 19 aprile 2016, dopo pochi minuti, subisce un infortunio muscolare che lo tiene fuori squadra fino a fine stagione.\nAncora sotto contratto con l'Atalanta, il 27 agosto dello stesso anno passa in prestito alla .\nA luglio, nei giorni in cui firma per la Carrarese, a Coverciano segue il corso da allenatore UEFA B che consente di allenare in Serie D. A seguito di varie problematiche rescinde il contratto con la Carrarese dopo nemmeno due mesi.\nPergolettese e l'inizio dell'esperienza di allenatore\nIl 20 settembre 2017 si accasa alla Pergolettese militante in Serie D. Debutta con la maglia gialloblu il 24 settembre, nella vittoriosa trasferta contro la Bustese Milano City (0-2). Al termine della stagione inizia a seguire il corso per il patentino di allenatore \"UEFA B\", annunciando il ritiro dall'attivit\u00e0 agonisitica. Gioca la sua ultima partita ufficiale il 20 maggio 2018, nella vittoria della finale play-off contro il Darfo Boario (1-0).\nNel 2018 la pergolettese gli affida la panchina degli Allievi provinciali, per poi promuoverlo allenatore della prima squadra, dove rimane sino al 2020.\nGiana Erminio \nL' 11 novembre 2021 assume la guida della Giana Erminio, club di Serie C, al posto dell'esonerato Oscar Brevi.\nAllenatore.\nDiventato allenatore degli Allievi 2003 della Pergolettese, il 27 settembre 2018 ottiene la qualifica UEFA A che abilita all'allenamento di tutte le formazioni giovanili e delle prime squadre fino alla Serie C, e alla posizione di allenatore in seconda in Serie B e Serie A.\nIl 6 novembre 2018 viene promosso alla guida della panchina della prima squadra dopo l'esonero di Ivan Del Prato. Esordisce alla guida della squadra l'11 novembre, nel vittorioso derby contro il Fanfulla (6-2). A fine campionato porta la squadra alla promozione in Serie C dopo lo spareggio vinto con il Modena per 2-1. La stagione seguente viene riconfermato alla guida della squadra nel campionato di Serie C 2019-2020. Il 12 novembre 2019, dopo aver collezionato 0 vittorie in 15 partite ufficiali, viene esonerato con la squadra all'ultimo posto del girone A con soli 5 punti. Il 19 maggio 2020 viene richiamato a guidare la squadra nella doppia sfida ai play-out contro la Pianese affiancato da Gianni Piacentini, dopo l'abbandono di Fiorenzo Albertini dalla guida della squadra per non aver avuto l'idoneit\u00e0 sportiva necessaria dopo l'epidemia di Covid-19. Riuscir\u00e0 a salvare la Pergolettese in virt\u00f9 del miglior piazzamento in classifica dopo che le due gare erano finite in pareggio, venendo poi confermato per la stagione successiva. A settembre ottiene l'abilitazione per Allenatore Professionista di Prima Categoria - Uefa Pro.\nIl 15 novembre si dimette con la squadra al 15\u00ba posto.\nNella stagione successiva, l'11 novembre 2021, subentra sulla panchina della Giana Erminio al posto dell'esonerato Oscar Brevi con la squadra lombarda all\u2019ultimo posto con 11 punti dopo 13 giornate.\nStatistiche.\nPresenze e reti nei club.\n\"Statistiche aggiornate al 20 maggio 2018.\"\nStatistiche da allenatore.\n\"Statistiche aggiornate al 7 febbraio 2022.\""}
{"id": "500059", "revid": "125441900", "url": "https://it.wikipedia.org/wiki?curid=500059", "title": "Alfonso De Lucia", "text": "Carriera.\nClub.\nGiovanili ed esordio in Serie A.\nCresce nelle giovanili del , nel 1997 poi approda al . In azzurro riesce ad ottenere le prime convocazioni in prima squadra, ma la difficile situazione economica partenopea, fa s\u00ec che nel settembre del 1999, venga ceduto al insieme a Paolo Cannavaro per una cifra totale di 7 miliardi di lire. In Emilia debutta in Serie A il 30 marzo 2002 a 18 anni, al quindicesimo minuto di un delicato -Parma (3-1) per un infortunio di Cl\u00e1udio Taffarel.\nPrestito alla Salernitana.\nQuella dell'esordio fu solo una bella parentesi, infatti dopo l'unica presenza di Milano Alfonso De Lucia non collezion\u00f2 presenze e nella stagione 2003-2004 fu girato in prestito alla dove totalizz\u00f2 11 presenze in Serie B.\nIl ritorno a Parma.\nNella stagione 2004-2005 torna a Parma dove nelle ultime due stagioni conquista altre 4 presenze nella massima serie italiana.\nNella prime partite della stagione 2006-2007 \u00e8 diventato il primo portiere del , prendendo l'eredit\u00e0 da Luca Bucci, diventato a sua volta secondo. Dopo 11 giornate di campionato dove il giocatore aveva avuto problemi con la tifoseria ducale, il tecnico Stefano Pioli, gli preferisce di nuovo Luca Bucci che, alla fine della stagione, nonostante l'avvicendamento in panchina tra Pioli e Claudio Ranieri, risulter\u00e0 decisivo per la salvezza.\nL'approdo a Livorno.\nIl 12 luglio 2007 \u00e8 passato a titolo definitivo al Livorno in cambio di Stefano Morrone che ha firmato un quadriennale con i crociati. La prima stagione \u00e8 il secondo portiere alle spalle del nazionale azzurro Marco Amelia, tuttavia complice la cessione di quest'ultimo al alla fine del campionato, diventa titolare per la stagione successiva. Nella stagione sportiva 2008-2009 contribuisce alla promozione in Serie A.\nNella stagione 2009-2010 alla settima giornata di campionato para il suo primo rigore in serie A a Siena contro Maccarone risultante decisivo per il risultato finale di 0-0. Alla nona di campionato a Roma contro la Roma riceve anche il suo primo cartellino rosso al 20 del secondo tempo dal suo compaesano, l'arbitro Russo di Nola. Viene espulso di nuovo, dopo aver fatto una parata prodigiosa al limite in area ed un successivo intervento di mani subito fuori da quest'ultima, nell'incontro perso dal Livorno per 2-0 in casa contro il Napoli.\nNel 2010-2011 \u00e8 il portiere titolare dei toscani in Serie B. La stagione seguente litiga con il presidente Spinelli che in chiusura di mercato lo propone al Cagliari e poi il suo posto viene preso dal giovane Francesco Bardi, restando cos\u00ec ai margini della squadra amaranto.\nIl passaggio alla Nocerina.\nNel mercato invernale scende in Lega Pro Prima Divisione, approdando alla in cambio di Gabriele Aldegani.\nIl ritorno a Livorno e l'ultima stagione a Monza.\nTerminato il prestito alla Nocerina, rientra al Livorno, dove rimane tutta la stagione senza mai scendere in campo, svincolandosi a fine stagione.\nNel Gennaio 2015 scende nuovamente il Lega Pro, questa volta nelle file del Monza, societ\u00e0 in crisi finanziaria, partecipando alla salvezza della squadra attraverso i playout. Salvezza resa vana dal fallimento della compagine brianzola.\nNazionale.\nConvocato in tre occasioni dalla Nazionale Under-20, gioc\u00f2 la sua unica partita contro i pari et\u00e0 della Romania il 17 settembre 2003 allo stadio \"A. Nardini\" di Castelnuovo Garfagnana.\nDirigente.\nIl 21 novembre 2017 diventa il presidente della societ\u00e0 Nola 1925, squadra della sua citt\u00e0. Nell' estate 2021 lascia la carica di presidente a Felice Siciliano.\nAllenatore.\nNell'agosto 2021,dopo la riammissione dei Bruniani in serie D, diviene il nuovo allenatore della squadra della sua citt\u00e0.. Il 17 Novembre dello stesso anno, dopo il passaggio delle quote societarie da Siciliano a Luigi Nappi, rassegna le dimissioni dalla guida tecnica della squadra.\nSqualifiche.\nCoinvolto nel calcioscommesse, il 31 maggio 2012 patteggiando viene squalificato per 5 mesi.\nA Giugno 2013 ha ricevuto ulteriori 6 mesi di squalifica (con un'ammenda di 10.000 euro) per violazione dell'articolo 1 del Codice di giustizia sportiva.\nStatistiche.\nPresenze e reti nei club.\n\"Statistiche aggiornate al 29 maggio 2015.\""}
{"id": "500061", "revid": "16066", "url": "https://it.wikipedia.org/wiki?curid=500061", "title": "TCPA", "text": ""}
{"id": "500079", "revid": "59785", "url": "https://it.wikipedia.org/wiki?curid=500079", "title": "Rivolta ionica", "text": "La rivolta ionica e le ribellioni associate avvenute in Eolide, in Doride, a Cipro e in Caria, furono sollevazioni militari in diverse regioni dell'Asia Minore contro il dominio persiano e durarono dal 499 a.C. al 493 a.C. La causa della ribellione fu l'insoddisfazione delle citt\u00e0 greche dell'Asia Minore nei confronti dei tiranni nominati dalla Persia per dominarle, oltre che le azioni dei due tiranni di Mileto, Istieo ed Aristagora. Le citt\u00e0 della Ionia erano state conquistate dalla Persia intorno al 540 a.C. e, successivamente, erano state governate da tiranni provenienti dall'Asia Minore, ma nominati dal satrapo persiano di Sardi. Nel 499 a.C. l'allora tiranno di Mileto, Aristagora, lanci\u00f2 una spedizione congiunta con il satrapo persiano Artaferne per conquistare Nasso, nel tentativo di rafforzare la sua posizione nella stima del Gran Re. La missione fall\u00ec ed avvertendo la sua imminente destituzione dal ruolo di tiranno Aristagora scelse di incitare tutta la Ionia a ribellarsi contro il re persiano Dario il Grande.\nNel 498 a.C., sostenuti dalle truppe di Atene ed Eretria, gli Ioni marciarono verso Sardi, la conquistarono (tranne l'acropoli) e le appiccarono il fuoco. Ma nel viaggio di ritorno alla Ionia furono inseguiti dalle truppe persiane e duramente sconfitti nella battaglia di Efeso. Questa campagna fu l'unica azione offensiva degli Ioni, che successivamente si portarono sulla difensiva. I Persiani risposero nel 497 a.C. con un attacco tripartito volto a riconquistare le zone periferiche della ribellione, ma la diffusione della rivolta in Caria fece s\u00ec che il grosso dell'esercito persiano, comandato da Daurise, fosse trasferito l\u00ec. Mentre inizialmente la campagna ebbe successo, l'esercito fu annientato in un agguato nella battaglia di Pedaso (496 a.C.). Ci\u00f2 determin\u00f2 una situazione di stallo fino al 495 a.C.\nNel 494 a.C. l'esercito persiano e la marina si unirono e puntarono verso il cuore della ribellione, Mileto. La flotta ionica cerc\u00f2 di difendere Mileto per mare, ma venne duramente sconfitta nella battaglia di Lade, dopo la defezione di Samo. Mileto venne poi assediata e presa e la sua popolazione ridotta in schiavit\u00f9 dai Persiani. Questa doppia sconfitta concluse la rivolta ed i Cari si arresero. Nel 493 a.C. i Persiani riconquistarono le citt\u00e0 della costa occidentale che ancora resistevano, prima di concludere con la Ionia un accordo di pace che fu da tutti considerato giusto ed equo.\nLa rivolta ionica rappresent\u00f2 il primo grande conflitto tra la Grecia e l'Impero persiano e segn\u00f2 l'inizio della prima fase delle guerre persiane. Anche se l'Asia Minore era stata ricondotta sotto il dominio persiano, Dario decise di punire Atene ed Eretria per aver sostenuto la rivolta. Inoltre, visto che la miriade di citt\u00e0-stato della Grecia rappresentava una costante minaccia per la stabilit\u00e0 del suo impero, secondo Erodoto Dario decise di conquistare tutta la Grecia. Nel 492 a.C. inizi\u00f2, come conseguenza diretta della rivolta ionica, la prima invasione persiana della Grecia.\nFonti.\nL'unica fonte primaria per la rivolta ionica \u00e8 lo storico greco Erodoto. Egli, chiamato anche \"Padre della Storia\", nacque nel 484 a.C. ad Alicarnasso, in Asia Minore (allora sotto il dominio persiano). Scrisse le \"Storie\" (), tra il 440 ed il 430 a.C., e ricerc\u00f2 in esse le origini delle guerre persiane, passate da non molto poich\u00e9 terminarono definitivamente nel 450 a.C.. L'approccio alla storia di Erodoto era del tutto nuovo, tanto da essergli riconosciuta la paternit\u00e0 della storiografia com'\u00e8 oggi. Come disse Holland: \"Per la prima volta uno storico cerc\u00f2 di rintracciare le origini di un conflitto cos\u00ec vicino da non essere avvolto da circostanze favolose, dai capricci e desideri di qualche dio, dalla necessit\u00e0 del destino di un popolo, apportando spiegazioni da lui verificabili di persona\".\nAlcuni successivi storici antichi, pur seguendo la sua strada, lo criticarono, a partire da Tucidide. Tuttavia Tucidide fece iniziare la propria opera da dove Erodoto aveva terminato la sua (l'assedio di Sesto), quindi presumibilmente riteneva che la versione dei fatti data da Erodoto fosse abbastanza accurata da non avere bisogno di essere riscritta o corretta.\nPlutarco critic\u00f2 Erodoto in \"Sulla malignit\u00e0 di Erodoto\", dove lo descrive come amico dei Persiani (, \"amico dei barbari\") e non abbastanza filellenico, il che, per\u00f2, potrebbe dimostrare che Erodoto abbia effettivamente svolto un lavoro imparziale. Fino al Rinascimento \u00e8 stata tramandata una visione negativa di Erodoto, che comunque rimase un autore molto letto. Tuttavia, dal XIX secolo, lo storico venne riabilitato grazie ad alcuni reperti archeologici che hanno pi\u00f9 volte confermato la sua versione dei fatti. Oggi si ritiene che Erodoto abbia fatto un notevole lavoro nelle sue \"Storie\", ma che alcuni dei dettagli specifici (in particolare i numeri delle truppe e le date) dovrebbero essere considerati con scetticismo. Nonostante tutto ci sono ancora molti storici che credono che il racconto di Erodoto abbia una connotazione antipersiana e che gran parte della sua storia sia stata arricchita con particolari drammatici.\nAntefatto.\nNell'et\u00e0 che segu\u00ec il crollo della civilt\u00e0 micenea, un numero significativo di Greci emigr\u00f2 in Asia Minore e vi si stabil\u00ec. Questi coloni provenivano da tre popolazioni: Eoli, Dori ed Ioni. Gli Ioni si insediarono lungo le coste della Lidia e della Caria, dove fondarono le dodici citt\u00e0 che costituivano l'Ionia. Queste citt\u00e0 erano Mileto, Miunte e Priene in Caria, Efeso, Colofone, Lebedo, Teo, Clazomene, Focea ed Eritre in Lidia e le isole di Samo e Chio. Anche se le citt\u00e0 ioniche erano indipendenti l'una dall'altra, riconoscevano la loro comune origine e avevano un tempio e luogo di incontro comune, il Panionion. Nacque cos\u00ec una lega culturale a cui si unirono altre citt\u00e0 o altri Ioni. Le citt\u00e0 della Ionia erano rimaste indipendenti fino a quando furono conquistate dal famoso re di Lidia Creso, intorno al 560 a.C. Le citt\u00e0 ioniche rimasero sotto il dominio della Lidia fino a quando questa non venne a sua volta conquistata dall'Impero achemenide di Ciro il Grande.\nMentre stava combattendo contro i Lidi, Ciro aveva inviato dei messaggeri agli Ioni chiedendo loro di ribellarsi ai vecchi dominatori, ma i Greci si rifiutarono. Dopo che Ciro ebbe completato la conquista della Lidia, per\u00f2, gli Ioni chiesero di essere suoi sudditi sotto le stesse condizioni di quando erano soggetti Creso. Ciro rifiut\u00f2, ricordando la riluttanza degli Ioni ad aiutarlo in precedenza. Gli Ioni cos\u00ec si prepararono a difendersi e Ciro invi\u00f2 il generale medio Arpago alla conquista della Ionia. In primo luogo attacc\u00f2 Focea, chiedendo ai suoi abitanti la demolizione di un solo baluardo e la concessione di una sola casa in segno di sottomissione. I Focesi chiesero un giorno per decidere ed Arpago, capendo il loro piano, richiam\u00f2 il suo esercito. Nel frattempo i Focesi lasciarono la citt\u00e0 sulle navi con tutti i loro beni mobili, ed Arpago occup\u00f2 la zona. Prima per\u00f2 che i Focesi lasciassero l'Egeo nel viaggio verso la Corsica, tornarono alla loro citt\u00e0 e massacrarono la guarnigione persiana. Dopo di che fecero sacro giuramento che mai pi\u00f9 avrebbero fatto ritorno in citt\u00e0 affondando in mare una massa di ferro rovente: nonostante ci\u00f2, parte di loro sciolse il giuramento e torn\u00f2 in patria. La restante parte dei Focesi, dopo una vittoria cadmea contro Cartaginesi e Etruschi coalizzatisi contro di loro, navigarono alla volta di Reggio Calabria. Anche alcuni Teiani scelsero di emigrare quando Arpago attacc\u00f2 Teo, ma il resto degli Ioni rimase e venne conquistato.\nI Persiani incontrarono serie difficolt\u00e0 nel governare gli Ioni. Nelle altre zone dell'impero Ciro era stato in grado di garantirsi l'appoggio dei capi delle popolazioni nella loro sottomissione, come il sacerdozio di Giudea. Nelle citt\u00e0 greche in quel momento non esisteva nessun gruppo di quelle caratteristiche; l'aristocrazia era divisa in fazioni in lotta tra di loro. I Persiani cos\u00ec decisero di istituire un tiranno in ogni citt\u00e0 ionica, anche se questi avrebbe potuto scatenare conflitti interni tra gli Ioni. Inoltre, un tiranno avrebbe potuto rendere la sua citt\u00e0 indipendente, e cos\u00ec avrebbe dovuto essere sostituito. I tiranni stessi si trovarono di fronte ad un compito difficile: dovevano infatti placare l'odio dei loro concittadini nei confronti dei Persiani, i loro conquistatori.\nCirca 40 anni dopo la conquista persiana della Ionia, durante il regno del quarto re achemenide, Dario il Grande, il tiranno di Mileto Aristagora si trov\u00f2 in una situazione favorevole. Suo zio, Istieo, aveva accompagnato Dario in una campagna militare nel 513 a.C. e, quando il re gli offr\u00ec una ricompensa, aveva chiesto per s\u00e9 una parte del territorio conquistato della Tracia. Anche se questa gli venne effettivamente concessa, l'ambizione di Istieo allarm\u00f2 i consiglieri di Dario, ed Istieo fu quindi ulteriormente \"premiato\" venendo costretto a rimanere a Susa come \"Compagno reale di tavola\" di Dario. Vista la reputazione di Istieo, Aristagora fu accolto con un grande malcontento a Mileto. Nel 500 a.C. Aristagora venne avvicinato da alcuni esuli di Nasso, che gli chiesero di conquistare l'isola. Cogliendo l'opportunit\u00e0 di rafforzare la sua posizione a Mileto conquistando Nasso, Aristagora si rivolse al satrapo di Lidia, Artaferne, con una proposta. Se Artaferne gli avesse fornito un esercito, Aristagora avrebbe conquistato l'isola, estendendo cos\u00ec i confini dell'Impero persiano, e avrebbe poi dato ad Artaferne una parte del bottino per coprire il costo dell'esercito. Il satrapo approv\u00f2 l'idea e chiese a Dario il permesso di lanciare la spedizione. Questo acconsent\u00ec, e venne predisposta una flotta di 200 triremi per attaccare Nasso l'anno successivo.\nLa campagna di Nasso.\nNella primavera del 499 a.C. Artaferne organizz\u00f2 l'esercito persiano e mise suo cugino Megabate al comando. Egli invi\u00f2 quindi delle navi a Mileto, dove le truppe arruolate da Aristagora si imbarcarono; la flotta salp\u00f2 allora per Nasso.\nLa spedizione ben presto si dimostr\u00f2 un fallimento. Aristagora e Megabate litigarono durante il viaggio ed Erodoto dice che Megabate poi mand\u00f2 dei messaggeri a Nasso per avvertirne gli abitanti dell'intenzione dell'esercito. \u00c8 anche possibile, per\u00f2, che questa versione dei fatti sia stata diffusa da Aristagora per giustificarsi del fallimento della campagna. In ogni caso, gli abitanti dell'isola riuscirono a prepararsi adeguatamente all'assedio ed i Persiani arrivarono quando l'isola si presentava gi\u00e0 ben difesa. I Persiani protrassero l'assedio per quattro mesi, ma alla fine sia gli assediati che Aristagora terminarono i fondi a disposizione. La flotta quindi fece nuovamente rotta verso la terraferma.\nInizio della rivolta.\nA causa del fallimento del suo tentativo di conquistare Nasso, Aristagora si trov\u00f2 in difficolt\u00e0: non era in grado di rimborsare Artaferne e si era, inoltre, allontanato dalla famiglia reale persiana. Si aspettava di essere cacciato dalla sua posizione da Artaferne. In un disperato tentativo di salvare se stesso, Aristagora scelse di spingere i suoi sudditi, i Milesi, a ribellarsi contro la Persia, iniziando cos\u00ec la rivolta ionica.\nNell'autunno del 499 a.C. Aristagora si riun\u00ec con i suoi uomini di fiducia a Mileto. Dichiar\u00f2 che a suo parere i Milesi avrebbero dovuto ribellarsi; tutti sono concordi nel giudicare vero questo, tranne lo storico Ecateo. Contemporaneamente a Mileto giunse un messaggero inviato da Istieo, che chiedeva ad Aristagora di ribellarsi contro Dario. Erodoto aggiunge che questo, probabilmente, avvenne perch\u00e9 Istieo voleva disperatamente tornare in Ionia, e credeva di esserci rimandato nel caso in cui fosse scoppiata una ribellione. Aristagora quindi annunci\u00f2 apertamente la sua rivolta contro Dario, abdic\u00f2 dal suo ruolo di tiranno e dichiar\u00f2 Mileto una democrazia. Erodoto non ha alcun dubbio sul fatto che questo fosse stato solo un pretesto da parte della fazione di Aristagora per prendere il potere, ma venne pensato per infondere entusiasmo nei Milesi che si fossero uniti alla rivolta. L'esercito che era stato inviato a Nasso venne radunato a Myus e incluse contingenti provenienti da altre citt\u00e0 greche dell'Asia Minore (cio\u00e8 dall'Eolia e dalla Doride), e da Mitilene, Milas, Termera e Cuma. Aristagora invi\u00f2 degli uomini per catturare tutti i tiranni greci presenti nell'esercito e li consegn\u00f2 alle loro citt\u00e0 al fine di ottenere la cooperazione di quelle comunit\u00e0. Alcuni dei tiranni furono giustiziati dai loro concittadini, ma la maggior parte di quelli fu semplicemente mandata in esilio. Pare che fosse stato anche incitato l'esercito ad unirsi alla rivolta di Aristagora (anche se Erodoto non lo afferma esplicitamente), e i ribelli presero possesso delle navi dei Persiani. Se quest'ultima informazione \u00e8 vera, si pu\u00f2 spiegare perch\u00e9 i Persiani impiegarono tanto tempo per sferrare un attacco navale alla Ionia, dal momento che avrebbero avuto bisogno di costruire una nuova flotta.\nAnche se Erodoto mostra la rivolta come conseguenza delle motivazioni personali di Aristagora e di Istieo, che avevano paura di perdere le loro posizioni di potere, comunque la Ionia era pronta per la ribellione. La principale sofferenza erano i tiranni installati dai Persiani (fra i quali lo stesso Aristagora). Anche se gli stati dell'Ellade erano stati in passato spesso governati da tiranni, in quel periodo quella forma di governo non era concepibile. Inoltre, i tiranni del passato erano, anche perch\u00e9 era necessario, capaci di essere capi forti e valorosi, mentre i governatori nominati dai Persiani erano semplicemente i rappresentanti di quelli. Sostenuti dall'esercito persiano, questi tiranni non ebbero bisogno del sostegno della popolazione e poterono quindi agire in assoluta autonomia. Le azioni di Aristagora, a prescindere alle motivazioni, furono paragonate da alcuni al lancio di una fiamma in un contenitore di sostanze potenzialmente esplosive: fecero scoppiare la ribellione in tutta la Ionia, e, al posto delle tirannidi \u2013 abolite ovunque \u2013 furono instaurate delle democrazie.\nAristagora aveva fatto ribellare tutta l'Asia Minore ellenizzata, ma si rese conto che gli Ioni avevano bisogno di altri alleati per combattere con successo contro i Persiani. Nell'inverno del 499 a.C. si rec\u00f2 a Sparta, la citt\u00e0 greca pi\u00f9 importante in fatto di arte militare. Tuttavia, nonostante le suppliche di Aristagora, il re spartano Cleomene I si rifiut\u00f2 ad appoggiare la rivolta. Aristagora quindi si diresse ad Atene.\nAtene era recentemente diventata una democrazia, avendo rovesciando il proprio tiranno Ippia. Nella lotta per istituire la democrazia gli Ateniesi avevano chiesto aiuti ai Persiani in cambio di entrare nell'area di influenza persiana. Alcuni anni pi\u00f9 tardi, Ippia aveva tentato di riconquistare il potere ad Atene con l'appoggio degli Spartani. Questo tentativo non riusc\u00ec e Ippia fugg\u00ec presso Artaferne, che cerc\u00f2 di convincere a soggiogare Atene. Gli Ateniesi inviarono degli ambasciatori ad Artaferne per dissuaderlo dall'intraprendere azioni militari, ma il persiano intim\u00f2 gli Ateniesi a sottomettersi nuovamente alla tirannide di Ippia. Naturalmente gli Ateniesi non accettarono e decisero invece di dichiarare apertamente guerra alla Persia. Poich\u00e9 era gi\u00e0 sfavorevole alla Persia, Atene era la citt\u00e0 giusta per sostenere le citt\u00e0 della Ionia nella rivolta. Il fatto che le democrazie ioniche si siano ispirate alla democrazia ateniese contribu\u00ec a convincere gli Ateniesi a sostenere la rivolta di Aristagora, anche perch\u00e9 le citt\u00e0 della Ionia erano in parte antiche colonie attiche.\nAristagora riusc\u00ec anche a convincere la citt\u00e0 di Eretria ad aiutare gli Ioni per ragioni che non sono del tutto chiare. Tra queste probabilmente motivi commerciali, infatti Eretria era una citt\u00e0 mercantile il cui commercio era minacciato dal dominio persiano del Mar Egeo. Erodoto afferma che gli Eretriesi sostennero la rivolta al fine di ricambiare il supporto che i Milesi avevano dato loro qualche tempo prima, forse riferendosi alla guerra lelantina.\nL'offensiva ionica.\nDurante l'inverno Aristagora continu\u00f2 a fomentare la ribellione. In un'occasione disse ad un gruppo di Peoni, originari della Tracia e che Dario aveva portato a vivere in Frigia, di tornare in patria. Erodoto dice che l'unico motivo che lo spinse a dire ci\u00f2 fu l'intenzione di far irritare l'alto comando persiano.\nSardi.\nNella primavera del 498 a.C. un contingente ateniese di venti triremi, accompagnato da cinque imbarcazioni di Eretria, salp\u00f2 verso la Ionia e si un\u00ec con il grosso delle forze ribelli nei pressi di Efeso. Rinunciando a condurre personalmente l'esercito, Aristagora nomin\u00f2 generali suo fratello Caropino ed un altro uomo di Mileto, Ermofanto.\nLe truppe furono poi guidate attraverso le montagne fino a Sardi, capitale della satrapia di Artaferne. I Greci colsero i Persiani di sorpresa e riuscirono a conquistare la parte bassa della citt\u00e0. Tuttavia i Persiani tenevano ancora la cittadella con un numero significativo di soldati. Nella citt\u00e0 bassa scoppi\u00f2 un incendio, secondo Erodoto accidentale, che si diffuse rapidamente. I Persiani nella cittadella, essendo circondati da una citt\u00e0 in fiamme, uscirono nella piazza del mercato, dove combatterono con i Greci respingendoli. Questi, demoralizzati, si ritirarono e ritornarono ad Efeso. I persiani li inseguirono infliggendo loro una dura sconfitta.\nErodoto riferisce che quando Dario sent\u00ec dell'incendio di Sardi giur\u00f2 che si sarebbe vendicato contro gli Ateniesi (dopo aver chiesto chi erano davvero costoro), ed ordin\u00f2 ad un servo di ricordargli tre volte al giorno la sua promessa con le parole: \"Signore, ricorda gli Ateniesi\".\nLa battaglia di Efeso.\nErodoto dice inoltre che quando i Persiani dell'Asia Minore seppero dell'attacco a Sardi si riunirono e marciarono in aiuto ad Artaferne. Quando giunsero a Sardi trovarono una citt\u00e0 abbandonata da poco dai Greci; seguirono cos\u00ec le loro tracce verso Efeso. Li raggiunsero appena fuori Efeso ed i Greci furono costretti a voltarsi e a prepararsi a combattere. Holland scrive che le truppe persiane erano principalmente costituite dalla cavalleria (da qui la loro capacit\u00e0 di recuperare terreno con i Greci).\nI Greci, demoralizzati e stanchi, soverchiati dalla mobilit\u00e0 della cavalleria non furono in grado di sostenere l'attacco persiano e furono completamente sbaragliati nella battaglia. Molti dei ribelli e dei loro alleati furono uccisi, tra cui il generale degli Eretriesi, Eualcide. Gli Ioni che scamparono alla battaglia tornarono alle proprie citt\u00e0, mentre i restanti Ateniesi ed Eretriesi riuscirono a tornare alle loro navi e salparono di nuovo verso la Grecia.\nDiffusione della rivolta.\nGli Ateniesi ritirarono l'alleanza con gli Ioni poich\u00e9 i Persiani avevano dimostrato di essere tutt'altro che facili da sconfiggere, come invece aveva detto Aristagora. Tuttavia gli Ioni non terminarono la rivolta ed i Persiani non sfruttarono la loro vittoria ad Efeso. Presumibilmente le truppe persiane non erano pronte per assediare una citt\u00e0. Nonostante la sconfitta ad Efeso, la rivolta si diffuse ulteriormente. Gli Ioni inviarono uomini in Ellesponto e Propontide e conquistarono Bisanzio e le altre citt\u00e0 vicine. Convinsero inoltre i Cari ad unirsi alla ribellione. Visto il rapido diffondersi della ribellione, anche i regni di Cipro si rivoltarono contro dominio persiano senza che nessuno, dalla Ionia, fosse venuto ad incitarli.\nControffensiva persiana.\nNell'opera di Erodoto la cronologia circa gli eventi successivi alla battaglia di Efeso \u00e8 ambigua: gli storici collocano generalmente Sardi ed Efeso nel 498 a.C. Erodoto quindi descrive la diffusione della rivolta e dice che i Ciprioti ebbero un anno di libert\u00e0, quindi gli eventi accaduti a Cipro vengono posti nel 497 a.C. Poi dice che:\nCi\u00f2 implica il fatto che i generali persiani attaccarono subito dopo la battaglia di Efeso. Tuttavia le citt\u00e0 che, secondo Erodoto, furono assediate da Daurise erano sull'Ellesponto, che (come lo stesso storico aveva detto precedentemente) non fu coinvolto nella rivolta se non dopo Efeso. \u00c8 quindi pi\u00f9 probabile che Daurise, Imee e Otane aspettarono fino alla stagione successiva (nel 497 a.C.) prima di passare alla controffensiva. Le azioni persiane nell'Ellesponto e in Caria che Erodoto descrive sembrano essere accadute nello stesso anno e la maggior parte degli storici le colloca nel 497 a.C.\nCipro.\nA Cipro si ribellarono tutti i regni fuorch\u00e9 quello di Amatunte. Il capo della rivolta nell'isola era Onesilo, fratello del re di Salamina Gorgo. Questo non avrebbe voluto ribellarsi, cos\u00ec Onesilo lo imprigion\u00f2 fuori dalla citt\u00e0 e si nomin\u00f2 re. Gorgo pass\u00f2 dalla parte dei Persiani e Onesilo convinse gli altri Ciprioti, a parte gli Amatuntesi, ad unirsi alla rivolta. Poi si dedic\u00f2 all'assedio di Amatunte.\nL'anno successivo, il 497 a.C., Onesilo, che stava ancora assediando Amatunte, venne a conoscenza del fatto che un esercito persiano sotto la guida di Artibio era stato inviato a Cipro. Onesilo quindi invi\u00f2 dei messaggeri in Ionia chiedendo loro di inviare rinforzi, cosa che venne fatta copiosamente. Le truppe persiane giunsero a Cipro supportate da una flotta fenicia: gli Ioni scelsero di combattere in mare e sconfissero i Fenici. Nella contemporanea battaglia terrestre i Ciprioti inizialmente si trovarono in vantaggio, avendo ucciso Artibio; tuttavia due reparti ciprioti defezionarono e gli isolani furono volti in fuga e Onesilo venne ucciso. La rivolta di Cipro fu quindi stroncata e gli Ioni tornarono alla loro patria.\nEllesponto e Propontide.\nPare che le truppe persiane in Asia Minore siano state riorganizzate nel 497 a.C. e tre dei figli adottivi di Dario, Daurise, Imee ed Otane, furono posti alla guida dell'esercito. Erodoto dice che questi divisero tra di loro il territorio dei ribelli e quindi agirono indipendentemente nella loro area.\nDaurise, che sembra aver avuto l'esercito pi\u00f9 consistente, inizialmente port\u00f2 le sue truppe in Ellesponto. Arrivatovi, assedi\u00f2 e conquist\u00f2 le citt\u00e0 di Dardano, Abido, Percote, Lampsaco e Peso, a detta di Erodoto impiegando un solo giorno per ognuna. Tuttavia, quando seppe che i Cari si stavano ribellando, spost\u00f2 le truppe verso sud per tentare di schiacciare questa nuova rivolta. Da ci\u00f2 si deduce che la ribellione in Caria si svolse all'inizio del 497 a.C.\nImee si diresse verso la Propontide e conquist\u00f2 la citt\u00e0 di Cio. Dopo che Daurise ebbe spostato il suo esercito verso la Caria, Imee marci\u00f2 sull'Ellesponto e cattur\u00f2 molte delle citt\u00e0 dell'Eolide ed alcune della Troade. Ma la sua campagna termin\u00f2 con la sua morte in seguito ad una malattia. Nel frattempo Otane, insieme ad Artaferne, guerreggi\u00f2 in Ionia.\nCaria.\nBattaglia di Marsia.\nI Cari, saputo dell'imminente arrivo di Daurise, si riunirono ai \"Pilastri bianchi\", sul fiume Marsia (odierno \u00c7ine), un affluente del Meandro. Pixodoro, un parente del re di Cilicia, sugger\u00ec che i Cari dovessero attraversare il fiume e combattere con questo alle loro spalle, in modo da impedire una loro ritirata e farli combattere pi\u00f9 coraggiosamente. Questa proposta fu respinta ed i Cari fecero in modo che fossero i Persiani ad attraversare il fiume e a combattere contro di loro con quello alle spalle. La battaglia che ne segu\u00ec fu, secondo Erodoto, molto lunga; i Cari lottarono strenuamente prima di soccombere sotto al peso dei Persiani, molto pi\u00f9 numerosi. Erodoto scrive che morirono 10 000 Cari e 2 000 Persiani.\nBattaglia di Labraunda.\nI sopravvissuti a Marsia si ritirarono in un bosco sacro a Zeus a Labraunda e discussero sulla resa ai Persiani o sulla fuga in Asia. Per\u00f2, mentre deliberavano, furono raggiunti da un esercito di Mileto, che, con il suo supporto, li convinse a continuare a combattere. I Persiani attaccarono l'esercito ribelle a Labraunda e gli inflissero una sconfitta ancora pi\u00f9 pesante, uccidendo un numero particolarmente grande di Milesi.\nBattaglia di Pedaso.\nDopo la doppia vittoria contro i Cari, Daurise si diede alla distruzione di alcune roccaforti di quella popolazione. I Cari, per\u00f2, vollero continuare ad opporsi al Persiano e decisero di porre un agguato a questo sulla strada vicino a Pedaso. Erodoto scrive che ci\u00f2 avvenne subito dopo Labraunda, ma \u00e8 stata formulata l'ipotesi che la battaglia di Pedaso si sia verificata l'anno successivo, il 496 a.C., cos\u00ec che i Cari ebbero il tempo di riorganizzarsi. I Persiani giunsero a Pedaso durante la notte e l'agguato riusc\u00ec alla perfezione. L'esercito persiano fu annientato e Daurise e gli altri comandanti furono uccisi. La vittoria dei ribelli a Pedaso sembra aver dato origine ad una situazione di stallo nella campagna terrestre, e, a quanto pare, si guerreggi\u00f2 molto poco nel 496 e 495 a.C.\nIonia.\nIl terzo esercito persiano, sotto il comando di Otane ed Artaferne, attacc\u00f2 la Ionia e l'Eolide. Vennero riconquistate, probabilmente nel 497 a.C., Clazomene e Cuma, ma, probabilmente a causa della sconfitta subita in Caria, nel 496 e 495 a.C. le operazioni dei Persiani vennero rallentate.\nAl culmine della controffensiva persiana Aristagora, rendendosi conto dell'insostenibilit\u00e0 della sua posizione, decise di abbandonare la guida di Mileto e della rivolta. Abbandon\u00f2 la citt\u00e0 con tutti i membri della sua fazione, che lo accompagnarono fino alla parte della Tracia che Dario aveva concesso ad Istieo dopo la campagna del 513 a.C. Erodoto, che evidentemente ci d\u00e0 una visione alquanto negativa di lui, dice che Aristagora semplicemente perse il coraggio e fugg\u00ec. Alcuni storici moderni sostengono invece che si spost\u00f2 in Tracia per sfruttare le maggiori risorse naturali della regione, e quindi per sostenere la rivolta. Altri ribadiscono che, trovatosi al centro di un conflitto interno a Mileto, scelse di andare in esilio piuttosto che aggravare la situazione.\nIn Tracia prese il controllo della citt\u00e0 che Istieo aveva fondato, Mircino (che sarebbe poi divenuta Amfipoli), e intraprese una campagna contro la popolazione trace della zona. Ma fu ucciso dai Traci nel corso di una campagna, probabilmente nel 497 o 496 a.C. Aristagora era l'unica persona in grado di dare un senso alla rivolta; dopo la sua morte quindi la ribellione rimase senza un capo.\nPoco dopo Istieo pot\u00e9 liberarsi dai suoi obblighi a Susa e torn\u00f2 in Ionia. Aveva convinto Dario a lasciarlo viaggiare l\u00ec promettendogli che avrebbe fatto cessare la rivolta degli Ioni. Tuttavia per Erodoto non c'\u00e8 alcun dubbio che il suo vero obiettivo fosse semplicemente quello di sfuggire dalla semischiavit\u00f9 in Persia. Non appena arriv\u00f2 a Sardi fu accusato da Artaferne di fomentare la ribellione insieme ad Aristagora: \"Ti dir\u00f2, Istieo, la verit\u00e0 su questa faccenda: sei stato tu a creare questa scarpa, e Aristagora fu quello che la indoss\u00f2\". Istieo fugg\u00ec quella notte a Chio e, infine, ritorn\u00f2 a Mileto. Per\u00f2 i Milesi non avevano assolutamente intenzione di risottomettersi ad un tiranno, essendosi appena sbarazzati del precedente. Egli dunque si diresse verso Mitilene e convinse i suoi abitanti a fornirgli otto triremi. Salp\u00f2 per Bisanzio con tutti coloro che lo avrebbero voluto seguire e vi si stabil\u00ec, vivendo catturando tutte le navi che navigavano attraverso il Bosforo, a meno che non decidessero di servirlo.\nFine della rivolta.\nBattaglia di Lade.\nAl sesto anno della rivolta, il 494 a.C., le truppe persiane si erano riunite. Le forze terrestri disponibili furono raccolte in un unico esercito e furono affiancati da una flotta formata da Ciprioti, Egiziani, Cilici e Fenici. I Persiani si diressero direttamente a Mileto, prestando poca attenzione alle altre roccaforti, presumibilmente con l'intenzione di assestare un duro colpo proprio al centro della rivolta. Si sa che il generale medio Dati, esperto di politica greca, fu inviato in Ionia da Dario; \u00e8 quindi possibile che questo fosse al comando dell'offensiva persiana.\nVenendo a conoscenza della consistenza dell'esercito nemico, gli Ioni si incontrarono al Panionio e decisero di non combattere a terra, lasciando ai Milesi la difesa della loro citt\u00e0. Scelsero piuttosto di riunire il maggior numero di navi possibile e dirigersi all'isola di Lade, al largo di Mileto, al fine di \"combattere per Mileto in mare\". Gli Ioni ricevettero i rinforzi dall'Eolide e da Lesbo, riuscendo ad avere in totale 353 triremi.\nSecondo Erodoto i comandanti persiani temevano di non essere in grado di sconfiggere la flotta degli Ioni e, quindi, di non poter conquistare Mileto. Cos\u00ec mandarono gli ex tiranni ionici a Lade, dove cercarono di convincere i loro concittadini a passare dalla parte dei Persiani. Questo tentativo \u00e8 inizialmente non ebbe successo, ma nel periodo prima della battaglia sorsero delle divisioni all'interno del campo ribelle. Queste discordanze fecero s\u00ec che i soldati di Samo segretamente accettarono le condizioni dei Persiani, ma rimasero con gli altri Ioni per un po' di tempo.\nPoco dopo la flotta persiana mosse per attaccare gli Ioni, che stavano navigando incontro a loro. Tuttavia, dal momento che i due schieramenti si avvicinavano l'uno all'altro, le navi di Samo abbandonarono il luogo in cui si trovavano e tornarono in patria, come avevano concordato con i Persiani. I Lesbi, vedendoli fuggire, decisero di emularli, causando la dissoluzione del resto dell'armata ionica. Le truppe di Chio, insieme ad un piccolo numero di navi provenienti da altre citt\u00e0, rimasero a combattere valorosamente contro i Persiani, ma la maggior parte degli Ioni torn\u00f2 alla propria patria. I ribelli rimasti, ad un certo punto, sfondarono la linea persiana e catturarono molte navi, ma subirono a loro volta molte perdite; probabilmente le navi di Chio che rimanevano se ne andarono, ponendo cos\u00ec fine alla battaglia.\nCaduta di Mileto.\nCon la sconfitta della flotta ionica la rivolta poteva essere considerata effettivamente terminata. Mileto era strettamente cinta d'assedio e i Persiani la conquistarono usando ogni mezzo a loro disposizione. Secondo Erodoto la maggior parte degli uomini furono uccisi, mentre le donne ed i bambini furono ridotti in schiavit\u00f9. Le tracce archeologiche avvalorano questa tesi, infatti sono stati trovati segni di distruzione e di abbandono di gran parte della citt\u00e0 proprio pochi giorni dopo Lade. Tuttavia alcuni Milesi rimasero in citt\u00e0, o vi ritornarono poco dopo, pensando che Mileto avrebbe, un giorno, ritrovato la sua antica grandezza.\nMileto fu cos\u00ec \"lasciata vuota di Milesi\"; i Persiani conquistarono la citt\u00e0 e tennero quella ed il territorio costiero per s\u00e9, quindi cedettero il resto della terra di Mileto ai Cari. I prigionieri milesi furono portati da Dario, a Susa, che ordin\u00f2 che si stabilissero sulla costa del Golfo Persico, vicino alla foce del Tigri.\nMolti abitanti di Samo si preoccuparono vedendo le azioni dei loro generali a Lade e decisero di emigrare prima che il loro precedente tiranno, Eace da Samo, tornasse al governo dell'isola. Accettarono l'invito da parte del popolo di Zancle a stabilirsi sulla costa della Sicilia e portarono con loro i Milesi che erano riusciti a sfuggire ai Persiani. Samo, tuttavia, fu risparmiata dalla distruzione grazie alla defezione dei suoi soldati nella battaglia di Lade. La maggior parte della Caria si arrese ai Persiani, anche se alcune roccaforti dovettero essere prese con la forza.\nLa campagna di Istieo.\nChio.\nQuando Istieo seppe della caduta di Mileto si autonomin\u00f2 il capo della resistenza contro la Persia. Partito da Bisanzio con i soldati di Lesbo, navig\u00f2 verso Chio. Gli abitanti di quell'isola si rifiutarono di accoglierlo, cos\u00ec attacc\u00f2 e distrusse ci\u00f2 che rimaneva della flotta di Chio. Bloccata dalle due sconfitte in mare, l'isola si sottomise quindi ad Istieo.\nBattaglia di Malene.\nIstieo allora raccolse una grande armata di Ioni ed Eoli e pose l'assedio a Taso. Tuttavia ricevette la notizia che la flotta persiana stava salpando da Mileto per attaccare il resto di quella Ionia, cos\u00ec torn\u00f2 in fretta a Lesbo. Per garantire il sostentamento al suo esercito condusse spedizioni di foraggiamento in terraferma vicino ad Atarneo e Miunte. Sfortunatamente c'era in zona un grande esercito persiano comandato da Arpago, che intercett\u00f2 una spedizione di foraggiamento nei pressi di Malene. La battaglia che ne segu\u00ec fu combattuta molto tenacemente, ma termin\u00f2 con una carica di cavalleria persiana che sfond\u00f2 lo schieramento greco. Istieo si arrese ai Persiani, pensando che avrebbe potuto cercare di ottenere il perdono da Dario. Invece fu preso in custodia da Artaferne, il quale, consapevole del precedente tradimento di Istieo, lo fece giustiziare e mand\u00f2 la sua testa imbalsamata a Dario.\nOperazioni finali.\nLa flotta e l'esercito persiani svernarono a Mileto, per poi partire nel 493 a.C. per debellare definitivamente gli ultimi focolai della rivolta. Attaccarono e conquistarono le isole di Chio, Lesbo e Tenedo. In ognuna di quelle effettuarono dei rastrellamenti di truppe per scovare eventuali nascondigli dei ribelli. Quindi si concentrarono sulla terraferma e presero tutte le rimanenti citt\u00e0 della Ionia, nelle quali cercarono altri ribelli come era avvenuto nelle isole. Erodoto dice che i Persiani scelsero i ragazzi pi\u00f9 belli di ogni citt\u00e0 e li castrarono, ed inviarono le pi\u00f9 belle ragazze all'harem del re; quindi diedero fuoco ai templi. Anche se questo fatto \u00e8 probabilmente vero, Erodoto sicuramente esagera la portata dei danni. In pochi anni le citt\u00e0 tornarono alla normalit\u00e0 e riuscirono ad equipaggiare una grande flotta per la seconda guerra persiana, solamente 13 anni dopo.\nL'esercito persiano riconquist\u00f2 poi la parte asiatica della Propontide, mentre la flotta navig\u00f2 lungo la costa europea dell'Ellesponto catturando tutte le citt\u00e0 che incontrava. Dal momento che tutta l'Asia Minore era stabilmente tornata sotto il dominio persiano, la rivolta poteva considerarsi finalmente terminata.\nConseguenze.\nDopo aver punito i ribelli, i Persiani attuarono una politica di pace nei loro confronti. Poich\u00e9 infatti queste regioni erano di nuovo territorio persiano, non aveva senso danneggiare ulteriormente le loro economie, magari per far scoppiare ulteriori ribellioni. Dario I quindi pens\u00f2 a ristabilire un rapporto sereno con i suoi sudditi. Convoc\u00f2 i rappresentanti di ogni citt\u00e0 ionica a Sardi e disse loro che da allora in poi, prima di arrivare ad una guerra, le controversie sarebbero state risolte mediante degli arbitri, per esempio da una corte di giudici. Inoltre riesamin\u00f2 il territorio di ogni citt\u00e0 per stabilire un tributo proporzionale alle sue dimensioni. Artaferne riconobbe l'avversione degli Ioni alla tirannia e riprese l'idea di un governo diretto sulla regione. L'anno successivo Mardonio un altro figlio adottivo di Dario, giunse in Ionia e abol\u00ec le tirannie sostituendole con democrazie. Il periodo di pace iniziato da Artaferne fu a lungo ricordato come giusto ed equo. Dario incit\u00f2 attivamente la nobilt\u00e0 persiana della zona a partecipare alle pratiche religiose greche, in particolare a quelle riguardo ad Apollo. Le cronache dell'epoca riferiscono che le nobilt\u00e0 persiana e greca cominciarono ad unirsi con vincoli come il matrimonio ed ai figli dei nobili persiani furono dati nomi greci invece di persiani. Queste concessioni di Dario furono utilizzate come propaganda del Re presso i Greci del continente, tanto che nel 491 a.C., quando Dario mand\u00f2 messaggeri in tutta la Grecia per chiedere la sua sottomissione (richiedevano questi infatti \"terra e acqua\"), inizialmente la maggior parte \"poleis\" accettarono le offerte, con le sole eccezioni di Atene e Sparta.\nL'unica impresa incompiuta che rimaneva ai Persiani alla fine del 493 a.C. era la punizione di Atene ed Eretria per aver sostenuto la rivolta. Questa aveva gravemente minacciato la stabilit\u00e0 dell'Impero achemenide e gli Stati della Grecia continentale avrebbero continuato a farlo se non fossero stati affrontati. Dario cominci\u00f2 cos\u00ec a progettare la completa conquista della Grecia, a cominciare con la distruzione di Atene ed Eretria.\nLa prima invasione della Grecia inizi\u00f2 l'anno successivo, il 492 a.C., quando Mardonio fu inviato a completare la pacificazione della Ionia, tentando, se possibile, di sferrare degli attacchi ad Atene ed Eretria. La Tracia fu risottomessa dopo aver disobbedito alle leggi persiane durante la rivolta e la Macedonia fu costretta a diventare uno Stato vassallo della Persia. Tuttavia l'avanzamento della spedizione fu bloccato dal naufragio della flotta persiana. Una seconda spedizione fu lanciata nel 490 a.C. sotto il comando di Dati e Artaferne, figlio del satrapo omonimo. Quest'esercito navig\u00f2 attraverso l'Egeo, soggiogando le isole Cicladi prima di arrivare ad Eubea. Eretria fu assediata, conquistata e distrutta, e le truppe si diressero in Attica. Sbarcate nella baia di Maratona, si scontrarono con un piccolo esercito ateniese e furono sconfitte nella battaglia di Maratona, che pose fine al primo tentativo di sottomettere la Grecia da parte dei Persiani.\nImportanza.\nLa rivolta ionica \u00e8 importante soprattutto in quanto scintilla delle guerre persiane, che comprendono le due invasioni della Grecia e le famose battaglie di Maratona, delle Termopili e di Salamina. Per i ribelli la rivolta si concluse con un fallimento e delle grosse perdite materiali ed economiche. Tuttavia, ad eccezione di Mileto, recuperarono in tempi relativamente brevi la loro ricchezza e prosperarono sotto il dominio persiano per i seguenti quarant'anni. Per i Persiani la rivolta fu importante in quanto primo approccio bellico con gli Stati della Grecia, a cui segu\u00ec una guerra che si protrasse per cinquant'anni con perdite considerevoli da ambo le parti.\nSotto l'aspetto militare \u00e8 difficile trarre delle conclusioni certe dalla rivolta ionica oltre al fatto che Greci e Persiani si conobbero in quanto a modo di guerra. Gli Ateniesi, ed i Greci in generale, furono impressionati dalla potenza della cavalleria persiana, il che si rispecchia nel fatto che, successivamente, gli Elleni prestarono molta attenzione negli scontri con la cavalleria dei Persiani. Viceversa, sembra che i Persiani non abbiano capito o notato il potenziale bellico degli opliti greci, che rappresentavano la fanteria pesante. Nella battaglia di Maratona, nel 490 a.C., i Persiani tennero poco in considerazione gli opliti, e questo fu il vero motivo della loro sconfitta. Inoltre, nonostante la possibilit\u00e0 di reclutare fanteria pesante dai loro domini, i Persiani intrapresero la seconda guerra persiana senza farlo e perci\u00f2 incontrarono nuovamente grandi problemi di fronte agli eserciti greci. \u00c8 possibile che, data la facilit\u00e0 delle loro vittorie di Efeso, del Marsia e di Labraunda, i Persiani si limitarono ad ignorare, a loro spese, il valore militare della falange oplitica."}
{"id": "500081", "revid": "1312737", "url": "https://it.wikipedia.org/wiki?curid=500081", "title": "L'uomo da sei milioni di dollari", "text": "L'uomo da sei milioni di dollari (titolo originale: \"The Six Million Dollar Man\") \u00e8 una serie televisiva statunitense liberamente ispirata al romanzo \"Cyborg\" di Martin Caidin, trasmessa originariamente negli Stati Uniti tra il 1974 e il 1978 dalla ABC, di cui furono girati tre episodi pilota e cento episodi ordinari. Da essa fu generato uno spin-off, \"La donna bionica\", e sei film per la tv.\nNel 1979 fu distribuito nelle sale cinematografiche italiane il film \"Squali!\", costituito dai primi due episodi della quinta stagione, all'epoca ancora inediti al pubblico italiano, montati insieme.\nIn Italia la serie and\u00f2 in onda inizialmente su alcune televisioni locali a partire da settembre 1981 e poi, nel corso degli anni, fu trasmessa anche dalle emittenti nazionali Canale 5 e Italia 1.\nAlla sua uscita in Italia ebbe come sigla iniziale la canzone \"Se\", cantata da Nino Buonocore.\nTrama.\nUn astronauta della NASA, il colonnello Steve Austin, a causa di un incidente durante una missione sperimentale, perde le gambe, il braccio destro e l'occhio sinistro. Su di lui viene quindi effettuata una ricostruzione bionica all'avanguardia, che sostituisce gli organi danneggiati con arti bionici. La serie prende il titolo dal costo dell'intervento, appunto di sei milioni di dollari (equivalenti a 35 milioni nel 2019).\nGrazie agli organi bionici, Steve Austin acquisisce delle capacit\u00e0 eccezionali: le gambe gli consentono di correre a velocit\u00e0 altissime, il braccio \u00e8 dotato di una forza fuori dal comune, e l'occhio permette una visione ravvicinata di oggetti molto lontani.\nSteve Austin, dopo l'intervento, lavorer\u00e0 come agente segreto per l'OSI (Office of Scientific Intelligence), che ha richiesto e finanziato il progetto.\nLa bionica di Steve Austin.\nPer mantenere la plausibilit\u00e0 dello spettacolo, il produttore Kenneth Johnson ha fissato limiti molto specifici alle capacit\u00e0 di Steve Austin. Gli impianti hanno ad esempio il difetto che il freddo interferisce con le loro funzioni tuttavia, quando Austin torna a una temperatura pi\u00f9 calda, gli impianti riacquistano rapidamente la piena funzionalit\u00e0. La prima stagione ha anche stabilito che i bionici di Austin non funzionano correttamente nella micro-gravit\u00e0 dello spazio, anche se in seguito questo viene modificato. L'occhio bionico inoltre \u00e8 vulnerabile all'attacco con ultrasuoni, con conseguente cecit\u00e0 e vertigini. Non \u00e8 spiegato comunque come il corpo organico di Austin sia in grado di resistere allo stress dell'hardware bionico o alle prestazioni di capacit\u00e0 sovrumane.\nI miglioramenti bionici di Austin sono:\nPer indicare agli spettatori che Austin stava usando i suoi miglioramenti bionici, le sequenze con lui che compiva compiti sovrumani venivano presentate al rallentatore e accompagnate da un effetto sonoro elettronico che \u00e8 diventato caratteristico della serie. L'effetto moviola e quello sonoro vengono utilizzati talvolta in programmi televisivi per sottolineare, con intenti comici, una prova di forza di un personaggio.\nProduzione.\nSigla iniziale.\nLa sigla riporta filmati dell'epoca dell'incidente aereo, occorso al velivolo a corpo portante M2-F2, avvenuto il 10 maggio 1967 alla base di Edwards:\nNella versione originale, Il dialogo inserito \u00e8 pronunciato da Lee Majors, e si basa sulla comunicazione via radio prima dell'incidente stesso.\nIl velivolo, pilotato dal pilota collaudatore Bruce Peterson, colp\u00ec il suolo a circa 250 mph (402 km/h) ed esgu\u00ec sei rotazioni su s\u00e8 stesso. Peterson sopravvisse a quello che sembrava essere un incidente mortale, anche se in seguito perdette un occhio a causa di un'infezione.\nFilm TV.\nLa serie ha dato origine a sei film per la televisione, tre prima e tre dopo la chiusura della serie:\nAnche i primi tre film TV sono stati trasmessi dalla ABC, mentre il quarto e quinto sono andati in onda sulla NBC, e il sesto sulla CBS.\nI primi tre, avendo una lunghezza originale di circa 75 minuti, sono stati in seguito allungati con nuove scene riprese da altri episodi, in modo da raggiungere la durata di circa 90 minuti ciascuno e poterli commercializzare con la serie come episodi in due parti. La versione rinnovata del primo film TV ha un nuovo titolo: \"La luna e il deserto\" (\"The Moon and the Desert\").\nTrasposizione cinematografica.\nNel novembre 2014 fu annunciato un film tratto dalla serie, interpretato da Mark Wahlberg e diretto da Peter Berg. Il titolo \u00e8 \"L'uomo da sei miliardi di dollari\" (\"The Six Billion Dollar Man\"). \u00c8 stato prodotto dall'attore e dal regista per la Weinstein Company e la Dimension Films con l'apporto della Universal. Dami\u00e1n Szifron ha scritto la sceneggiatura. \u00ab Non potrei essere pi\u00f9 onorato e riconoscente \u00bb \u2013 ha detto Szifron in un comunicato, commentando il suo ingaggio da parte della Weinstein Company, produttrice dell'operazione \u2013 \u00ab Sfide di questa portata rappresentano una grande opportunit\u00e0. I temi che circondano questa serie cos\u00ec amata permettono la creazione di un memorabile film d'azione e fantascienza e anche di un coraggioso thriller di spionaggio. Le aspettative sono alte, e far\u00f2 del mio meglio per consegnare una solida base per un'eccezionale esperienza cinematografica. \u00bb\nTuttavia, a Gennaio 2021 la data di uscita del film con protagonista Mark Wahberg \u00e8 ancora ignota, nonostante i cambi di regista (da Damian Szifron a Travis Knight) e sceneggiatore."}
{"id": "500084", "revid": "253269", "url": "https://it.wikipedia.org/wiki?curid=500084", "title": "Christophe Barratier", "text": " \nBiografia.\nSi \u00e8 diplomato alla Scuola normale di musica di Parigi, ricevendo nel corso degli anni numerosi premi internazionali. Il suo strumento \u00e8 la chitarra. Nel 1991 \u00e8 entrato a far parte della societ\u00e0 di produzione di suo zio, Jacques Perrin, la \"Galat\u00e9e films\". Ha lavorato come produttore e assistente di regia fino al 2001, anno del suo primo cortometraggio, \"Les tombales\", adattamento della omonimo racconto di Guy de Maupassant.\nNel 2004 ha girato il suo primo lungometraggio, \"Les choristes - I ragazzi del coro\", un toccante film sul rapporto tra infanzia e musica con G\u00e9rard Jugnot. Ha riscosso grande successo di pubblico e critica, guadagnandosi due candidature per il Premio Oscar come miglior film straniero e come miglior canzone originale."}
{"id": "500087", "revid": "121770880", "url": "https://it.wikipedia.org/wiki?curid=500087", "title": "Daikin Industries", "text": " \u00e8 una multinazionale, con sede in Giappone e succursali in tutto il mondo, che produce apparecchi di climatizzazione e depurazione dell'aria.\nL'azienda nasce come \"Daikin Industries Ltd.\" ad \u014csaka nel 1924, fondata da Akira Yamada. Negli anni cinquanta sviluppa i primi condizionatori a monoblocco e sistemi di climatizzazione a pompa di calore. Negli anni sessanta mette in commercio il primo sistema multisplit per uso residenziale. Nel 1973 viene fondata a Ostenda la sede europea, \"Daikin Europe NV\".\nNel 1982 Daikin Industries sviluppa per prima al mondo il sistema VRV (Volume Refrigerante Variabile).\nStoria.\nLe industrie Daikin, fondate ufficialmente nel 1924 da Akira Yamada, hanno una lunga storia alle spalle. Nel 1953, fu sviluppato il Daiflon, noto come policlorotrifluoretilene. Nel 1963 la societ\u00e0 fu ribattezzata Daikin Kogyo Co Ltd e cominci\u00f2 a occuparsi del neoflon.\nSolamente nel 1982 la societ\u00e0 presenta il nome attuale, ovvero Daikin Industries Ltd. Nel 1993 nasce Sekai, con l\u2019intento di diventare concorrente di Daikin. Tuttavia, nel dicembre del 2016 Daikin acquisisce ufficialmente Sekai.\nNegli anni novanta ottiene le certificazioni ISO 9001 e ISO 14001.\nNel 1997, dopo accurate ricerche, Daikin lancia il suo compressore \"SWING\".\nNumerose sono le acquisizioni negli anni 2000 di Daikin, fino a culminare nel 2017, quando apre uno degli impianti pi\u00f9 importanti del settore in Texas: \u00e8 il quinto pi\u00f9 grande stabilimento al mondo.\nNel 2002 Daikin viene fondata in Italia Daikin Air Conditioning Italy Spa; nello stesso anno, Daikin vince il premio dedicato alla salvaguardia dell'ambiente \"Stratospheric Ozone Protection\".\nNel 2003 Daikin mette in commercio uno dei primi sistemi refrigeranti a base di R-410A, un fluido refrigerante composto da una miscela di due gas\nche limita il danneggiamento dell'ozono, e lancia sul mercato il VRV-II, il primo sistema a volume di refrigerante variabile che adotta il gas R-410A.\nNel 2004 lancia sul mercato il suo mini VRV, e nell'anno seguente, il 2005, il primo sistema VRV condensato ad acqua.\nNel 2006 Daikin sviluppa ulteriormente la gamma VRV con l'uscita del nuovo VRV-III e lancia sul mercato il mini chiller, il primo chiller al mondo con tecnologia inverter. Nello stesso anno lancia in Europa l'Ururu Sarara, il primo climatizzatore in grado di controllare e modificare il grado di umidit\u00e0 dell'aria e di effettuare il ricambio di essa direttamente dall'unit\u00e0 esterna.\nL'anno 2006 si conclude con l'acquisizione da parte di Daikin del gruppo malese O.Y.L. Industries Bhd, detentore del marchio McQuay e produttore di chiller e gruppi frigo. McQuay, una multinazionale con sede a Minneapolis, progettava, produceva e vendeva impianti di riscaldamento, di ventilazione e climatizzatori commerciali, industriali e istituzionali. L\u2019acquisto rende Daikin uno dei maggiori produttori di impianti di condizionamento e di riscaldamento. Fino al 2013 la societ\u00e0 acquisita era nota come Daikin-McQuay. In seguito, nel novembre del 2013, divenne nota come Daikin Applied.\nNel 2007, a seguito della precedente acquisizione, Daikin estende la sua gamma \"large chiller\" e inizia a produrre anche nei due stabilimenti italiani di Cecchina e Settala.\nNel 2008 Daikin acquisisce l'azienda tedesca Rotex, con una succursale italiana a Savignano sul Rubicone, leader nel settore del riscaldamento.\nNel 2012 Daikin ha acquisito Goodman Global dalla societ\u00e0 di private equity Hellman &amp; Friedman con sede a San Francisco, per 3,7 miliardi di dollari; aveva pianificato l'acquisto nel 2011, ma a causa del terremoto e maremoto di T\u014dhoku, l'operazione \u00e8 stata rimandata all'anno successivo."}
{"id": "500089", "revid": "287204", "url": "https://it.wikipedia.org/wiki?curid=500089", "title": "Tessenjutsu", "text": "Il \u00e8 l'arte marziale del ventaglio giapponese da combattimento, il \"tessen\". L'uso del ventaglio in combattimento \u00e8 menzionato nelle antiche leggende giapponesi. Ad esempio, si narra che Yoshitsune, l'eroe fratello del primo sh\u014dgun Yoritomo, sconfisse il forte Benkei parando i colpi della sua lancia con un tessen. Questo uso del tessen gli fu insegnato da una creatura mitologica, un tengu, che lo istru\u00ec anche nell'arte della spada. \nI praticanti del tessenjutsu potevano acquisire una grande abilit\u00e0. Alcuni divennero talmente abili che furono capaci di difendersi contro un attaccante che brandiva una spada, e persino uccidere un avversario con un singolo colpo. Come molte altre arti marziali giapponesi di quell'epoca, il tessenjutsu era molto sofisticato. Ad esempio un famoso spadaccino del tardo XVI secolo, Ganryu, riusc\u00ec a sconfiggere molti nemici con un tessen. \nOltre ad essere usato in duelli contro nemici armati di spade e lance, una persona abile riusciva ad usarlo per deviare coltelli e dardi avvelenati lanciatigli contro. \nIl tessenjutsu \u00e8 ancora praticato da pochi esperti in Giappone."}
{"id": "500090", "revid": "14480", "url": "https://it.wikipedia.org/wiki?curid=500090", "title": "Sfollagente", "text": ""}
{"id": "500091", "revid": "1788047", "url": "https://it.wikipedia.org/wiki?curid=500091", "title": "Giulio Girardi", "text": "Biografia.\nDopo la nascita, vive con la famiglia a Parigi fino al 1931; si trasferisce in seguito con i genitori a Beirut (Libano), dove riceve la sua prima istruzione presso la scuola italiana retta dai domenicani.\nNel 1937, dopo la separazione dei genitori, con la madre e la sorella si trasferisce ad Alessandria d'Egitto; qui frequenta la scuola media italiana presso i salesiani. Nel 1939, maturata la sua scelta vocazionale, viene inviato in Italia, dove inizia gli studi superiori, poi quelli filosofici e teologici, per la formazione al sacerdozio nella Societ\u00e0 salesiana di San Giovanni Bosco.\nCompleta gli studi filosofici nel 1950, con il dottorato in filosofia, discutendo la tesi sulla metafisica di san Tommaso d'Aquino. Compie inoltre gli studi di teologia presso l'Universit\u00e0 Gregoriana di Roma dal 1951 al 1953 e presso la sede di Torino dell'Universit\u00e0 Salesiana dal 1953 al 1955. Sempre a Torino, viene ordinato presbitero il 1\u00ba gennaio del 1955.\nDocente universitario.\nGi\u00e0 dal 1948 \u00e8 docente di storia della filosofia e di metafisica presso la Facolt\u00e0 salesiana di Torino; dal 1960 tiene gli stessi corsi anche all'Universit\u00e0 Salesiana di Roma. Nonostante l'impegno accademico e la partecipazione ai lavori del Concilio Vaticano II in qualit\u00e0 di perito, la sua scelta di impegno con i movimenti di base e la presa di posizione per il marxismo fanno s\u00ec che nel 1969 venga espulso dall'ateneo salesiano per \"divergenze ideologiche\"; si trasferisce allora a Parigi, dove \u00e8 docente di antropologia presso la facolt\u00e0 di filosofia dell'Universit\u00e0 Cattolica e di introduzione al marxismo presso l'Istituto di Scienze e Teologia delle religioni. Negli stessi anni, insegna antropologia, introduzione al marxismo e teologia della liberazione presso l'Istituto Superiore di Pastorale \"Lumen Vitae\" di Bruxelles.\nIn quegli anni aderisce e promuove, in America Latina e in Europa, il movimento dei \"Cristiani per il Socialismo\"; il suo impegno esplicito, a livello ideologico e politico, a favore dei movimenti rivoluzionari e di liberazione, portano alla sua definitiva espulsione dall'Universit\u00e0 Cattolica di Parigi nel 1973 e, l'anno successivo, dall'Istituto \"Lumen Vitae\" di Bruxelles. Si dimettono da quest'ultimo, per solidariet\u00e0, i suoi colleghi di docenza Fran\u00e7ois Houtart, Gustavo Guti\u00e9rrez, Paulo Freire.\nProsegue tuttavia la docenza universitaria presso l'Universit\u00e0 di Lecce, insegnando filosofia della storia nell'anno 1977-'78, poi presso l'Universit\u00e0 di Sassari, ove insegna filosofia politica dal 1978 al 1996, quando si congeda dall'insegnamento.\nIl Concilio e il suo impegno politico.\nNel 1962, Girardi viene invitato come esperto al Concilio Vaticano II, in qualit\u00e0 di profondo conoscitore del marxismo e delle problematiche dell'ateismo contemporaneo. Al Concilio, collabora alla progettazione e alla stesura dello \"Schema XIII\", che dar\u00e0 vita alla Costituzione pastorale \"Gaudium et Spes\".\nNel 1965, inizia la sua partecipazione al dialogo tra cristiani e marxisti, nelle varie sessioni a livello nazionale e internazionale. Alla sua ricerca filosofica, affianca un impegno sempre crescente con le realt\u00e0 di base, in Italia e nel mondo, che iniziano a coniugare l'aggiornamento conciliare con l'impegno politico. La sua conoscenza dell'America Latina lo porta sempre pi\u00f9 frequentemente in giro per il mondo; \u00e8 tra i protagonisti della nascente teologia della liberazione, di cui \u00e8 uno dei divulgatori in Europa.\nNel 1972, partecipa al primo incontro continentale dei \"Cristiani per il Socialismo\", a Santiago del Cile; in seguito, dopo aver conosciuto dal vivo i pi\u00f9 diversi paesi latinoamericani (Cile, Per\u00f9, Colombia, Messico, Cuba), trasporta in Europa il suo impegno nel movimento dei \"Cristiani per il Socialismo\" (1973-1980). Nel 1974 diventa membro del \"Tribunale Russel II\" sull'America Latina; dal 1976 al 2012, \u00e8 membro del Tribunale Permanente dei Popoli.\nNel 1977, dopo essere stato espulso da tutte le universit\u00e0 cattoliche in cui era docente, viene anche dimesso dalla congregazione salesiana e, successivamente, sospeso \"a divinis\". Girardi continua il suo impegno di solidariet\u00e0 con i popoli latinoamericani e la sua opera di animatore e formatore nelle comunit\u00e0 di base, cos\u00ec come negli organismi di riflessione e di dialogo tra cattolici e comunisti.\nNel 1980 compie la sua prima visita in Nicaragua, ove solidarizza con la rivoluzione sandinista e esprime la sua collaborazione con i vari movimenti ecumenici, indigeni e popolari di quella nazione. Il Fronte Sandinista gli assegner\u00e0 l'ordine \"Carlos Fonseca\" per il suo lavoro a fianco della popolazione nicaraguense.\nDal 1986 si reca anche a Cuba, ogni anno, collaborando con diverse istituzioni culturali ed ecumeniche; dal 1988 \u00e8 impegnato nella solidariet\u00e0 con il movimento indigeno, specialmente in Messico, Ecuador e Bolivia.\nNel 1989 \u00e8 candidato come capolista alle elezioni per il rinnovo del consiglio comunale di Roma con Democrazia Proletaria.\nDal 1992 \u00e8 impegnato con il movimento macroecumenico dell\"'Assemblea del popolo di Dio\", in cui alle tradizionali tematiche della liberazione, si unisce la riscoperta delle origine etniche e indigene dei popoli sudamericani. Fino ai primi anni del nuovo secolo, continua ad occuparsi anche delle tematiche riguardanti l'educazione popolare e il nascente movimento per la pace.\nNel corso degli anni, non ha trascurato anche l'impegno in Italia, soprattutto nel campo della ricerca partecipativa sulle condizioni del mondo del lavoro e sulle trasformazioni della coscienza cristiana di fronte alle mutazioni del contesto sociale.\nNel 2005, con il suo ingresso nel movimento Noi Siamo Chiesa, propone in esso l'aggiornamento delle tematiche di impegno politico ed ecclesiale da lui coltivate in tanti anni di studio e di dialogo.\nAssieme a un gruppo internazionale di teologi (unico italiano, assieme a Giovanni Franzoni e al giornalista Filippo Gentiloni), \u00e8 stato promotore anche di un \"Appello alla chiarezza\", un \"manifesto\" contro la beatificazione di Karol Wojty\u0142a, uno dei pochi segnali critici rivolti al grande pubblico sulla figura di Giovanni Paolo II.\n\u00c8 stato anche cofondatore dell'Associazione Nazionale di Amicizia Italia-Cuba e della Fondazione Italiana Ernesto Che Guevara.\n\u00c8 scomparso nel 2012 all'et\u00e0 di 86 anni, dopo una grave malattia durata sei anni."}
{"id": "500092", "revid": "729019", "url": "https://it.wikipedia.org/wiki?curid=500092", "title": "Tessen", "text": "Il , o tetsu-ten ( vuol dire ferro), \u00e8 uno dei ventagli da combattimento giapponesi. Lungo tipicamente circa 35 cm, ne esistono di due tipi:\nL'arte marziale del tessen \u00e8 il tessenjutsu.\nPerch\u00e9 un ventaglio come arma.\nL'etichetta del tempo vietava di portare armi all'interno di abitazioni e castelli, per cui i tessen venivano indossati dai samurai come parte dell'abbigliamento, come era usanza fare con i ventagli normali, che avevano un ruolo nell'etichetta giapponese. Venivano portati sia infilati nell'obi (la cintura) o tenuti in mano e potevano essere utilizzati come difesa improvvisata.\nLe forme.\nI tessen venivano costruiti principalmente con la forma di altri tre tipi di ventaglio:"}
{"id": "500100", "revid": "834", "url": "https://it.wikipedia.org/wiki?curid=500100", "title": "Va pensiero", "text": ""}
{"id": "500107", "revid": "74428", "url": "https://it.wikipedia.org/wiki?curid=500107", "title": "David Oliver Selznick", "text": ""}
{"id": "500112", "revid": "124435835", "url": "https://it.wikipedia.org/wiki?curid=500112", "title": "Sigmaringen", "text": "Sigmaringen (in alemanno \"Semmerenga\", in italiano storico \"Sigmaringa\") \u00e8 un centro abitato di abitanti della Germania meridionale, a sud di Stoccarda, situato sulle rive del Danubio, nel Land del Baden-W\u00fcrttemberg (distretto di Tubinga).\nStoria.\nDal 1534 fu capitale della contea che Carlo V diede in feudo a Carlo I di Hohenzollern, fondatore della dinastia Hohenzollern-Sigmaringen (che regn\u00f2 sulla Romania dal 1866 al 1947). La contea nel dicembre del 1849 venne annessa al Regno di Prussia. Il monumento pi\u00f9 insigne della citt\u00e0 \u00e8 il suo famoso castello di Sigmaringen, costruito su un picco roccioso che domina la citt\u00e0; esso risale al XII secolo, ma fu in gran parte ricostruito nel corso del XVI e rimaneggiato poi nel 1893, quando divenne residenza principale dei conti di Hohenzollern-Sigmaringen.\nTra l'agosto 1944 e l'aprile 1945 fu rifugio di Philippe P\u00e9tain e sede del governo fantoccio in esilio della Francia di Vichy."}
{"id": "500113", "revid": "92723", "url": "https://it.wikipedia.org/wiki?curid=500113", "title": "Annibale Bugnini", "text": "Ebbe un ruolo decisivo nella riforma liturgica seguita al Concilio Ecumenico Vaticano II, quale segretario della commissione per la liturgia. Fu membro dei Padri Lazzaristi.\nBiografia.\nFormazione e ascesa.\nBugnini studi\u00f2 dapprima al Collegio Alberoni di Piacenza e quindi all'Angelicum di Roma dove nel 1938 si addottorer\u00e0 in teologia con una tesi dal titolo \"De liturgia eiusque momento in Concilio Tridentino\".\nFu ordinato presbitero a Siena il 26 luglio 1936 dall'arcivescovo Alcide Giuseppe Marina, C.M. Coltiv\u00f2 il suo interesse per la liturgia, approfondendo durante la guerra lo studio delle fonti liturgiche antiche e, nel 1946, divenne direttore della rivista liturgica \"Ephemerides liturgicae\". Dal 1948 al 1960 fu segretario della commissione per la riforma generale della liturgia istituita da papa Pio XII. Nel 1957 fu nominato professore di liturgia alla Pontificia Universit\u00e0 Lateranense e dal 1959-1962 fu, in vista del Concilio Vaticano II, segretario della commissione preparatoria per la liturgia.\nL'assemblea conciliare, nella costituzione \"Sacrosanctum Concilium\", aveva richiesto una riforma liturgica, senza tuttavia indicarne delle forme precise, ma enunciandone esclusivamente dei principi generali, ossia che fossero semplificati i riti (togliendo le duplicazioni), fosse introdotto un numero maggiore di brani scritturali, fosse introdotta una qualche forma di \"preghiera dei fedeli\" e fosse conservata la lingua latina nei riti latini, pur concedendo un certo spazio alla lingua nazionale. Per l'effettiva attuazione di tali propositi papa Paolo VI istitu\u00ec una Commissione liturgica, di cui Bugnini ebbe la carica di segretario dal 1964, allo scopo di stabilire e successivamente applicare i cambiamenti della liturgia; tale commissione fu presieduta nell'ordine dai cardinali Giacomo Lercaro (fino al 1968), Benno Walter Gut (fino alla sua morte, nel 1969) e Arturo Tabera Araoz (fino al 1973). Dal lavoro di tale commissione sort\u00ec quella che \u00e8 oggi nota come riforma liturgica, sancita dall'adozione del \"Messale Romano del 1969\". Dal 1969 al 1975 Annibale Bugnini fu altres\u00ec segretario della Congregazione per il Culto Divino, finch\u00e9 questa fu riunita con la Congregazione dei sacramenti nella Congregazione del Culto Divino e della Disciplina dei Sacramenti.\nIl 6 gennaio 1972 papa Paolo VI lo nomin\u00f2 arcivescovo titolare di Diocleziana; il 13 febbraio seguente ricevette l'ordinazione episcopale, nella basilica di San Pietro in Vaticano, per imposizione delle mani dello stesso pontefice, coconsacranti i cardinali Bernard Jan Alfrink e William John Conway.\nCaduta in disgrazia.\nNella veste di segretario della Commissione per la riforma liturgica, Bugnini fu uno dei principali ideatori e vero \"regista\" della riforma liturgica, malgrado forti opposizioni e attacchi personali nei suoi confronti. Alcuni lo accusarono di essere un massone (Il suo nome figur\u00f2 in una lista di presunti massoni pubblicata da \"Chiesa viva\" nel luglio-agosto del 1992) e di volere distruggere la Chiesa con la sua riforma.. Tali accuse furono cos\u00ec gravi da spingere lo stesso \"Osservatore Romano\" a una smentita il 10 ottobre 1976. Tuttavia Bugnini figura nella lista di Mino Pecorelli con la data di iniziazione 23 aprile 1963, il numero di codice 1365/75 e il nome in codice BUAN. Nonostante Bugnini si dicesse innocente rispetto a tali accuse, proclamandole del tutto prive di fondamento, il 4 gennaio 1976 Paolo VI decise di sollevare Bugnini da tutti i suoi incarichi in curia e allontanarlo da Roma, nominandolo pronunzio apostolico in Iran. Invano Bugnini chiese ripetutamente udienza al Papa per chiarire la sua posizione: l'atto di Paolo VI (che questi non spieg\u00f2 mai) fu interpretato come punizione pubblica, in parte dovuta a delle divergenze sulla conduzione della riforma liturgica, in parte, ritenne lo stesso Bugnini, al \u00abcredito che godettero a Roma le voci della sua presunta affiliazione\u00bb massonica, cui evidentemente il pontefice aveva dato credito. Nel suo libro \"La riforma liturgica\" Bugnini smentisce ogni affiliazione, e conferma che, a suo parere, la sua caduta in disgrazia fu dovuta a questa accusa, cio\u00e8 \"al credito che godettero a Roma le voci della sua presunta affiliazione\". Vistosi ripetutamente negare udienza dal Papa, nel 1976 dovette dunque partire per l'Iran, dove rimase anche nel corso della rivoluzione islamica.\nLa morte.\nAnnibale Bugnini mor\u00ec improvvisamente, il 3 luglio 1982 a Roma mentre era ricoverato nella Clinica Pio XI. I Millenari, nel noto libro \"Via col vento in Vaticano\", avanzano il dubbio che la morte possa essere stata \"procurata\". Bugnini era stato operato di un'ernia, e doveva essere dimesso proprio quello stesso giorno.\nI suoi funerali furono celebrati il 5 luglio 1982 dal cardinal Agostino Casaroli nella chiesa di San Gioacchino in Prati (o ai Prati di Castello), in Roma ed \u00e8 sepolto, in una tomba di famiglia, nel cimitero di Civitella del Lago, provincia di Terni, oggi accanto alla sorella, appartenente alle Figlie della Carit\u00e0 di San Vincenzo de' Paoli, suor Clementina Bugnini, morta nel 2002. L'epigrafe sepolcrale, da lui dettata, riporta \"\"Annibale Bugnini - Vescovo\" e, dopo le date di nascita e morte, \"Liturgiae cultor et amator - Serv\u00ec la Chiesa\"\".\nGenealogia episcopale.\nLa genealogia episcopale \u00e8:"}
{"id": "500124", "revid": "11497", "url": "https://it.wikipedia.org/wiki?curid=500124", "title": "Windows 3", "text": ""}
{"id": "500128", "revid": "2184720", "url": "https://it.wikipedia.org/wiki?curid=500128", "title": "DJ Tayone", "text": "Biografia.\nHa iniziato con lo scratch nel 1992 con due turntable Lenco ed un mixer Bic senza fader.\nNel 1995 conosce Luigi Farina aka Callister con il quale fonda il suo primo gruppo, i Fluxer.\nNel 1997 vince l'ITF (DJ Championship) italiano classificandosi quarto nel ranking mondiale. Nello stesso anno entra a far parte dell'Alien Army, crew italiana di turntablist. Nel 1999 esce il primo LP del gruppo, \"Orgasmi meccanici\". La collaborazione con gli Alien Army termina nel 2003 con l'uscita dell'ultimo album, intitolato \"The End\" pubblicato dalla Irma Records in Europa e da Bomb Hip Hop negli USA. Nello stesso anno TY1 \u00e8 giudice del Nike Freestyle Tour nel 2003, dell'ITF Italy, e delle finali di ITF Germany ed ITF Austria.\nDalla collaborazione tra TY1 e Callister prende vita \"L'avvento\", album d'esordio de I Fluxer, pubblicato nel 2006 per la Relief Records EU.\nNel 2009, dopo aver pubblicato l'album da solista Photographie, fonda assieme ai due rapper Clementino e Francesco Paura i Videomind che pubblicano l'album \"Afterparty\".\nNel 2012 TY1 diventa uno dei due dj ufficiali del programma televisivo MTV Spit.\nNel 2013 produce con Marracash il singolo \"La tipa del tipo\" e sotto l'etichetta Digital Bros Music, lancia il singolo Gunboy (Trinity Remix).\nNel 2015, ad aprile pubblica con Clementino per Universal \"Luna\" e a giugno e luglio due brani in free download: \"What Is a DJ\", e \"2020\".\nNel giugno del 2017 fa uscire un singolo in collaborazione con Clementino e Izi, \"Resident Evil\".\nNel gennaio 2020, viene pubblicato il singolo \"Sciacalli\", realizzato in collaborazione con i rapper Noyz Narcos e Speranza.\nIl 12 febbraio 2021, viene pubblicato il singolo \"Aggio perzo 'o suonno\", nuovo singolo di Neffa feat. Coez di cui TY1 ne cura la produzione.\nIl 23 aprile 2021 TY1 pubblica il singolo \"Fantasmi\" con Geolier e Marracash che anticipa l'album del produttore \"Djungle\" in uscita il 7 maggio successivo per Thaurus/Believe.\nDopo l'uscita del suo disco \"Djungle,\" prende parte al progetto internazionale tra Djs intitolato \"Scratch Boundaries\", realizzato da Dj Bront, con il singolo \"The Italian Job\"."}
{"id": "500129", "revid": "834", "url": "https://it.wikipedia.org/wiki?curid=500129", "title": "Lyck", "text": ""}
{"id": "500130", "revid": "13833", "url": "https://it.wikipedia.org/wiki?curid=500130", "title": "Vitsebsk", "text": ""}
{"id": "500133", "revid": "3722319", "url": "https://it.wikipedia.org/wiki?curid=500133", "title": "Cristoforo Numai", "text": ""}
{"id": "500141", "revid": "83531", "url": "https://it.wikipedia.org/wiki?curid=500141", "title": "Palazzo Reale (Napoli)", "text": "Il Palazzo Reale di Napoli \u00e8 un edificio storico ubicato in piazza del Plebiscito, nel centro storico di Napoli, dov'\u00e8 posto l'ingresso principale: l'intero complesso, compresi i giardini e il teatro San Carlo, si affaccia anche su piazza Trieste e Trento, piazza del Municipio e via Acton.\nFu la residenza storica dei vicer\u00e9 spagnoli per oltre centocinquanta anni, della dinastia borbonica dal 1734 al 1861, interrotta solamente per un decennio all'inizio del XIX secolo dal dominio francese con Giuseppe Bonaparte e Gioacchino Murat, e, a seguito dell'Unit\u00e0 d'Italia, dei Savoia: ceduto nel 1919 da Vittorio Emanuele III di Savoia al demanio statale, \u00e8 adibito principalmente a polo museale, in particolare gli Appartamenti Reali, ed \u00e8 sede della biblioteca nazionale.\nIl Palazzo Reale \u00e8 stato costruito a partire dal 1600, per raggiungere il suo aspetto definitivo nel 1858: alla sua edificazione e ai relativi lavori di restauro hanno partecipato numerosi architetti come Domenico Fontana, Gaetano Genovese, Luigi Vanvitelli, Ferdinando Sanfelice e Francesco Antonio Picchiatti.\nStoria.\nAntefatti.\nAl termine della dominazione aragonese, il Regno di Napoli entr\u00f2 nelle mire espansionistiche sia dei francesi che degli spagnoli: le due parti si spartirono il territorio a seguito del trattato di Granada firmato nel 1500; tuttavia questo non venne rispettato e sotto il Gran Capitano Gonzalo Fern\u00e1ndez de C\u00f3rdoba gli spagnoli conquistarono, nel 1503, il regno: ebbe inizio il viceregno spagnolo. Tale periodo, che interess\u00f2 Napoli per oltre duecento anni, viene storicamente visto come un periodo buio e di regresso: viceversa la citt\u00e0 godeva di un notevole fermento culturale e di una borghesia dinamica, oltre che di una flotta mercantile all'avanguardia in grado di competere con Siviglia e le Fiandre. Sotto Pedro \u00c1lvarez de Toledo y Z\u00fa\u00f1iga si decise per la costruzione di un palazzo Vicereale: progettato dagli architetti Ferdinando Manlio e Giovanni Benincasa, i lavori iniziarono nel 1543 per terminare poco dopo. La costruzione del palazzo Vicereale si pose in un periodo in cui i vicer\u00e9 si impegnarono in un riassetto urbanistico delle citt\u00e0 italiane: a Napoli vennero riorganizzati le mura e i forti, ed edificati i cosiddetti Quartieri Spagnoli.\nXVII secolo.\nIl vicer\u00e9 Fernando Ruiz de Castro, conte di Lemos, e la moglie, la viceregina Catalina de Z\u00fa\u00f1iga, decisero di costruire un nuovo palazzo in onore del re Filippo III d'Asburgo, per ospitarlo in vista di una sua imminente visita: il re di Spagna per\u00f2 non si sarebbe mai recato a Napoli. L'area scelta per la nuova costruzione era sita all'estremit\u00e0 occidentale della citt\u00e0, a ridosso della collina di Pizzofalcone, in posizione dominante il porto (che si sarebbe rivelata un'ottima via di fuga per il re in caso di attacco nemico), accanto al palazzo Vicereale, utilizzando una parte dei giardini di quest'ultimo: la scelta risult\u00f2 quasi obbligata in quanto la citt\u00e0 era in espansione verso occidente e ci\u00f2 avrebbe comportato, con un edificio di simile importanza nelle vicinanze, un aumento dei costi dei terreni nelle zone di Pizzofalcone e di Chiaia. Il progetto venne affidato a Domenico Fontana, considerato in quel periodo il pi\u00f9 prestigioso architetto del mondo occidentale, che ricopriva il ruolo di ingegnere maggiore del Regno: precedentemente il Fontana era caduto in disgrazia, in particolare dopo la morte di Sisto V, papa che gli aveva affidato numerosi lavori a Roma. La prima pietra venne posta nel 1600, in quella che all'epoca era chiamata piazza San Luigi; il disegno definitivo del progetto del palazzo fu pubblicato da Fontana solamente nel 1604 con il titolo di \"Dichiarazione del Nuovo Regio Palagio\", mentre andarono perdute le bozze, utilizzate dall'architetto per iniziare l'opera, tant'\u00e8 che egli stesso se ne rammarica:\nEsiste tuttavia a Roma una pianta di Giovanni Giacomo De Rossi, risalente sicuramente a un periodo precedente al 1651, che mostra come avrebbe dovuto essere il palazzo secondo il primitivo volere dell'architetto: questo non si discostava particolarmente dal suo aspetto definitivo, ma furono apportate indubbiamente delle modifiche in corso d'opera. In questa mappa erano uguali sia la facciata che gli ambienti dell'estremit\u00e0 meridionale, mentre lungo il lato che si affacciava sul mare doveva esserci un corpo di fabbrica a forma di C: tale soluzione piacque talmente tanto che nelle stampe dell'epoca, nonostante il palazzo fosse ancora in costruzione, lo si rappresentava com'era nel progetto invece che nella realt\u00e0; di tale costruzione venne realizzato solo il lato occidentale, mentre il braccio orientale non fu costruito e la zona centrale completata solamente nel 1843. Domenico Fontana fu talmente entusiasta del progetto affidatogli che su due colonne della facciata fece incidere la scritta:\nL'impronta che l'architetto diede all'opera fu di stampo tardo rinascimentale, con cortile centrale e loggia interna al primo piano, adeguato quindi alle esigenze dell'epoca, ossia a una funzione di rappresentanza piuttosto che a una residenza fortificata. Godeva inoltre di un ampio piazzale antistante adatto per le parate militari e le adunate popolari. I lavori procedettero speditamente sia sotto il conte di Lemos che con il suo successore Francisco Ruiz de Castro. Fu sotto il vicer\u00e9 Juan Alonso Pimentel de Herrera che questi rallentarono, probabilmente a causa della scarsa disponibilit\u00e0 economica a seguito delle guerre e delle crisi che interessarono la Spagna o per una questione di onore, visto lo scarso interesse dei Pimentel de Herrera a completare un'opera inizia dai Lemos.\nNel 1607, alla morte del padre, Giulio Cesare Fontana assunse la direzione del cantiere. L'edificazione dell'opera prosegu\u00ec alacremente quando venne nominato vicer\u00e9 Pedro Fern\u00e1ndez de Castro, nel 1610. Nel 1616, per accrescere l'importanza del palazzo, venne posta all'estremit\u00e0 di via Toledo, quella opposta ai cantieri di costruzione, la nuova sede dell'Universit\u00e0, ossia il palazzo degli Studi futura sede del Museo archeologico nazionale di Napoli. Nello stesso anno, grazie a una incisione di Alessandro Beratta e agli scritti di un diario del viaggiatore Confalonieri, si comprende lo stato dei lavori, in quanto quest'ultimo scriveva:\nDa questo scritto in definitiva si comprende che l'opera era gi\u00e0 quasi del tutto terminata e poco dopo, anche se non se ne conosce la data precisa, iniziarono i lavori di decorazione interna con l'esecuzione delle opere pitturiche di Battistello Caracciolo, Belisario Corenzio e Giovanni Balducci. Nel 1644 Francesco Antonio Picchiatti prepar\u00f2 i bandi per la decorazione della cappella Reale, mentre nel 1651, per volere del vicer\u00e9 I\u00f1igo V\u00e9lez de Guevara, iniziarono i lavori di costruzione dello scalone d'onore e dei giardini pensili con il belvedere sul mare.\nXVIII e XIX secolo.\nNel 1734 Napoli venne conquistata da Carlo di Borbone e divenne nuovamente capitale di un regno autonomo: il nuovo re decise di utilizzare il palazzo come residenza reale e avvi\u00f2 al contempo dei lavori di restauro, riorganizzando sia gli spazi per gli ambienti ufficiali, dove esercitare le funzioni di comando, sia gli appartamenti privati. Fu cos\u00ec che venne ampliato verso il mare con un corpo di fabbrica chiamato Appartamento del Maggiordomo, e verso il lato che guarda al Vesuvio con il cosiddetto Appartamento per i Reali Principi: vennero inoltre edificati due cortili interni, sistemati i giardini pensili, completata la facciata lungo via Acton e rifatte le decorazioni marmoree e pittoriche, in stile barocco, opera degli artisti Francesco De Mura e Domenico Antonio Vaccaro. Durante il regno di Ferdinando I delle Due Sicilie fu progettata e realizzata la Gran Sala, in occasione delle nozze del re, e il teatrino di corte, opera di Ferdinando Fuga.\nNel 1837, a seguito di un incendio sviluppatosi all'interno delle stanze della Regina Madre, si rese necessario un nuovo restauro dell'intero complesso: il re Ferdinando II delle Due Sicilie si avvalse della collaborazione di Gaetano Genovese, il quale segu\u00ec la corrente artistica del periodo, ossia quella neoclassica. Venne abbattuto il palazzo Vicereale, creando la piazza che prender\u00e0 in seguito il nome di Trieste e Trento, e sistemata la facciata che insisteva sul nuovo piazzale; utilizzando una parte dei giardini, venne creato un nuovo corpo di fabbrica verso oriente, il quale ospiter\u00e0 successivamente la biblioteca nazionale, e verso il mare, quest'ultimo rimasto incompleto dopo la costruzione di sei campate di balconi. Nel corso di questi lavori gli appartamenti privati vennero spostati al secondo piano, mentre le sale al piano nobile furono riconvertite a scopo di rappresentanza. I lavori si conclusero nel 1858 dando al palazzo il suo aspetto definitivo: oltre ai principali architetti, nel corso dei secoli, se ne sono avvicendati altri, seppur operando in tono minore, come Bartolomeo Picchiatti, Onofrio Antonio Gisolfi, Ferdinando Sanfelice, Francesco Antonio Picchiatti, Luigi Vanvitelli e Antonio Niccolini; nonostante quindi la moltitudine di figure che si sono succedute nelle sua costruzione, il complesso ha mantenuto un aspetto simile a quello dato dal disegno iniziale di Domenico Fontana.\nA seguito dell'Unit\u00e0 d'Italia il palazzo divenne residenza dei Savoia, tuttavia i reali lo abitarono solo saltuariamente. Al suo interno, nel 1869, nacque Vittorio Emanuele III di Savoia.\nXX e XXI secolo.\nNel 1919 Vittorio Emanuele III cedette il palazzo al Demanio di Stato: fu in questo periodo che la biblioteca nazionale fu spostata al suo interno, mentre gli appartamenti reali, quelli che si affacciano sul cortile d'onore, vennero preservati a scopo museale e aperti al pubblico. Pesanti danni furono inferti durante la seconda guerra mondiale: le truppe angloamericane lo utilizzarono come \"welfare club\", mentre una bomba colp\u00ec la zona del teatrino, distruggendone il soffitto; a questo si aggiunsero razzie di opere e la distruzione di numerosi tendaggi e parati in stoffa, mentre il mobilio venne ricoverato in luoghi sicuri all'inizio del conflitto e quindi preservato. I lavori di restauro vennero eseguiti dal 1950 al 1954: furono recuperate e, in alcuni casi rifatte, le opere pittoriche, venne nuovamente risistemato il mobilio e furono ripristinati i parati in seta, realizzati originariamente a San Leucio, utilizzando gli stessi antichi telai. Nel 1994 la sede della Regione Campania, qui dagli inizi del Novecento, venne definitivamente spostata in altro luogo.\nDurante la met\u00e0 degli anni 2010 \u00e8 stata restaurata la facciata e sono state riallestite alcune stanze dell'Appartamento Reale, tra cui il teatrino di corte.\nDescrizione.\nFacciata.\nLa facciata principale del Palazzo Reale si apre su piazza del Plebiscito ed era gi\u00e0 completata nel 1616: ha una lunghezza di centosessantanove metri e fino al 1843 era congiunta a quella del palazzo Vicereale, poi abbattuto per far posto all'odierna piazza Trieste e Trento. La facciata \u00e8 realizzata in mattoni di cotto rosato, piperno e pietra vulcanica dei Campi Flegrei e ha uno stile sia tardo rinascimentale che manieristico: l'impronta rinascimentale \u00e8 riscontrabile nella sovrapposizione di vari ordini, tipico degli edifici teatrali dell'antica Roma, come il Colosseo o il teatro di Marcello, mentre quella manieristica si nota nel disegno modulare delle facciata, una sorta di composizione che potrebbe essere ripetuta all'infinito non avendo alcun elemento che crea n\u00e9 l'inizio n\u00e9 la fine, cos\u00ec come, nella parte alta, \u00e8 negata la conclusione vista la mancanza di cornice. \u00c8 divisa verticalmente da lesene, prendendo spunto dalle indicazioni vitruviane, mentre orizzontalmente \u00e8 separata da marcapiani che ne distinguono i tre ordini: al piano terra \u00e8 in ordine tuscanico, segue quello ionico e infine quello corinzio.\nLa parte inferiore presentava originariamente portici per tutta la sua lunghezza: si trattava di una scelta architettonica innovativa per l'epoca, voluta da Fontana affinch\u00e9 il popolo potesse passeggiare anche in caso di tempo avverso; tuttavia dopo le vicende di Masaniello e per problemi strutturali, in quanto le colonne stavano subendo uno schiacciamento, nel 1753 le arcate furono murate per volere di Luigi Vanvitelli. All'interno della nuova muratura furono aperte delle nicchie, nelle quali, dal 1888, si posero le statue dei principali regnanti di Napoli, con l'intento di rappresentare una continuit\u00e0 della dinastia sabauda con la storia napoletana; da sinistra verso destra si riconoscono: \"Ruggero II di Sicilia\" opera di Emilio Franceschi, \"Federico II di Svevia\" di Emanuele Caggiano, \"Carlo d'Angi\u00f2\" di Tommaso Solari, \"Alfonso V d'Aragona\" di Achille D'Orsi, \"Carlo V d'Asburgo\" di Vincenzo Gemito, \"Carlo III di Spagna\" di Raffaele Belliazzi, \"Gioacchino Murat\" di Giovanni Battista Amendola e \"Vittorio Emanuele II di Savoia\" di Francesco Jerace.\nAl centro si apre il portale d'ingresso, contrassegnato ai lati da due doppie colonne in granito e sormontato dallo stemma di Filippo III d'Asburgo, gi\u00e0 predisposto nel progetto di Fontana a sottolineare l'utilit\u00e0 pubblica del palazzo; accanto a questo, su ogni lato, altri due stemmi, disposti simmetricamente e di dimensioni minori, ossia quelli di Juan Alonso Pimentel de Herrera e di Pedro Fern\u00e1ndez de Castro, a testimonianza della costruzione del palazzo durante il periodo vicereale. Due lapidi inoltre ricordano una l'inizio dei lavori voluti da Fernando Ruiz de Castro e dalla moglie Catalina de Z\u00fa\u00f1iga, l'altra invece loda la bellezza dell'edificio: al di sotto delle lapidi erano poste, fino all'inizio del XVIII secolo, due statue in stucco raffiguranti la \"Religione\" e la \"Giustizia\". Tra il portale principale e la balconata \u00e8 posto lo stemma dei Savoia. Le due garitte ai lati dell'ingresso furono realizzate nei primi anni del XVIII secolo. Alle estremit\u00e0 della facciata sono posti due ingressi minori, segnati da due semplici colonne in marmo, che aumentano ancora di pi\u00f9 il senso di indefinito e sembrano essere quasi nascosti. Lungo la facciata e nel cortile d'onore \u00e8 presente, tra il piano terra e il primo piano, un marcapiano in piperno con metope e triglifi raffiguranti gli stemmi della casa di Spagna e i loro possedimenti in Europa, in maggior parte ottenuti a seguito della pace di Cateau-Cambr\u00e9sis nel 1559: si nota quindi il castello a tre torri della Castiglia, il leone rampante del Le\u00f3n, il biscione che inghiotte un fanciullo simbolo del ducato di Milano, lo scudo con i quattro pali verticali dell'Aragona, la croce con le quattro teste dei mori simbolo del regno di Sardegna e gli stemmi di Navarra, Austria, Portogallo, Granada e Gerusalemme. Le finestre sono inserite in robuste cornici, elemento architettonico che riscuoter\u00e0 molto successo a Napoli. Sulla sommit\u00e0 della facciata erano presenti cuspidi e sfere, rimosse all'inizio dell'Ottocento, e tre edicole, posizionate ognuna in direzione di un ingresso: di queste ne rimane una, quella con orologio, in posizione centrale.\nLa facciata lungo via Acton, caratterizzata dai giardini pensili, \u00e8 stato a lungo oggetto di rifacimento, soprattutto nel XVIII secolo, e terminata nel 1843. Anche la facciata che d\u00e0 su piazza Trieste e Trento \u00e8 stata completata nello stesso anno, opera di Gaetano Genovese, a seguito della demolizione del palazzo Vicereale: questa venne successivamente raccordata al teatro di San Carlo da Francesco Gavaudan e Pietro Gesu\u00e8, demolendo i resti di una vecchia torre. Entrambe le facciate si rifanno architettonicamente a quella principale: in particolare la seconda ha una forma a C e accoglie un giardino chiamato Giardino Italia, in quanto al centro \u00e8 posta una statua raffigurante la \"Libert\u00e0\", realizzata da Francesco Liberti nel 1861. Inoltre questa facciata \u00e8 in parte porticata, sorreggendo un terrazzo, mentre un ingresso a vetrata d\u00e0 direttamente sullo scalone d'onore, decorato con due coppie di statue in gesso, qui collocate durante il restauro del Genovese e provenienti dal Palazzo degli Studi: si tratta delle copie dell\"'Ercole Farnese\" e della \"Flora Farnese\" da un lato e della \"Minerva\" e di \"Pirro e Astianatte\" dall'altro.\nCortili.\nNel progetto originario di Domenico Fontana, in corrispondenza dei tre ingressi, dovevano aprirsi tre cortili, collegati tra di loro tramite degli androni voltati: tuttavia a essere costruito fu solo quello in corrispondenza dell'ingresso centrale, il cosiddetto Cortile d'Onore. Si presenta a forma quadrata, con cinque arcate su ogni lato, di cui quella centrale di maggiori dimensioni e a sesto ribassato: intorno, al primo piano, una loggia, in primo momento aperta, poi chiusa con ampi finestroni. In una nicchia nella parte orientale del cortile era posta originariamente una vasca, ma in seguito, durante gli anni quaranta del XIX secolo, fu sostituita da una fontana: ornata con una statua della \"Fortuna\", la fontana fu voluta da Carlo di Borbone nel 1742, realizzata da Giuseppe Canart e in principio situata nei pressi del molo. A seguito di alcune indagini, \u00e8 stata rivenuta in alcuni punti una pavimentazione a spina di pesce in laterizi.\nCon la costruzione del nuovo braccio meridionale del palazzo tra il 1758 e il 1760, si crearono anche due nuovi cortili: uno in asse con il cortile d'onore, alle sue spalle, che prende il nome di Cortile delle Carrozze, mentre l'altro \u00e8 il Cortile del Belvedere.\nNonostante le due diverse epoche di costruzione, il Cortile delle Carrozze, cos\u00ec chiamato per la vicinanza ad una rimessa di carrozze, si avvicina architettonicamente allo stile dato al palazzo da Domenico Fontana, anche se comunque non mancano elementi di distacco come l'uso dello stucco al posto del piperno e quello della lesena angolare. La corte ha una forma rettangolare, con al centro una vasca di forma ellittica in marmo, ed \u00e8 unito al cortile d'onore e alla spianata dei bastioni da due corridoi di servizio ad arco ribassato. La rimessa delle carrozze, realizzata nel 1832 da Giacinto Passaro, sostituisce quella di circa un secolo prima di Ferdinando Sanfelice, soprattutto per questioni di estetica in quanto la nuova si allineava alla facciata del palazzo rispetto alla precedente che invece seguiva una linea obliqua; \u00e8 un ambiente voltato con spina centrale che verte su nove colonne in ordine dorico e su cui si notano ancora gli scudi rossi con la corona e il monogramma di Umberto I di Savoia: il ritmo delle finestre venne modificato dal Genovese nel 1837 per adattarlo alle esigenze del Cortile del Belvedere.\nIl cortile del Belvedere nasce come corte a mare del primo nucleo del palazzo e aveva originariamente una forma a C, chiuso da un loggiato, poi successivamente modificato a seguito della costruzione dei nuovi nuclei del palazzo nel Settecento, con l'inserimento di archi a sesto ribassato e a sesto pieno nella parte orientale; altre modifiche si hanno tra il 1837 e il 1840 quando, per l'accesso al cortile, viene creato un arco trionfale con semicolonne ioniche e corinzie in finto piperno. Il cortile \u00e8 decorato tra il piano terra e il primo piano da una fascia dorica a metope in finto piperno e triglifi. Dal cortile del Belvedere, contraddistinto da un corridoio prospettico che unisce il panorama sul golfo di Napoli a quello dei giardini, si consente l'accesso a diverse zone del palazzo: sulla sinistra \u00e8 la cosiddetta scala dei Forestieri, che porta al vestibolo dell'appartamento storico, con delle nicchie nelle quali sono collocate copie in gesso di statue appartenenti alla collezione Farnese, esposte al Museo archeologico nazionale di Napoli, mentre un ponticello, crollato a seguito dei bombardamenti della seconda guerra mondiale e ricostruito sugli stessi appoggi in ghisa, lo collega direttamente al giardino pensile. Dal cortile si accede sia a un appartamento privato riservato agli incontri ufficiali di Ferdinando II delle Due Sicilie, con decorazioni alla pompeiana, divenuto poi sede della Soprintendenza, sia a un ponte che, superando il fossato difensivo, si collega ai bastioni del Maschio Angioino e a una discesa che porta alle scuderie.\nAppartamento Reale.\nL'Appartamento Reale \u00e8 posto al piano nobile del palazzo: dal 1660 al 1734 \u00e8 stato utilizzato come luogo di rappresentanza dei vicer\u00e9 spagnoli e austriaci, dal 1734 al 1860 appartamento privato e pubblico dei Borbone e, con l'unit\u00e0 d'Italia, appartamento d'etichetta dei Savoia. L'appartamento \u00e8 stato aperto al pubblico nel 1919 dopo essere entrato a far parte degli Istituti di Antichit\u00e0 e Arte dello Stato, mentre il suo aspetto musealizzato si deve ai lavori di restauro eseguiti al termine della seconda guerra mondiale. L'allestimento delle sale \u00e8 rimasto pressoch\u00e9 intatto dopo l'ultima sistemazione effettuata in epoca borbonica e descritta negli inventari sabaudi del 1874. Le decorazioni interne delle camere ripercorrono solitamente le vicende delle varie personalit\u00e0 di spicco delle dinastie che le hanno abitate, adeguandosi al gusto e alle mode del periodo in cui erano realizzati. I dipinti delle sale, per lo pi\u00f9 di scuola settentrionale ed europea, a cui si aggiunge qualche artista napoletano, provengono dalla collezione Farnese, dalle raccolte borboniche, come ad esempio le tele di scuola caravaggesca del Seicento, acquistate ai primi dell'Ottocento, o ritratti olandesi fatti acquistare da Domenico Venuti a Ferdinando I delle Due Sicilie, e dalle chiese napoletane che venivano chiuse: tuttavia in palazzo non vanta una vera e propria collezione, ma solo pezzi a s\u00e9 stanti in quanto, nel corso degli anni, numerose opere, per volere sia dei Borbone che dei Savoia, sono state trasferite in altri musei, come quello di Capodimonte, insieme all'Armeria reale e alle porcellane, oppure al Museo archeologico nazionale, o in palazzi sedi di enti pubblici. Il mobilio, in stile rococ\u00f2 e barocco, \u00e8 stato realizzato da ebanisti napoletani tra il XVIII e il XIX secolo o portati dalla Francia durante la permanenza a Napoli di Gioacchino Murat, insieme a tappeti a arazzi, alcuni dei quali tessuti anche dalla Reale Arazzeria di Napoli. Resiste un buon numero di pezzi di artigianato: si tratta di porcellane, soprattutto di S\u00e8vres, orologi, sculture in bronzo e marmo e lavori in pietre dure. Per accedere alle stanze del re venivano utilizzate delle chiavi d'argento e d'oro, custodite dai gentiluomini di camera: diverse di queste si trovano al museo civico Gaetano Filangieri di Napoli.\nScalone d'onore.\nIn origine esisteva una scala modesta a due rampe, opera di Domenico Fontana. Per volere di I\u00f1igo V\u00e9lez de Guevara, venne costruito tra il 1651 e il 1666 un nuovo scalone, in piperno, realizzato da Francesco Antonio Picchiatti: questo venne definito nel 1729 da Montesquieu come il pi\u00f9 bello d'Europa, ed \u00e8 ritratto nel dipinto di Antonio Dominici del 1790 dal titolo \"Scalone reale con il corteo nunziale delle principesse di Borbone\". A seguito dell'incendio del palazzo nel 1837 si decise la costruzione di un nuovo scalone: questo fu realizzato nel 1858 su disegno di Gaetano Genovese e realizzato da Francesco Gavaudan; per la sua costruzione, la nuova scala occup\u00f2 non solo lo spazio della precedente, ma ne prese altro anche dalla corte. Lo scalone si trova nella parte settentrionale del palazzo, posizionato ortogonalmente rispetto alla facciata: la sala dove \u00e8 posto \u00e8 rivestita da diversi tipi di marmo provenienti dalle cave del regno delle Due Sicilie come quello rosato, il Porto Venere, il rosso di Vitulano, la breccia rosata di Sicilia, il Mondragone e il lumachino di Trapani. Questo ambiente \u00e8 in stile neoclassico: originariamente soffriva di scarsa luminosit\u00e0 e il problema fu risolto nel 1843 con l'abbattimento del vicino palazzo Vicereale e l'apertura di finestroni a vetrate con montatura in ferro e in ghisa, che andarono a sostituire una serie di archi ribassati chiusi da tompagnature. Caratteristico \u00e8 l'uso dei pilastri piuttosto che quello delle lesene: la volta \u00e8 a padiglione e ornata con stucchi bianchi su fondo grigio, raffiguranti festoni e stemmi del regno di Napoli, di Sicilia, della Basilicata, della Calabria e, aggiunti successivamente, di Casa Savoia. Sulle pareti laterali si aprono quattro nicchie, due per lato, abbellite da sculture in gesso: due sono \"Fortezza\" di Antonio Cal\u00ec e \"Giustizia\" di Gennaro Cal\u00ec, e altre due \"Clemenza\" di Tito Angelini e \"Prudenza\" di Tommaso Scolari. Completano le decorazioni due bassorilievi in marmo di Carrara raffiguranti la \"Vittoria tra il Genio della fama e il Valore\", di Salvatore Irdi, e \"Gloria tra i simboli della Giustizia, della Guerra, della Scienza, dell'Arte e dell'Industria\", di Francesco Liberti, rispettivamente sulla destra e sulla sinistra.\nAmbulacro.\nL'ambulacro al primo piano \u00e8 costituito da quattro corridoi che girano intorno al cortile d'onore: in principio si trattava di una loggia aperta che, durante il restauro del XIX secolo, venne chiusa utilizzando ampie finestre; fu in questa fase che le volte furono decorate da stucchi di Gaetano Genovese. Nell'ambulacro si aprono le stanze dell'appartamento reale: lungo il primo braccio, quello che corre parallelo alla facciata su piazza del Plebiscito, si trova il teatrino di corte e le sale da udienza, lungo il secondo si trovano le retrostanze dell'antico appartamento privato, le quali affacciano sul giardino pensile, lungo il terzo, quello esposto a oriente, si trova il salone d'Ercole e la Cappella Reale, e infine il quarto braccio che affaccia sullo scalone d'onore e da cui, tramite la vetrata, si scorge piazza Trieste e Trento, con veduta, in lontananza, della certosa di San Martino. Questa distribuzione del piano \u00e8 rimasta immutata nel tempo, come dal progetto originario di Domenico Fontana. Le porte che si presentano sull'ambulacro sono laccate in bianco, in stile neoclassico, e sono state realizzate negli anni trenta dell'Ottocento.\nAppartamento del re.\nSala I. Il teatrino di corte \u00e8 stato realizzato nel 1768 in occasione delle nozze tra Ferdinando I e Maria Carolina d'Asburgo-Lorena: allestito da Ferdinando Fuga nell'antica Sala Regia, venne seriamente danneggiato durante la seconda guerra mondiale. Originale \u00e8 il palco, del XVIII secolo, mentre sono stati rifatti durante gli anni cinquanta del secolo scorso il palcoscenico e il soffitto con gli affreschi dipinti da Francesco Galante, Alberto Chiancone, Vincenzo Ciardo e Antonio Bresciani: questi hanno ripreso nel tema gli affreschi originali di Antonio Dominici e Crescenzio La Gamba. Lungo le pareti, esclusa quella occupata dal palco, sono poste, nelle nicchie, delle statue opera di Angelo Viva, ritraenti \"Minerva\", \"Mercurio\", \"Apollo\" e le nove \"Musa\".\nSala II. La Prima Anticamera o Sala Diplomatica \u00e8 cos\u00ec chiamata in quanto al suo interno sostavano le delegazioni diplomatiche in visita al re. Tutto l'ambiente si presenta in stile barocco: il soffitto, realizzato tra il 1737 e il 1738, periodo in cui Carlo di Borbone spos\u00f2 Maria Amalia di Sassonia, \u00e8 a volta a padiglione e gli affreschi che lo decorano sono opera di Francesco De Mura, su disegno di Vincenzo Re, raffiguranti il \"Genio Reale e le virt\u00f9 del Re e delle Regina\" (queste sono \"Fortezza\", \"Giustizia\", \"Clemenza\" e \"Magnanimit\u00e0\" per il sovrano e \"Fedelt\u00e0\", \"Prudenza\", \"Valore\" e \"Bellezza\" per la regina), \"Imeneo, dio delle nozze, che scaccia la Malignit\u00e0\", e, ai quattro lati, \"Allegoria delle quarti parti del mondo\", in monocromo, su fondo dorato. Alle pareti due arazzi di fattura Gobelins, dono del Nunzio Apostolico alla corte di Napoli nel 1719 e inneggianti al Re Sole, rappresentato attraverso l\"'Allegoria degli Elementi\". Il mobilio \u00e8 della seconda met\u00e0 del XIX secolo, precisamente del 1862, di Pietro Cheloni, mentre gli sgabelli risalgono al 1815; su un cavalletto \u00e8 esposto un frammento della vecchia decorazione della volta, in stile manieristico e risalente al 1620 circa. Le porte sono attribuite alla bottega di Antonio Dominici, realizzate tra il 1774 e il 1776, dipinte a tempera su fondo oro.\nSala III. La Saletta Neoclassica viene cos\u00ec chiamata per lo stile, in chiaro gusto neoclassico, con cui \u00e8 decorata: venne disegnata da Gaetano Genovese. Alle pareti diverse pitture tra cui \"Scalone di Palazzo Reale con la partenza delle principesse borboniche dopo le nozze\", di Antonio Dominici, e \"Cappella Reale di Napoli con le nozze di Maria Teresa e Maria Luisa di Borbone con Francesco II d'Asburgo e Ferdinando III di Lorena\", evento celebrato il 12 agosto 1790, oltre a diverse pitture a tempera su carta, appartenute a Maria Isabella di Borbone-Spagna, opera di Anton Hartinger e Franz Xaver Petter. In una nicchia dell'esedra \u00e8 posta una statua in marmo risalente al 1841 di Giovanni De Crescenzo, raffigurante una \"Ninfa alata\".\nSala IV. La Seconda Anticamera conserva al soffitto la decorazione in affresco originale del periodo vicereale: in stile manieristico, l'opera raffigura i successi degli spagnoli, in particolare i fasti di Alfonso V d'Aragona, stesso tema che si ritrova in alcuni palazzi romani costruiti dallo stesso Fontana per papa Sisto V. Dipinti da Belisario Corenzio, intorno al 1622, con gli aiuti della sua bottega, gli affreschi, i cui titoli sono trascritti sulle varie cornici, raffigurano in successione: \"Alfonso entra in Napoli\", \"Cure per le arti e le lettere\", \"La citt\u00e0 di Genova offre le chiavi ad Alfonso il Magnanimo\", \"Consegna ad Alfonso dell'ordine del Toson d'oro\" e \"Investitura reale di Alfonso\". Alle pareti sono esposti dipinti del Seicento come \"Vestizione di sant'Aspreno\", opera di Massimo Stanzione. L'arredamento \u00e8 organizzato con una console di manifattura napoletana del 1780, poltrone e specchiere del XIX secolo, e altri arredi in stile Impero portati dalla famiglia Murat, oltre a vasi a orologio e candelabri del bronzista Pierre-Philippe Thomire e vasi di porcellana cinese del XIX secolo, dono di Nicola I di Russia a Ferdinando II, in occasione di un suo viaggio a Napoli nel 1845.\nSala V. La Terza Anticamera ha un soffitto decorato con un affresco di Giuseppe Cammarano, \"Pallade che incorona la Fedelt\u00e0\", realizzato nel 1818, poco dopo il ritorno sul trono del regno delle Due Sicilie di Ferdinando I, evento a cui l'opera si ispira. Le pareti sono decorate con una serie di arazzi di manifattura napoletana tra cui \"Ratto di Proserpina\" di Pietro Duranti, risalente al 1762 su cartone preparatorio di Girolamo Starace Franchis, consigliato da Luigi Vanvitelli, e altri quattro, due di Sebastiano Pieroni, \"Testa di vecchio\" e \"Testa di Vecchia\", uno di Antonio Rispoli, \"Ritratto di giovani donne col manto blu\", e uno di Gaetano Leurie, \"Figura di donna con orecchini pendenti\". Completano le pitture \"Ritratto di dama\" di Nicholas Lanier e \"Lot e le figlie\" di Massimo Stanzione. L'arredamento \u00e8 in stile barocco e neorococ\u00f2 composto da consolle e specchiere della seconda met\u00e0 del XIX secolo; tra le suppellettili: vasi di porcellana francese del XIX secolo decorati con figure bibliche e di danzatrici pompeiane, opera di Raffaele Giovine, lo stesso che ha dipinto altri due vasi, del 1842, di manifattura di S\u00e8vres, posti su colonnine e decorati con scenette e motivi floreali.\nSala VI. La Sala del Trono \u00e8 stata pi\u00f9 volte modificata nel corso degli anni a seconda delle varie dominazioni che si sono succedute alla guida del regno napoletano. Il soffitto \u00e8 impreziosito con una serie di figure femminili con corone murate ritraenti le \"Quattordici provincie\" e le \"Onorificenze del regno delle Due Sicilie\", realizzato nel 1818; completano la decorazione degli stucchi disegnati da Antonio De Simone ed eseguiti da Valerio Villareale e Domenico Masucci. Originariamente le pareti erano rivestite da un paramento in velluto rosso ricamato con gigli araldici, andato distrutto; successivamente sono state adornate con dipinti aventi per soggetti personalit\u00e0 della casa reale: \"Ferdinando I che dedica la basilica votiva di San Francesco di Paola\", di Vincenzo Camuccini, \"Ferdinando IV e Maria Carolina d'Austria\" di Francesco Saverio Candido, realizzati intorno al 1790 e donati alla collezione del palazzo nell'aprile 2008 dalla fondazione Compagnia di San Paolo di Torino, e una serie di ritratti eseguiti da Giuseppe Bonito raffiguranti gli \"Ambasciatori turchi e tripolini\", giunti a Napoli tra il 1740 e il 1741 per stipulare dei trattati politici e commerciali per una ripresa degli scambi nel mar Mediterraneo, e ancora \"Maria Antonia di Baviera e principessine\", disegnato a pastello, e \"Elettori di Sassoni\", replica settecentesca di Anton Raphael Mengs. Caratteristica della sala \u00e8 ovviamente il trono: si tratta di una sedie in stile impero del 1850, in legno intagliato e dorato, decorato con alcuni elementi che rimandando alla restaurazione borbonica come sottobraccioli a forma di leone a mo' di effetto scultoreo o delle rosette che compaiono anche nel trono di Napoleone Bonaparte disegnato da Charles Percier e Pierre-Fran\u00e7ois-L\u00e9onard Fontaine o quello della reggia di Versailles, conservato al Victoria and Albert Museum di Londra. Il trono \u00e8 contornato da un baldacchino del XVIII secolo in velluto cremisi e galloni dorati, ornato con nastri intrecciati che proviene dal Palazzo dei Normanni di Palermo; si completa con un coronamento con aquila e stemma sabaudo del periodo dopo l'unificazione d'Italia. Il mobilio, in stile aulico, \u00e8 di fattura napoletana e realizzato intorno al 1840, tra cui tre sedie del XVIII secolo in legno dorato e rivestite in velluto amaranto; risalgono al periodo del decennio francese quattro torciere in stile impero di manifattura di Sarreguemines, poste agli angoli della sala.\nSala VII. Il Passetto del Generale, a cui si accede tramite un corridoio decorato con stucchi in bianco e oro dalla Sala del Trono, venne sistemato tra il 1841 e il 1845 in stile neoclassico. Tra le tele esposte: \"Storie di Giuditta\" di Tommaso De Vivo, dipinti a soggetto sacro di artisti napoletani e uno di Fran\u00e7ois Marius Granet; nella sala \u00e8 ospitata una statua in legno di mogano e bronzo, appartenuta a Carolina Bonaparte, raffigurante \"Psiche\", di Thomire. L'arredamento \u00e8 composto da sgabello di fattura inglese del XVIII secolo, con zampe leonine e frontalmente adornate da riproduzioni di conchiglie.\nSala VIII. In origine la sala era un corridoio di collegamento tra gli ambienti di rappresentanza e le stanze private, chiamata Gran Galleria, dov'erano custoditi numerosi dipinti: a seguito della decisione di Ferdinando II di trasferire, nel 1832, le opere al museo borbonico, l'ambiente venne destinato a stanza di rappresentanza, prendendo il nome di Salone degli Ambasciatori. Il soffitto \u00e8 diviso in quattordici scomparti, separati da cornici in stucco dorato e intervallati da stemmi, in cui sono affrescate i fasti della casa reale spagnola e episodi della vita di Ferrante d'Aragona: \"Partenza di Marianna d'Austria da Finale Ligure\", \"Ingresso di Marianna d'Austria in Madrid\", \"Matrimonio di Marianna d'Austria con Filippo III di Spagna\", \"Guerra contro Luigi XII di Francia\", \"Spagnoli soccorrono Genova assediata dai francesi\", \"Guerra contro Alfonso del Portogallo\", \"Battaglia contro i Mori sulle montagne di Alpuxarras\", \"Battaglia contro i Mori di Granata\", \"Conquista delle Canarie\", \"Entrata trionfante di Ferrante d'Aragona in Barcellona\", \"Cacciata degli Ebrei dalla Spagna\", \"Giuramento di fedelt\u00e0 dei Siciliani a Ferrante\", \"Scoperta del Nuovo Mondo\" e \"Incontro di san Francesco di Paola con Ferrante d'Aragona\". Queste pitture, realizzate nel terzo decennio del Seicento, sono attribuite a Belisario Corenzio e alla sua bottega con gli aiuti di Onofrio e Andrea De Lione, eccetto quelle dedicate a Marianna d'Austria, attribuita a Massimo Stanzione, posteriori al 1640. Ai quattro angoli del soffitto sono posti gli stemmi borbonici, anche se durante i lavori di restauro sono ricomparsi, al di sotto di questi, gli emblemi di Fernando Ruiz de Castro, committente dell'opera. Le pareti ospitano una serie di arazzi: due di Louis Ovis de la Tour, \"Allegoria del Mare\" e \"Allegoria della Terra\", mentre altri due sono di manifattura Gobelins, con tema \"Storia di Enrico IV\", risalenti al 1790 e acquistati come prototipi per una serie di arazzi da tessere a Napoli e destinare alla Reale tenuta di Carditello. Tra il mobilio, una console in stile impero del 1840 sulla quale sono posti due orologi di epoca napoleonica, decorati rispettivamente con l\"'Allegoria del tempo\" e il \"Genio delle Arti\".\nDal Salone degli Ambasciatori si passa a una serie di ambienti con vista mare: da qui originariamente era possibile accedere a un corpo di fabbrica chiamato Belvedere, demolito durante i lavori di ristrutturazione del Genovese, e al giardino pensile. Le stanze vista mare erano private, anche se con l'ascesa al torno di Ferdinando II furono trasformate in stanze di rappresentanza e gli appartamenti privati spostati al piano superiore.\nSala IX. La Sala di Maria Cristina, prima moglie di Ferdinando II, \u00e8 anche ricordata con il nome di \"stanza dove il re di veste\", in quanto era, come primo utilizzo, ambiente privato prima di Carlo, poi di Ferdinando, o anche come sala dei Ministri: tuttavia gi\u00e0 durante il XIX secolo aveva perso la sua funzione privata, diventando stanza di rappresentanza con il nome di Sala dei Ministri. Affacciata sul giardino pensile e di conseguenza sul mare, la sala sub\u00ec notevoli danni durante la seconda guerra mondiale, quando, a seguito dell'occupazione americana, perse la decorazione pittorica del soffitto dov'era affrescata \"Aurora\" di Francesco De Mura, risalente al 1765. I dipinti che decorano la sala sono di soggetto sacro e risalgono al XVI e al XVII secolo come \"Madonna con Bambino\" e \"Madonna con Bambino e san Giovannino\", attribuite a Pedro de Rubiales, ispirato a Filippino Lippi, \"Circoncisione di Ges\u00f9\", della scuola di Ippolito Scarsella, e \"Strage degli Innocenti\", di Andrea Vaccaro. Il mobilio \u00e8 degli anni quaranta del XIX secolo e tra le suppellettili si ritrovano due vasi in porcellana della manifattura di S\u00e8vres, decorati da Jean-Baptiste-Gabriel Langlac\u00e9 con \"Stagioni\", dono di Carolina di Borbone-Due Sicilie a Francesco I nel 1830, e due orologi, uno con immagine di \"Donna africana\", risalente al 1795, l'altro ritraente \"Giovanni II di Valois e Filippo l'Ardito\".\nSala X. L'Oratorio \u00e8 un piccolo vano che si apre accanto alla Sala di Maria Cristina: alle pareti sono esposte cinque tele del 1760, precedentemente custodite all'interno della cappella reale di Capodimonte, tutte aventi come tema la \"Nativit\u00e0\", opera di Francesco Liani, pittore di corte durante il regno di Carlo di Borbone. Al centro della stanza \u00e8 un altare in legno del XIX secolo e sul suo retro un sarcofago in rame argentato che ha custodito le spoglie di Maria Cristina di Savoia, morta di parto nel 1836 per dare alla luce Francesco II delle Due Sicilie e sepolta all'interno della basilica di Santa Chiara: la regina \u00e8 stata poi beatificata.\nSala XI. La Sala del Gran Capitano \u00e8 cos\u00ec chiamata per il ciclo di affreschi, \"Storie di Consalvo di C\u00f3rdoba\", di Battistello Caracciolo che si trova nella volta a padiglione che ha come tema episodi della conquista spagnola del regno di Napoli da parte di Gonzalo Fern\u00e1ndez de C\u00f3rdoba, chiamato appunto Gran Capitano. I dipinti esposti alle pareti provengono dalla collezione Farnese e in particolare: \"Pier Luigi Farnese\", attribuito a Tiziano, una serie di epigrammi figurati opera di Otto van Veen, e ancora un arazzo proveniente dal demolito lato del Belvedere, precisamente dalla camera da letto del re, con l\"'Allegoria della Castit\u00e0\", tessuto nel 1766 in lana e seta con l'inserto di fili d'argento e argento dorato: l'arazzo deriva da un'idea di Luigi Vanvitelli e Ferdinando Fuga, il cartone preparatorio \u00e8 di Francesco De Mura, mentre la realizzazione \u00e8 di Pietro Duranti. Il mobilio risale al XVIII secolo, periodo in cui la sala venne trasformata in un boudoir, con consolle e divani in stile Luigi XVI, intagliati da artigiani napoletani.\nSala XII. La Sala dei Fiamminghi, in stile neogotico, ha un soffitto decorato con affreschi realizzati nel corso dei lavori di ampliamento del palazzo tra il 1838 e il 1858: l'opera, \"Tancredi rimanda Costanza all'imperatore Arrigo VI\", \u00e8 di Gennaro Maldarelli; dipinta nel 1840, \u00e8 contornata dagli stemmi delle quattro province napoletane. L'ambiente \u00e8 cos\u00ec chiamato per via delle numerose pitture fiamminghe che lo adornano: risalenti al XVII secolo, vennero acquistate da Domenico Venuti per Ferdinando I delle Due Sicilie nel 1802 a Roma. Tra quelle esposte: \"Ritratto di flautista\" di Alexis Grimou, \"Ritratto di gentiluomo\" di Bartholomeus van der Helst, \"Ritratto di Giovinetta\" di Ludolf de Jongh, \"Avari\", che proviene dalla collezione Farnese, di Marinus van Reymerswaele, \"Canonichessa\" di Nicolaes Maes, \"Ritratto di Oliviero Cromwell\" di ignoto fiammingo del XVIII secolo, \"Ritratto di gentiluomo\", \"Ritratto di gentildonna\" e \"Ritratto di magistrato\", tutti di Abraham van den Tempel, e \"Ritratto di cardinale\" attribuito a Giovan Battista Gaulli. Tra le suppellettili si trova un orologio del 1730 di Charles Clay, con all'interno un rullo metallico che azionava un piccolo organo, il quale, chiudendo e aprendo delle canne, era in grado di produrre dieci musiche diverse, e una fioriera con gabbietta per uccelli, di manifattura Popov di Gorbunovo a Mosca, con vedute delle residenze russe, donata a Ferdinando II durante il viaggio a Napoli nel 1846 dello zar Nicola I.\nSala XIII. Lo Studio del Re ha un soffitto a ramages dipinto con tempera su intonaco, con la raffigurazione dello \"Sbarco di Ruggero il Normanno a Otranto\", di Gennaro Maldarelli. Il mobilio, realizzato durante l'et\u00e0 murattiana, \u00e8 composto da una scrivania, commode e bonheur du j\u00f2ur, commissionati a Adam Weisweiler di Parigi e originariamente destinati alla residenza napoleonica del Quirinale a Roma, prima di essere ceduti a Carolina Bonaparte per il regno di Napoli; i mobili sono decorati con applicazioni in bronzo di Pierre-Philippe Thomire. Tra le suppellettili: due vasi in porcellana di S\u00e8vres, del 1817, decorati con ritratti di \"Luigi XVIII di Francia\" e \"Carlo conte di Artois\", impreziositi da gigli araldici e altri simboli della restaurazione, dono della Francia ai Borbone, un orologio e un barometro entrambi francesi e del 1812, e una libreria, superstite della Biblioteca Reale, la quale \u00e8 stata annessa alla biblioteca nazionale nell'ala orientale del palazzo tra il 1920 e il 1925.\nSala XXIX. La sala delle Guardie del Corpo \u00e8 decorata con un arazzo ritraente l\"'Innocenza\", uno dei primi ad essere tessuti dalla Reale Arazzeria di Napoli, e con il ciclo di arazzi \"Allegoria degli Elementi\", tessuto tra il 1740 e il 1746, che si ispirava a quelli dell'Arazzeria Granducale di Firenze. Il mobilio \u00e8 di epoca murattiana; tra le suppellettili: sgabelli con gambe a spade incrociate, un orologio di Bailly con scultura di Thomire, raffigurante la \"Meditazione\", del 1812, e, su una consolle, un busto in cera della regina Maria Carolina d'Austria.\nAppartamento della regina.\nSala XIV. La sala \u00e8 il Quarto Salotto della Regina. Le decorazioni del soffitto, opera di Giovanni Battista Natali, in classico stile rococ\u00f2, risalgono al tempo del regno di Carlo di Borbone: si tratta di stucchi in bianco e oro con l'aggiunta di figure quali colombe, simbolo della fedelt\u00e0 coniugale, amorini che scoccano frecce d'amore, ippogrifi e vasi con fiori. Alle pareti quadri di scuola napoletana del XVII e XVIII secolo, tra cui \"Orfeo e le Baccanti\" e \"Incontro di Rachele e Giacobbe\", di Andrea Vaccaro e due tele di Luca Giordano provenienti dalla chiesa di Santa Maria del Pianto. I mobili vennero commissionati da Gaetano Genovese ad artigiani locali tra il 1840 e il 1841, durante la trasformazione dell'ambiente in appartamento della regina; sul camino \u00e8 posto un orologio inglese con carillon, risalente al XVIII secolo, mentre il piano del tavolo \u00e8 in pietre dure, creato dall'Opificio delle pietre dure di Firenze e dono di Leopoldo II di Toscana a Francesco I.\nSala XV. Il Terzo Salotto della Regina fu allestito nel 1840, in quanto, in precedenza, era una camera privata di Carlo di Borbone: proprio al suo regno, nel periodo precedente la sua partenza per la Spagna, avvenuta nel 1759, si devono le decorazioni del soffitto, in stucchi in bianco e oro, con raffigurazioni di trofei d'armi, elmi, stendardi e alabarde. La sala \u00e8 denominata anche dei Paesaggi in quanti sono esposti dipinti che vanno dal XVI al XIX secolo e che hanno appunto come tema quello dei paesaggi; tra gli artisti si riconoscono: Pieter Mulier, Antonio Joli e le sue raffigurazioni di palazzi reali spagnoli, Jakob Philipp Hackert e la sua pittura di cronaca, Orazio Grevenbroeck con \"Porti di mare\", Aniello de Aloysio con \"Posa della prima pietra della chiesa di San Francesco di Paola\" e Paolo Albertis con \"Entrata in Napoli di Ferdinando I\". Il mobilio risale al 1840 ed \u00e8 in stile neoclassico, cos\u00ec come il caminetto il quale riprende l'iconografia del mosaico della casa del Fauno a Pompei, raffigurante la battaglia tra Dario e Alessandro; al centro della sala \u00e8 un tavolino in marmo e pietre tenere di Giovanni Battista Cal\u00ec, con rappresentazione di Napoli dal mare e Ferdinando II in abiti militari.\nSala XVI. Il Secondo Salotto della Regina conserva intatta la decorazione del soffitto, risalente al XVIII secolo, in stucco bianco e oro, in stile rococ\u00f2. Alle pareti sono posti dipinti come \"Venere, Amore e un satiro\" e \"Battaglia di Orazio Coclite\" di Luca Giordano, collocati alla fase barocca del pittore, \"Perseo e Andromeda\" e \"Ratto di Europa\" di Ilario Spolverini, due raffigurazioni di battaglie di Pietro Graziani, \"Naufragio fantastico\" di Leonardo Coccorante, e due tele con lo stesso tema, \"Notturno con incendio di Troia\", attribuite a Diego Pereira. Il mobilio, in legno intagliato, risale alla sistemazione voluta dalla dinastia dei Savoia alla fine del XIX secolo, mentre il caminetto in marmo risale all'epoca del Genovese.\nSala XVII. Nel Primo Salotto della Regina il soffitto \u00e8 stato realizzato durante i lavori di restauro del palazzo curati da Gaetano Genovese. Alle pareti dipinti del Seicento di scuola italiana, che si rifanno al caravaggismo, ed europea, appartenenti all'antica collezione del palazzo: \"Ritorno del figliuol prodigo\" di Mattia Preti, \"Orfeo\" di Gerard van Honthorst, \"San Gerolamo\" di Guercino, datato 1640, \"Disputa di Ges\u00f9 tra i dottori\" di Giovanni Antonio Galli. Il mobilio, di manifattura napoletana, \u00e8 composto da un divano definito stragrande e una console in bianco e oro voluti durante il riallestimento dei Savoia: si nota un orologio francese adorno con una statua in porcellana di \"Maria Stuarda\", del 1840 circa.\nSala XVIII. Si tratta della Seconda Anticamera della Regina: le decorazioni in stucco bianco e oro del soffitto risalgono al periodo di Ferdinando II, mentre gli arredi sono di epoca murattiana, di fattura napoletana; caratteristico un vaso cinese del Settecento. Le pitture esposte nella sala appartengono alla collezione Farnese e sono perlopi\u00f9 di artisti emiliani del Seicento: \"San Gioacchino e sant'Anna alla porta aurea di Gerusalemme\" e \"Bottega di San Giuseppe\", entrambi di Bartolomeo Schedoni e probabilmente provenienti dalla chiesa di San Francesco a Piacenza, \"Sogno di san Giuseppe\" di Guercino, \"Madonna con Bambino e santi Agostino e Domenico\" di Giovanni Lanfranco, \"San Matteo e l'angelo\" di Camillo Gavasetti e \"Visione di san Romualdo\" di Pier Francesco Mola.\nSala XIX. In origine era la Prima Anticamera dell'appartamento di etichetta della regina, per poi prendere il nome di Sala delle Nature Morte per il tema trattato nelle pitture esposte al suo interno: si tratta di opere risalenti al XVIII e al XIX secolo, di un genere, quelle delle nature morte, assai diffuso a Napoli e provenienti dalle casa di campagna e dalle residenze di caccia dei reali borbonici. Tra le opere, sulle sinistra: \"Natura morta con pappagallo e coniglio\" di Giovanni Paolo Castelli, due \"Natura morta di fiori e frutti\" di Gaetano Cusati, \"Natura morta con il gallo\" di Baldassarre De Caro, \"Vaso di fiori\" di Mans\u00f9 Dubuisson, \"Natura morta con alzata di dolci e fiori\" e \"Frutti con vaso di peltro\" di anonimo. Sulla destra: \"Natura morta con allegoria della flora e putti\" di Gaetano Cusati, \"Pesci, crostacei e conchiglie in un paesaggio\", \"Desco imbandito con torta rustica, piatto di maccheroni con la grattugia e pezzo di formaggio\" di Giacomo Nani, \"Natura morta con cacciagione, bistecche e piatto di torli d'uovo\" di Scartellato. L'arredamento \u00e8 composto da consolle napoletane in stile impero del XIX secolo, vasi di porcellana di S\u00e8vres in stile rococ\u00f2 e tavolino abbinato.\nSala XX. \u00c8 il Vestibolo: si tratta di una sala a forma di esedra, in stile neoclassico, decorata con colonne e lesene, ed \u00e8 direttamente collegata con la scala dei forestieri, oltre a condurre all'Appartamento di etichetta della regina. L'allestimento della sala risale al periodo intorno al 1860 a opera di Gaetano Genovese: la volta \u00e8 stuccata in bianco e lungo le pareti sono presenti quattro nicchie nelle quali sono ospitate statue in gesso, copie di sculture romane. Sono inoltre esposte: una serie di incisioni che rielaborano vignette dei vasi greci appartenuti all'ambasciatore inglese a Napoli William Hamilton, realizzate da Johann Heinrich Wilhelm Tischbein tra il 1791 e il 1795, e tre tempere che riproducono pitture ritrovate negli scavi archeologici vesuviani, usate come immagini preparatorie per il volume \"Antichit\u00e0 di Ercolano esposte\", del 1757 e 1792. Tra i pezzi di arredamento, in gusto Biedermeyer, un tavolino in bronzo e marmo, ornato con satiri che reggono conchiglie, le quali sono andate a sostituire i medaglioni con all'interno il ritratto della famiglia reale, ispirandosi a quelli ritrovati negli scavi di Pompei e dono della regina Isabella a Francesco I per il suo compleanno del 4 ottobre 1827. E ancora un orologio astronomico a forma di tempietto, un orologio francese di epoca napoleonica con smalti di Coteau, su una consolle \"Antinoo come Dioniso\", busto in bronzo di Guglielmo Della Porta, \"Roma Aeterna\", scultura in marmo di Pietro Tenerani, e \"Achille con il cimiero\", scultura in marmo.\nSala XXIII. Si tratta di una retrostanza: presenta il soffitto in stile neoclassico su disegni del Genovese. Alle pareti sono esposte sei tele di Francesco Celebrano, provenienti dalla reggia di Carditello, aventi come tema le \"Stagioni e il lavoro nei campi\". I mobili sono in stile barocco, tutti di fattura napoletana; al centro della sala un leggio rotante, realizzato da Giovanni Uldrich nel 1792, tipico dei monasteri: in un primo momento in biblioteca e utilizzato da Maria Carolina, questo leggio permetteva di consultare pi\u00f9 libri contemporaneamente, posti su otto piani pensili, i quali potevano essere accostanti allo scrittoio girando una manovella.\nSala XXIV. La sala \u00e8 dedicata a Don Chisciotte: al suo interno sono infatti custodite diciannove tele preparatorie, su trentotto realizzate, con tema \"Storie di Don Chisciotte\", dipinte da artisti di corte come Giuseppe Bonito, Benedetto Torre, Giovanni Battista Rossi, Antonio Dominici e Antonio Guastaferro, mentre i disegni sovrapporte e le quinte furono realizzati da Gaetano Magri, Orlando Filippini e Giuseppe Bracci. Queste opere servirono come modelli per una serie di arazzi, voluti da Carlo III, tessuti tra il 1758 e il 1779 dalla Reale Fabbrica di Napoli, precisamente da Pietro Duranti, per la camera da letto del re alla reggia di Caserta e successivamente trasferiti al palazzo del Quirinale di Roma. L'opera fu voluta per completare un'altra serie di arazzi di manifattura Gobelins, con lo stesso tema, acquistata dal re e risalente agli anni trenta del XVIII secolo. I mobili risalgono al primo quindicennio del XIX secolo; le suppellettili comprendono due vasi in porcellana di S\u00e8vres decorati da Etienne Le Guay con \"Allegoria della Musica e della Danza\" del 1822 e un centrotavola ad alzata in porcellana e ottone dorato, decorato alla base da una placchetta dipinta da Raffaele Giovine, con le regge di Napoli, Capodimonte e Caserta, donato a Ferdinando I dal Municipio di Napoli in occasione del dono della concessione della Costituzione nel 1848.\nSala XXV. Si tratta di una retrostanza anche se originariamente era parte dell'Appartamento privato della regina Maria Amalia: il soffitto presenta una decorazione in stucco bianco dorato a rete, risalente alla seconda met\u00e0 del XVIII secolo. Alle pareti sono apposte tele di pittori attivi a Napoli nel XIX secolo che hanno come tema paesaggi e scene come \"Marina\" di Salvatore Fregola, presente in tre esemplari, \"Piazza San Marco\" di Frans Vervloet del 1837, \"Tasso al convento di Sant'Onofrio\" e \"Morte di Tasso\" entrambe di Franz Ludwig Catel del 1834, \"Paesaggio con castello\" di Achille Carrillo, \"Pescatorelli\" di Orest Kiprenskij del 1829 e una serie di tele di Pasquale Mattej che documentano aspetti del folklore e della storia delle regioni del regno di Napoli. Oltre ai dipinti anche una serie di arazzi come quello raffigurante l\"'Innocenza\", di Pietro Duranti su cartone preparatorio di Giuseppe Bonito, e panni pi\u00f9 antichi, realizzati dalla Reale Arazzeria tra il 1746 e il 1750, come \"Allegoria dell'Aria, dell'Acqua e della Terra\" di Domenico Del Ross, che si rifacevano sia per tecnica che per soggetti alla Arazzeria granducale di Firenze. Il mobilio \u00e8 composto da oggetti d'arredo provenienti dallo studio di Palazzo Pignatelli di Monteleone, donati al palazzo reale nel 1993 per volont\u00e0 di Nicola Jannuzzi e Olga Guerrero de Balde: questo \u00e8 composto da una scrivania e una libreria di fattura francese degli anni trenta del XIX secolo appartenute a Ren\u00e9 Ilarie Degas, e con \"Ritratto di Ther\u00e8se Aurore Degas\" di Joseph-Boniface Franque. Si aggiungono consolle inglesi del XVIII secolo, dipinte in bianco e oro, e sgabelli con piedi di capra risalenti al periodo murattiano; tra le suppellettili un busto in cera di Maria Carolina d'Asburgo, attribuito a Joseph von Deym.\nSala XXVI. Primo passetto, ossia una sorta di ambiente di passaggio con ai lati le stanze della regina, nel XIX secolo divenne una retrostanza, utilizzata come cappella: nel 1990, durante un restauro che ne ripristin\u00f2 le antiche forme, \u00e8 stata tolta la controsoffittatura, rimettendo alla luce un affresco raffigurante l\"'Allegoria dell'Unione Matrimoniale\", dipinto in occasione delle nozze tra Carlo III di Borbone e Maria Amalia di Sassonia nel 1738, opera di Domenico Antonio Vaccaro, come testimoniato dalla firma e della data sull'affresco e dalle richieste di pagamento dell'artista nel 1739. In stile manieristico e rococ\u00f2, l'opera venne coperta intorno al 1837 quando le stanze private furono trasferite al secondo piano. I dipinti sono a soggetto letterario e romantico, come \"Inferno dantesco\" di Tommaso De Vivo e \"Tasso a Sorrento\" di Beniamino De Francesco. Tra il mobilio un tavolino in tarsia sorrentina.\nSala XXVII. L'Alcova di Maria Amalia di Sassonia comunica direttamente con i passetti e la camera da letto: il soffitto \u00e8 stato decorato nel corso del XIX secolo con stucchi, ricoprendo i precedenti affreschi realizzati nel 1739 da Nicola Maria Rossi ed evidenziati tramite saggi. I vari quadri esposti nella sala trattano in generale di un tipo di pittura narrativa del costume napoletano: \"Due pescatorelli\" di Orest Adamovi\u010d Kiprenskij e presentato nell'Esposizione Napoletana del 1829, \"Brigantessa ferita\" di Luigi Rocco del 1837, \"Benedizione pasquale\" di Raffaele D'Auria, e \"Pescatore addormentato\", di Salvatore Castellano.\nSala XXVIII. La sala \u00e8 un passetto.\nSala XXXIV. Si tratta del Boudoir della Regina: con l'abbattimento della controsoffittatura \u00e8 stato rimesso in luce un affresco raffigurante l\"'Allegria della Maest\u00e0 Regia con la Pace, la Fortuna e il Dominio\" di Domenico Antonio Vaccaro. Sulle pareti sono posti una serie di quadretti cinesi ad acquerello, disegnati a Canton nella met\u00e0 del XVIII secolo, in origine esposti alla reale villa Favorita di Resina e giunti a Napoli forse sotto forma di album: i disegni riproducono i temi trattati in un testo cinese, il \"Gengzhitu\", come la coltura del riso, la produzione di porcellana, la manifattura della seta. Inoltre sono presenti le raffigurazioni di un \"Mandarino\" e \"Dama cinese\" a grandezza naturale, opera di Lorenzo Giusto del 1797, sempre proveniente da villa Favorita. Tra le suppellettili: vasi da notte e toletta, servizi da scrittoio, metrici della Reale Stamperia, frammenti di pavimentazione, una scrivania in granito e marmo dalla forma ellittica e un tavolo in porfido.\nGalleria e Salone d'Ercole.\nSala XXI. La sala \u00e8 denominata Galleria e si affacciata direttamente sul cortile delle carrozze: gli specchi alle pareti sono incastonati in lesene di gusto neoclassico, mentre il mobilio \u00e8 composto da consolle di fine Settecento in bianco e oro, oltre a poltroncine risalenti al periodo del decennio francese, un centrotavola in bronzo dorato e porcellane francesi del XIX secolo.\nSala XXII. In origine era denominata Sala dei Vicer\u00e9 in quanto ospitava i ritratti dei vari vicer\u00e9, dipinti da Massimo Stanzione e Paolo De Matteis: trasformata in seguito in salone da ballo nel XIX secolo, durante il periodo murattiano assunse la definitiva denominazione di Salone d'Ercole poich\u00e9, a seguito del suo riallestimento, fu ornata con copie in gesso delle sculture della collezione Farnese, tra cui quella dell'Ercole Farnese. L'ambiente \u00e8 stato poi riallestito durante il regno dei Savoia e ristrutturato nel 1956 a seguito dei danni subiti durante i bombardamenti della seconda guerra mondiale, con la ricostruzione del soffitto. La decorazione alle pareti \u00e8 garantita da una serie di arazzi, sistemata in loco alla fine del XIX secolo, prodotta dalla Reale Fabbrica di Napoli in stile rococ\u00f2 e neoclassico tra il 1783 e il 1789, con tema \"Storie di Amore e Psiche\", prendendo spunto dalla favola di Apuleio, e realizzati da Pietro Duranti su cartoni preparatori di Fedele e Alessandro Fischetti. Il pavimento \u00e8 in larga parte ricoperto da un tappeto di manifattura francese della seconda met\u00e0 del XVII secolo e gi\u00e0 descritto nell'inventario del mobilio di Luigi XIV di Francia: si trovava infatti all'interno della Savonnerie del Louvre e fu successivamente portato a Napoli da Murat; presenta decorazioni di elementi vegetali e animali a cui si aggiungono le quattro parti del mondo e le insegne di Francia e Navarra. Le consolle in stile neoclassico provengono dalle Anticamere, mentre le suppellettili sono un orologio decorato con \"Atlante che regge il globo terrestre\", opera di Isaac Thuret e cassa di Andr\u00e9-Charles Boulle, un vaso in porcellana verde di S\u00e8vres con vignetta raffigurante \"Omero tra i vasai di Samo\", di Antoine B\u00e9ranger e donato a Francesco I nel 1830, e due vasi della manifattura di Limoges, dipinti a Napoli da Raffaele Giovine, con vignette che illustrano il momento dell'abdicazione di Carlo di Borbone in favore di Ferdinando IV, datato 1847.\nCappella Palatina.\nSala XXX. La cappella Palatina, chiamata anche cappella reale dell'Assunta, venne edificata nel 1643 da Francesco Antonio Picchiatti e terminata nel 1644, quando fu consacrata alla Madonna Assunta: utilizzata sia per celebrazioni religiose dei reali, sia come sede della scuola musicale napoletana, venne pi\u00f9 volta restaurata sia alla fine del Seicento che durante l'Ottocento; fortemente danneggiata durante la seconda guerra mondiale, fu sconsacrata e adibita a luogo d'esposizione dei paramenti sacri precedentemente raccolti nella sacrestia. La cappella \u00e8 a navata unica con tre cappelle su ogni lato: le decorazioni in stucco e pittoriche sono opera di artisti dell'Accademia di Napoli tra i quali Domenico Morelli, mentre l'altare maggiore proviene dalla chiesa di Santa Teresa degli Scalzi ed \u00e8 realizzato in pietre dure. Nella cappella \u00e8 ospitato il presepe del Banco di Napoli, composto da oltre trecento pezzi risalenti dal XVIII al XIX secolo, mentre l'ingresso \u00e8 consentito attraversando un portone ligneo del XVI secolo proveniente dal vecchio palazzo Vicereale.\nGiardini.\nIl giardino del Palazzo Reale \u00e8 ci\u00f2 che rimane degli antichi giardini del palazzo Vicereale: questo giardino di passeggio venne realizzato nel 1842 dal botanico tedesco Friedrich Dehnhardt sfruttando lo spazio che si era venuto a creare a seguito della demolizione di alcuni edifici adibiti a maneggio tra il Palazzo Reale e il Maschio Angioino. Questo si trova protetto da un'ala nuova del palazzo, chiamata della Porcellana, in quanto originariamente ospitava una fabbrica di porcellana, poi trasferita a Capodimonte, e adibita ad alloggi per gli infanti dei Borbone e successivamente alla biblioteca nazionale. Il giardino presenta delle aiuole disegnate con un andamento casuale e sinuoso, mentre le piante ospitate variano tra specie locali e altre esotiche, come \"Ficus macrophylla\", \"Strelitzia nicolai\", \"Persea indica\", \"Pinus canariensis\", \"Magnolia grandiflora\", \"Jacaranda mimosifolia\" e \"Cycas revoluta\": le piante sono contraddistinte da cartellini che ne riportano la data della messa a dimora. Tutto il giardino \u00e8 cinto da una cancellata con lance dalle punte dorate; presso il cancello d'ingresso, nel 1924, Camillo Guerra realizz\u00f2 uno scalone per fornire la biblioteca nazionale di un ingresso autonomo, dalla forma di esedra: ai lati \u00e8 decorato da due \"Palafrenieri\" in bronzo, opera di Peter Jakob Clodt von J\u00fcrgensburg, copia di quelli realizzati a San Pietroburgo e dono dello zar Nicola I in ricordo del suo soggiorno a Napoli nel 1845, come ricordato in una lapide sottostante.\nDal primo piano dell'Appartamento Reale si accede al giardino pensile: le prime testimonianze che si hanno del giardino risalgono ad alcuni ritratti di Francesco Cassiano de Silva risalenti alla fine del XVII secolo: questi furono sistemati nel 1745 da De Lellis e successivamente con Bianchi, mentre assunsero l'aspetto definitivo con il restauro del Genovese durante la met\u00e0 del XIX secolo. Le principali piante sono \"Bougainvillea\" e rampicanti: al centro, precisamente tra il vestibolo e il ponte in ghisa, sono posti una fontana e un tavolo con zampilli; completano l'opera panchine in marmo in stile neoclassico e aiuole.\nLe scuderie sono un ambiente di circa milleduecento metri quadrati caratterizzato da un soffitto con diciotto campi voltati che scaricano su una fila centrale di pilastri quadrati; un lato \u00e8 attrezzato con le mangiatoie in pietra calcarea, mentre sulla pavimentazione sono ancora visibili i segni lasciati dai cavalli. Pi\u00f9 in basso un edificio costruito nel anni ottanta del XIX secolo adibito a maneggio. Nella zona sono inoltre presenti i ruderi del vecchio maneggio e delle scuderie, abbattuti da Genovese, e, su una zona leggermente rialzata, quello che un tempo era il campo da tennis di Umberto I di Savoia.\nDurante i lavori di restauro del 1994, nei pressi della biglietteria, all'ingresso, nel tratto compreso tra l'ingresso di piazza Plebiscito e quello di piazza Trieste e Trento, in quello che era il percorso originario di ingresso al palazzo, dove sostava il corpo di guardia, \u00e8 stato ritrovato, a circa un metro sotto il piano di calpestio, un viale facente parte dei vecchi giardini del palazzo Vicereale: il vialetto era stato realizzato in mattoni disposti a spina di pesce, bordato con blocchetti di pietra lavica da un lato e poggiato a un muro dall'altro. Il muro aveva la funzione di contenimento della spianata sulla quale sorgeva il giardino: questo, risalente al XVI secolo, \u00e8 realizzato nella parte inferiore da blocchetti di tufo, mentre in quella superiore, da basoli di trachite aggiunti successivamente. Poco pi\u00f9 avanti \u00e8 stato rinvenuto un pozzo rettangolare, affiancato da due vasche di forma circolare: da studi stratigrafici \u00e8 emerso che il pozzo \u00e8 rivestito in muratura per circa tredici metri di profondit\u00e0, a cui seguono altri due metri e cinquanta scavati direttamente nel tufo per poi giungere a una camera quadrata dove era raccolta l'acqua della falda; il fondo era ricoperto da uno strato di limo spesso circa quaranta centimetri. Con l'inizio della costruzione del palazzo Reale il pozzo venne dismesso e utilizzato come immondezzaio: sul suo fondo, per un'altezza di circa quattro metri, grazie alla presenza d'acqua che ne ha permesso la conservazione, sono stati ritrovati materiali organici come ossa di animali, resti di pesci e molluschi, rami e noccioli di frutta, ma anche materiale da costruzione come maioliche e legno lavorato, che hanno permesso di ricostruire lo stile di vita di quel periodo; successivamente \u00e8 stato riempito con materiale di risulta fino al bordo.\nBiblioteca nazionale.\nLa biblioteca nazionale, dedicata a Vittorio Emanuele III di Savoia, \u00e8 ospitata in un'ala nel Palazzo Reale dal 1923: con oltre due milioni di testi \u00e8 la biblioteca pi\u00f9 importante del sud Italia, nonch\u00e9 una delle prime a livello mondiale. Contiene carte geografiche, progetti, disegni rari, preziosi manoscritti, lettere, fondi di letteratura, arte e architettura, provenienti dalla raccolta Farnese e da altre raccolte acquisite nel corso degli anni, e i papiri provenienti dall'omonima villa ritrovata durante gli Scavi archeologici di Ercolano: alcuni testi portano firme di artisti del panorama italiano come quelle di san Tommaso d'Aquino, Torquato Tasso, Giacomo Leopardi, Salvator Rosa, Luigi Vanvitelli e Giambattista Vico.\nLe sale che ospitano la biblioteca erano in origine adibite per ospitare le feste di corte, realizzate durante i lavori di restauro effettuati da Gaetano Genovese durante la met\u00e0 del XIX secolo: alcune di queste presentano decorazioni in stile neoclassico, come ad esempio nel Salone da Lettura, antica sala da ballo, o la sala che ospita la sezione dei manoscritti e rari, con pitture che ricordano soprattutto gli affreschi pompeiani, realizzati da diversi artisti dell'Accademia Napoletana come Camillo Guerra, Giuseppe Maldarelli e Filippo Marsigli, o la Sala Palatina, in origine Gabinetto Fisico, ossia un laboratorio astronomico creato per il diletto de re.\nTeatro di San Carlo.\nAl complesso del Palazzo Reale appartiene anche il vicino teatro di San Carlo: costruito da Giovanni Antonio Medrano, venne inaugurato il 4 novembre 1737, in occasione dell'onomastico del re. Nel corso degli anni ha subito numerosi interventi di rifacimento, sia alla facciata che all'interno: la facciata, che in un primo momento si presentava dalle semplici linee architettoniche fu modificata da Antonio Galli da Bibbiena nel 1762, da Ferdinando Fuga nel 1768, da Domenico Chelli nel 1791, fino ad assumere il suo aspetto definitivo, in stile neoclassico con pronao bugnato, galleria in ordine dorico e decorazioni con bassorilievi, tra il 1810 e 1812 con i lavori effettuati da Antonio Niccolini. Lo stesso Niccolini restaur\u00f2 anche gli interni nel 1841 e poi, a seguito di un incendio, nel 1861 con l'aiuto del figlio Fausto e di Francesco Maria Del Giudice. Ampliato nel corso degli anni trenta del Novecento, l'interno del teatro si presenta a forma di ferro di cavallo, adornato con raffigurazioni di putti, cornucopie e soggetti classici: la volta \u00e8 affrescata con \"Apollo che presenta a Mercurio i maggiori poeti greci, latini e italiani\", opera di Giuseppe Cammarano; pu\u00f2 ospitare poco pi\u00f9 di 1\u00a0300 spettatori. Il sipario \u00e8 del 1854, realizzato da Giuseppe Mancinelli e raffigurante \"Muse e Omero tra poeti e musicisti\". Il teatro \u00e8 collegato direttamente al palazzo reale con due ridotti, uno al pian terreno, l'altro, privato, al piano nobile, con decorazione neoclassica, e attraverso il giardino."}
{"id": "500142", "revid": "125190920", "url": "https://it.wikipedia.org/wiki?curid=500142", "title": "Schwere SS-Panzerabteilung 103", "text": "Lo schwere SS-Panzer-Abteilung 103, comunemente abbreviato in s.SS-Pz. Abt. 103, rinominata nel 1944 come schwere SS-Panzer-Abteilung 503 facente parte del \"III SS-Panzerkorps (germanisches)\", fu una delle principali unit\u00e0 corazzate d'elite delle Waffen-SS e venne impegnata su diversi fronti come forza di pronto intervento.\nCreato il 1\u00ba luglio 1943 dal II. Abteilung dell'SS-Panzer-Regiment 11 della divisione \"Nordland\" venne inviato in Jugoslavia per fronteggiare le formazioni partigiane di Tito con ruolo di fanteria, e solamente verso la fine del novembre 1943 venne definitivamente convertito in uno schwere Panzerabteilung.\nTrasferito nei Paesi Bassi all'inizio del 1944, venne via via equipaggiato con i Panzer VI Tiger II e per questo rinominato \"schwere SS-Panzer-Abteilung 503\". Trasferito sul Fronte Orientale sotto il comando del Gruppo d'armate Vistola (\"Heeresgruppe Weichsel\"), dove combatt\u00e9 contro le forze sovietiche fino al termine della guerra. L'ultima menzione dell'unit\u00e0, del 15 aprile 1945, riportava in 12 il numero di carri Tiger II ancora a disposizione, dei quali 10 operativi."}
{"id": "500143", "revid": "106908", "url": "https://it.wikipedia.org/wiki?curid=500143", "title": "Wakabayashi", "text": ""}
{"id": "500144", "revid": "14691", "url": "https://it.wikipedia.org/wiki?curid=500144", "title": "Hell angel", "text": ""}
{"id": "500150", "revid": "7336", "url": "https://it.wikipedia.org/wiki?curid=500150", "title": "Nanopolveri", "text": ""}
{"id": "500156", "revid": "339392", "url": "https://it.wikipedia.org/wiki?curid=500156", "title": "Palazzo reale di Napoli", "text": ""}
{"id": "500159", "revid": "767487", "url": "https://it.wikipedia.org/wiki?curid=500159", "title": "Il mostro della laguna nera", "text": "Il mostro della laguna nera (\"Creature from the Black Lagoon\") \u00e8 un film horror fantascientifico del 1954 diretto da Jack Arnold, girato in bianco e nero in formato stereoscopico.\nConsiderato un film di culto, \u00e8 una delle opere cinematografiche pi\u00f9 celebri degli anni cinquanta e uno dei classici della storia del cinema fantascientifico. Dal suo successo scatur\u00ec la produzione di due seguiti (\"La vendetta del mostro\" del 1955 e \"Il terrore sul mondo\" del 1956).\nTrama.\nDurante una spedizione di paleontologia lungo il Rio delle Amazzoni, un gruppo di scienziati si imbatte in una laguna rimasta immutata sin dalla preistoria. In questa laguna si nasconde una minaccia, Gill-Man, un ibrido met\u00e0 pesce e met\u00e0 uomo. Gli scienziati riescono a prendere il mostro solamente dopo che egli ha ucciso alcuni membri dell'equipaggio, ma la misteriosa creatura riesce comunque a scappare.\nNonostante l'opposizione del finanziatore della spedizione che vede nella sua cattura una possibilit\u00e0 di arricchimento, i componenti della spedizione decidono che la soluzione migliore \u00e8 quella di fuggire. Ma l'unica uscita dalla laguna \u00e8 stata bloccata da alcuni tronchi messi dal mostro. Mentre l'equipaggio tenta di rimuovere l'ostacolo, la creatura fa ritorno e rapisce Kay. Gli uomini, allora, si rimettono sulle sue tracce. Una volta che lo hanno ritrovato, gli scienziati fanno fuoco, uccidendolo. Il film termina con un'inquadratura del corpo apparentemente senza vita del mostro.\nProduzione.\nL'ispirazione per il film venne nel 1941 al produttore William Alland quando ad una cena, in cui con altre persone era stato invitato a una visione privata di \"Quarto potere\", conobbe il direttore della fotografia messicano Gabriel Figueroa. Questi gli narr\u00f2 di una leggenda secondo cui in alcune acque dell'Amazzonia esisterebbero mitologici esseri dalle fattezze umanoidi ma con il corpo di pesci. (leggende dovute probabilmente alle apparizioni di un delfino rosa tenue di acqua dolce, Inia geoffrensis)\nNel 1951 Alland riusc\u00ec a ultimare una sceneggiatura intitolata \"The Sea Monster\" e basata parzialmente su questo racconto e, per alcuni spunti, su \"La bella e la bestia\". L'anno successivo il trattamento fu sottoposto a una visione pi\u00f9 esperta per adattarne la trasposizione cinematografica, e Maurice Zimm fu incaricato di ampliare il copione, mentre Harry Essex e Arthur Ross si occuparono di rivedere la sceneggiatura una volta ultimata, intitolandola \"The Black Lagoon\".\nDopo il successo del film horror \"La maschera di cera\", girato e distribuito in formato 3D, Jack Arnold fu incaricato di dirigere il film sotto lo stesso formato. Si tratta di una delle prime produzioni cinematografiche girate in tridimensionale.\nFurono usati due attori nell'interpretazione della creatura durante le riprese: Ben Chapman per le sequenze tradizionali girate sul set, e Ricou Browning per quelle subacquee. Il costume della creatura, disegnato da Millicent Patrick e realizzato da Bud Westmore e Jack Kevan dopo ben settantasei bozzetti diversi e otto mesi di sperimentazioni, consisteva in vari segmenti in lattice di gomma uniti insieme da cerniere lampo. Per Ben Chapman, 196\u00a0cm di altezza, venne realizzata una tuta pi\u00f9 grande e pi\u00f9 scura. Per il subacqueo Browning, la tuta era pi\u00f9 piccola e pi\u00f9 chiara, ma il peso e l'aderenza del costume gli impedivano di essere agile in acqua. Un terzo costume venne realizzato per lo \"stuntman\" Tom Hennessy, che interpretava il mostro nella sequenza in cui viene avvolto dalle fiamme. Il costo definitivo di questi costumi fu di oltre dollari dell'epoca.\nIl costume del mostro.\nLa nascita del costume del mostro, al quale il film deve il suo successo, nasce da un lungo contenzioso. Il capo del reparto effetti speciali e costumi era all'epoca Bud Westmore che venne incaricato di realizzare un bozzetto in creta del mostro, questi doveva essere un credibile mix di uomo e di pesce. La prima realizzazione in creta era un ibrido di uomo e rettile, con una vistosa cresta sulla schiena ed una testa simile a quella di un rospo, mentre la seconda aveva caratteristiche umane: fu quest'ultima che present\u00f2 ai dirigenti della Universal. Estremamente scontenti del risultato, gli venne consigliato caldamente di rielaborare il tutto. Westmore chiese aiuto alla disegnatrice Millicent Patrick, che lavorava per gli Studios, per la preparazione dei bozzetti e dei disegni definitivi. La disegnatrice imbrocc\u00f2 sin dall'inizio l'aspetto fascinoso della creatura e riusc\u00ec a terminare un dettagliato lavoro che definiva in modo perfetto ci\u00f2 che si voleva realizzare. Nel frattempo Westmore realizz\u00f2 una testa del mostro secondo il suo bozzetto. La testa in lattice era adatta per essere indossata da un uomo, ma priva di personalit\u00e0. Durante le riprese, pi\u00f9 volte sul costume definitivo fu tentato di usare questa testa, ma il risultato era cos\u00ec comico da non avere seguito.\nDurante la presentazione ufficiale del mostro definitivo, con un foltissimo gruppo di giornalisti, Westmore non cit\u00f2 il contributo fondamentale di Millicent Patrick e si arrog\u00f2 tutto il merito del risultato. In seguito venne pesantemente e giustamente attaccato per questo suo comportamento, lui si difese dicendo che oneri ed onori andavano a chi dirigeva il reparto e non ad altri. Patrick ebbe comunque la sua rivincita e a tutt'oggi esistono numerose immagini di lei con la testa della creatura e numerose foto al tavolo da disegno dove si vede chiaramente la creazione dell'uomo pesce; in nessuna foto \u00e8 mai presente Bud Westmore.\nIl costume del mostro richiese anche un notevole lavoro realizzativo. Poche volte si erano costruiti mostri cos\u00ec complessi e solo in questa realizzazione il Mostro era costantemente presente sulla scena con una interazione continua con gli attori: era necessario realizzare un costume a tutti gli effetti credibile. Venne approntata una calzamaglia molto fitta che andava dal collo alle caviglie del mimo, su di essa vennero incollate le varie piastre che componevano il corpo del Mostro, con l'esclusione della testa, delle mani e dei piedi che venivano indossati in un secondo tempo. Per le scene girate sul terreno furono realizzati cinque costumi e due per quelle in acqua.\nUn altro piccolo mistero riguarda il vero colore dei costumi; si pu\u00f2 affermare con sicurezza che quelli pitturati per le riprese in acqua erano di un colore giallo verdastro in modo da favorirne l'identificazione mentre sui cinque costumi per le riprese a terra i pareri sono contrastanti. Gli attori che erano presenti su set hanno sempre detto che il costume era verde muschio, senza altri colori o variazioni sul corpo, mentre numerose fotografie ce lo mostrano con il corpo verde muschio e la bocca rossiccia cos\u00ec come le callosit\u00e0 presenti sul palmo delle mani, in altre anche la corazzatura sull'addome appare pi\u00f9 chiara rispetto al resto del corpo.\nInfine la rivista \"Life\" fece una serie di foto sul set, che per\u00f2 non riguardavano le riprese vere e proprie, in cui tutta la creatura appare verde muschio, con la bocca colorata in rosso. Anche Millicent Patrick ricordava sempre il color verde muschio come colore uniforme di tutto il costume, compresa la testa. Un'ulteriore grande spesa di produzione fu destinata alla realizzazione di apposite cineprese impermeabili che dovevano servire per le riprese subacquee.\nGli esterni del film furono girati in Florida: a Cypress Gardens per le scene sulla terraferma, a Crystal Springs per le riprese in acqua.\nDistribuzione.\nNegli Stati Uniti d'America il film usc\u00ec nelle sale cinematografiche per la prima volta il 5 marzo 1954. In Italia il film, per questione di costi, non venne distribuito nella versione tridimensionale.\nFu rimontato negli anni settanta in tecnica anaglifica, di gran lunga inferiore al formato tridimensionale originale, e pubblicato dagli Universal Studios Home Entertainment per l'home video su videocassette MCA.\nPromozione.\nPer promuovere il film, realizzato con tecnologia 3D, venne prodotto un kit promozionale che pubblicizzava un dischetto singolo per sistema stereoscopico view-Master, con foto di scena tridimensionali. Di questo oggetto per\u00f2 viene messa in dubbio l'esistenza, poich\u00e9 \u00e8 molto ricercato dai collezionisti, ma finora non ne \u00e8 mai stata reperita alcuna copia.\nAltri media.\nIl film \u00e8 stato oggetto di una trasposizione letteraria scritta nel 1954 dallo scrittore John Russell Fearn (sotto lo pseudonimo di \"Vargo Statten\"). Anni dopo, nel 1977, il film ha goduto di un'ulteriore trasformazione in versione tascabile per mano dello scrittore Walter Harris, qui apparso sotto lo pseudonimo di \"Carl Dreadstone\". Per diverso tempo la scrittura del romanzo \u00e8 stata attribuita al pi\u00f9 celebre Ramsey Campbell e, rispetto al romanzo di Fearn, presenta molte pi\u00f9 libert\u00e0 nei confronti del film, a cominciare dalla natura del Gill-Man (descritto come di dimensioni gigantesche, con sangue sia caldo che freddo, ermafrodita e dotato di una lunga coda che usa come una frusta).\nIl romanzo di Harris venne inserito nella breve collana letteraria che ha visto pubblicate altre trasposizioni letterarie tascabili di altri \"Universal horror\".\n\u00c8 stato prodotto dalla Bally un flipper basato sul film, chiamato \"Creature from the Black Lagoon\".\nRemake.\nUniversal Pictures avrebbe ingaggiato lo sceneggiatore Will Beall per la riscrittura de Il mostro della Laguna Nera. L\u2019idea del progetto cinematografico \u00e8 quella di far rivivere sul grande schermo il classico del 1954."}
{"id": "500162", "revid": "1573940", "url": "https://it.wikipedia.org/wiki?curid=500162", "title": "Haliaeetus leucocephalus", "text": "Laquila di mare testabianca (\"Haliaeetus leucocephalus\" ()), detta anche erroneamente \"aquila calva\" dalla traduzione del termine inglese \"bald\", \u00e8 un rapace della famiglia Accipitridae, diffuso in America settentrionale.\n\u00c8 il simbolo degli Stati Uniti dal 1782 nonch\u00e9 di alcune divisioni delle forze armate di tale Paese, quali per esempio la 101\u00aa Divisione aviotrasportata dell'esercito.\nDescrizione.\nIl piumaggio degli adulti \u00e8 marrone scuro con la testa e la coda bianche. L'unico dimorfismo sessuale \u00e8 costituito dalle dimensioni: le femmine sono infatti il 25% pi\u00f9 grandi dei maschi. Il becco e le zampe sono di colore giallo brillante.\nL'aquila di mare testabianca ha una lunghezza di 70\u2013100\u00a0cm, pesa tra i 3 e i 6\u00a0kg e ha un'apertura alare compresa tra i 1,8 e i 2,3 metri; \u00e8 il pi\u00f9 grande rapace del Nord America dopo il condor della California (\"Gymnogyps californianus\"), tuttavia l'aquila reale ha una maggiore apertura alare.\nBiologia.\nAlimentazione.\nL'aquila di mare testabianca caccia diverse variet\u00e0 di pesci, in particolare salmoni e occasionalmente anche uccelli acquatici, piccoli mammiferi e rettili.\nRiproduzione.\nL'aquila di mare testabianca cova 2-4 grosse uova, pesanti anche 750 grammi, da cui escono pulcini grossi quanto un pettirosso e totalmente bianchi. Spesso in una covata di tre o pi\u00f9 uova, uno, pi\u00f9 debole, muore. I genitori alimentano i pulcini con pesci e lucertole. I nidiacei imparano a volare a tre mesi d'et\u00e0.\nVoce.\nContrariamente a quello che molti credono, l\u2019aquila di mare testabianca produce suoni relativamente deboli e acuti, composti da cinguettii, fischi e schiamazzi striduli. L\u2019Aquila Calva produce tre principali tipi di richiami: uno schiamazzo che suona come un \"kwit, kwit, kwit, kwit, kee-kee-kee-kee-ker\", un lamento e un forte suono riverberante, una sorta di pianto lungo e acuto utilizzato quando percepisce una minaccia. Oltre a comunicarlo con questo richiamo, l\u2019aquila di mare testabianca comunica di essere minacciata con una serie di esibizioni come movimenti della testa, delle ali o accovacciandosi. Quando le coppie tornano al loro nido si richiamano a vicenda e mettono in atto delle straordinarie esibizioni in volo.\nDistribuzione e habitat.\nQuesto rapace ha una popolazione stimata di 150.000 individui negli Stati Uniti d'America ed \u00e8 presente con una popolazione di 15000-20000 individui anche in Canada.\nNonostante sia il simbolo degli USA, questo grande rapace \u00e8 stato a lungo cacciato per farne un trofeo o perch\u00e9 ritenuto dannoso, tanto da essersi quasi estinto nel 1920. Da allora, uccidere le aquile di mare dalla testa bianca \u00e8 vietato dal governo e ora ne sopravvivono circa 150.000 in Alaska, Florida, Indiana, Colorado, Texas, California e parte del Canada.\nSistematica.\nNe esistono due sottospecie:"}
{"id": "500163", "revid": "1573698", "url": "https://it.wikipedia.org/wiki?curid=500163", "title": "Malattia di Lyme", "text": "La malattia di Lyme (pronuncia: ) o borreliosi \u00e8 una patologia di origine batterica.\nPrende il nome dalla cittadina statunitense di Lyme, nel Connecticut, in cui nel 1975 se ne segnalarono i primi casi manifestatisi con inspiegabile aumento delle artriti, soprattutto infantili, che insorgevano con eritemi cutanei su torace, addome, dorso e natiche e si ingrandivano fino a raggiungere una dimensione variabile tra i 10 e i , mal di testa e dolori articolari. La malattia \u00e8 originata da un batterio spiraliforme, la \"Borrelia burgdorferi\", cos\u00ec chiamata in omaggio al suo scopritore, Willy Burgdorfer. Il batterio infesta le zecche (nello specifico quelle del genere \"Ixodes\"), le quali possono trasmetterlo agli umani e agli altri animali.\nI luoghi nei quali \u00e8 pi\u00f9 facile contrarla sono le zone boschive. Inizialmente si pens\u00f2 che il serbatoio naturale fosse rappresentato dai cervi, dal momento che questi animali rappresentano l'ambiente ideale per la riproduzione delle zecche. Tuttavia studi successivi dimostrano che il 90% delle zecche viene in contatto con lo spirocheta nella fase di ninfa tramite il peromisco dai piedi bianchi, il tamia striato, il toporagno cinereo, il toporagno settentrionale dalla coda corta. Questi piccoli mammiferi rappresentano i serbatoi pi\u00f9 competenti nel processo infettivo del batterio. La sua incidenza \u00e8 segnalata in Asia, America meridionale ed Europa centrale, nonch\u00e9 nelle regioni settentrionali d'Italia (Carso, in Trentino e in Liguria in particolare, pi\u00f9 raramente in altre regioni).\nSintomi e decorso.\nLa malattia di Lyme ha tre fasi:\nLe fasi precoce e tardiva sono solitamente separate da un intervallo asintomatico.\nLa fase precoce \u00e8 caratterizzata dall'eritema migrante. Compare nel 75% dei pazienti, incominciando come una macula o una papula rossa nel sito del morso, generalmente nella parte prossimale di un arto o sul tronco (specie a livello di coscia, gluteo o ascella), da tre giorni dopo il morso della zecca fino a sei-sette mesi dopo. Poich\u00e9 le ninfe delle zecche sono molto piccole, la maggior parte dei pazienti non si rende conto che \u00e8 stata morsa.\nL'area interessata si espande, spesso con una chiarificazione della porzione compresa tra il centro e la periferia cos\u00ec da assomigliare a un occhio di bue. Pu\u00f2 verificarsi un imbrunimento della porzione centrale dell'eritema, che pu\u00f2 essere calda al tatto e indurita. Senza trattamento l'eritema in genere svanisce. Apparenti recidive delle lesioni sono causate da reinfezione, piuttosto che da ripresentazione della stessa infezione, perch\u00e9 il genotipo identificato nella nuova lesione differisce da quello del microrganismo infettante originale.\nLa fase precoce disseminata \u00e8 quella in cui il batterio si diffonde nell'organismo. I pazienti non trattati sviluppano lesioni della pelle anulari secondarie pi\u00f9 piccole senza indurimento al centro. Alcuni pazienti sviluppano una sindrome muscolo-scheletrica, simil influenzale, caratterizzata da malessere, spossatezza, astenia, febbre, cefalea, rigidit\u00e0 nucale, mialgie e artralgie diffuse. La maggior parte dei sintomi \u00e8 caratteristicamente intermittente, se non trattata. Le lesioni cutanee possono ricomparire, anche in forma pi\u00f9 lieve, spesso prima degli attacchi di artrite.\nAlterazioni neurologiche si possono sviluppare nel 15% dei pazienti, e comprendono meningite linfocitaria o meningoencefalite, neurite dei nervi cranici (specie paralisi di Bell) e radicoloneuropatie motorie o sensitive. Di solito durano per mesi e in genere si risolvono completamente. Lesioni miocardiche si verificano in circa l'8% dei pazienti. Nella malattia di Lyme non trattata, la fase tardiva pu\u00f2 incominciare da sei-nove mesi fino a quattro anni dall'esordio della malattia (definita dall'eventuale comparsa dell'eritema migrante). L'artrite si sviluppa nel 60-70% dei pazienti. Per diversi anni ricorrono episodi di tumefazione tipicamente intermittente e dolore di alcune articolazioni, in modo particolare delle ginocchia. Le ginocchia sono pi\u00f9 gonfie che dolenti, spesso calde ma raramente arrossate. Spesso si formano cisti di Baker che possono andare incontro a rottura.\nElenco dei sintomi.\nMeno comuni\nMeno comuni\nNeuroborreliosi \u00e8 il nome dell'infezione del sistema nervoso da parte dell'agente della malattia di Lyme, causante i sintomi neurologici, alcuni dei quali gi\u00e0 riportati:\nComplicanze\nDiagnosi.\nSecondo taluni \u00e8 difficile diagnosticare la malattia di Lyme perch\u00e9 i sintomi iniziali di tipo influenzale assomigliano a quelli di altre infezioni comuni. Oltre a ci\u00f2, alcuni pazienti infetti non manifestano l'eruzione cutanea. Inoltre spesso molti pazienti non ricordano di essere stati punti da una zecca poich\u00e9 la puntura potrebbe passare inosservata, dal momento che le ninfe delle zecche sono cos\u00ec piccole che i pazienti potrebbero non rendersi conto di essere stati morsi. In realt\u00e0 se si \u00e8 attenti osservatori, ogniqualvolta si \u00e8 in presenza di artriti spesso intermittenti e localizzate inizialmente alle ginocchia che non si spiegano con altre diagnosi, sarebbe opportuno valutare l'ipotesi della malattia di Lyme.\nGli Istituti Sanitari Nazionali statunitensi raccomandano perci\u00f2 ai medici di non basare la propria diagnosi sul fatto che il paziente ricordi o meno di essere stato punto da una zecca, ma sui sintomi che egli accusa (l'eventuale presenza di febbre aiuta in tal senso) e sull'attenta esclusione di altre patologie che potrebbero aver dato origine a tali sintomi.\nTerapia.\nSe la malattia viene diagnosticata in tempo, la maggior parte dei pazienti pu\u00f2 essere curata con successo con una terapia antibiotica mirata contro l'agente patogeno (generalmente doxiciclina \"per os\" nella fase precoce e ceftriaxone o cefuroxima via e.v. nelle altre fasi). Il senso di spossatezza e i dolori possono continuare per diversi mesi dopo la cura, ma tendono a scomparire spontaneamente senza bisogno di prolungare la terapia. Secondo gli Istituti Sanitari Americani, la malattia non d\u00e0 \"effetto memoria\", per cui \u00e8 possibile contrarla pi\u00f9 volte nella vita. Recentemente l'istituto di medicina della Yale University, negli Stati Uniti, ha annunciato di aver messo a punto un vaccino sperimentale che potrebbe prevenire la malattia di Lyme. Questo vaccino \"a duplice azione\" stimola il sistema immunitario dell'uomo a produrre anticorpi che attaccano e uccidono i batteri della malattia e, nello stesso tempo, distrugge anche i batteri che vivono nelle zecche che pungono una persona vaccinata.\nSecondo le indicazioni del ministero della salute italiano \u00e8 sconsigliata la somministrazione di antibiotici nel periodo precedente la comparsa di sintomi, in quanto questa potrebbe mascherare il loro eventuale manifestarsi rendendo pi\u00f9 complicata la diagnosi. Se la persona morsa sta gi\u00e0 effettuando (o deve effettuare per altri motivi durante il periodo di osservazione) una terapia a base di antibiotici, viene consigliato di impiegare farmaci che siano efficaci anche contro le rickettsiosi (un'altra malattia che pu\u00f2 essere provocata dal morso delle zecche) e le borreliosi (tra cui doxiciclina, amoxicillina o cefuroxima) per un periodo non inferiore alle tre settimane. Secondo le stesse indicazioni del ministero della salute italiano, per un sollievo sintomatico, possono essere utili i FANS, mentre \u00e8 assolutamente sconsigliata la somministrazione di farmaci corticosteroidi perch\u00e9 potrebbero indurre esacerbazione del processo infettivo alla base della malattia di Lyme.\nSecondo le indicazione degli Istituti Sanitari Nazionali statunitensi, in caso di compresenza di malattia di Lyme e altre coinfezioni da zecche e malattie autoimmuni, \u00e8 necessario curare prima l'infezione o le coinfezioni e poi procedere alla cura delle malattie autoimmuni, onde evitare un molto probabile evento di sepsi fatale per il paziente. Inoltre la patologia autoimmune sottostante potrebbe spontaneamente regredire dopo trattamento antibiotico. Generalmente la terapia antibiotica appropriata d\u00e0 ottimi risultati qualunque sia la fase in cui viene incominciato il trattamento antibiotico. Come in qualsiasi malattia, pi\u00f9 precoce \u00e8 la diagnosi, pi\u00f9 rapida sar\u00e0 la ripresa. Nella fase tardiva non trattata e trascurata per anni sar\u00e0 necessario ripetere pi\u00f9 cicli di terapia antibiotica per via endovenosa. Esiti marcatamente invalidanti si possono riscontrare in caso di equivoco della malattia con altre malattie autoimmuni che hanno comportato somministrazione di immunosoppressori. In tali casi la malattia diviene irrimediabilmente cronica e con effetti devastanti.\nPrevenzione.\nIl modo pi\u00f9 semplice di prevenire la malattia di Lyme \u00e8 quello di evitare di subire infestazioni di zecche, dal momento che questi aracnidi sono il veicolo della malattia. Valgono perci\u00f2 i seguenti consigli.\nSe camminate in zone infestate da zecche (zone boscose, ad esempio), tenetevi al centro dei sentieri; indossate indumenti lunghi e berretto; infilate i pantaloni nei calzettoni, e portate scarpe che non lascino scoperta nessuna parte del piede. Indossare indumenti di colore chiaro rende pi\u00f9 facile scoprire le zecche. Gli insettifughi applicati sugli indumenti e sulla pelle sono efficaci, ma possono avere effetti collaterali, specie sui bambini.\nUna volta rientrati in casa controllate che n\u00e9 voi n\u00e9 i bambini abbiate zecche, specialmente nelle parti del corpo coperte da peli. Fatelo con attenzione, perch\u00e9 le zecche immature sono minuscole, e si possono scambiare facilmente per particelle di sporco. Se avete animali domestici controllate anch'essi prima di farli entrare in casa. In caso di riscontro di una zecca adesa alla cute, questa va eliminata.\nNon tentare di stordire il parassita con alcol, olio, benzina o simili perch\u00e9 questo metodo pu\u00f2 causare il rigurgito del parassita aumentando il rischio che agenti patogeni entrino in circolo. Afferrare la zecca, il pi\u00f9 vicino possibile al piano cutaneo, con delle pinzette a punte sottili senza schiacciarla e, senza applicare un movimento rotatorio che ne provocherebbe la rottura, effettuare una leggera trazione verso l'alto fino a che non lascia la presa. Il tentativo di estrazione di una zecca con la pinzetta, se fatto nella maniera sopra descritta, raramente esita in una rottura del parassita. Nel caso in cui tuttavia non si riesca a estrarre completamente la zecca, ci si pu\u00f2 rivolgere al medico.\nUna volta eliminata la zecca, si pu\u00f2 procedere alla disinfezione della cute colpita. Tenere poi sotto controllo la parte per 30-40 giorni per verificare se il rossore della puntura si modifica assumendo un andamento di espansione centrifuga con schiarimento centrale. In questo caso recarsi dal medico per una migliore valutazione dell'infezione."}
{"id": "500164", "revid": "125175938", "url": "https://it.wikipedia.org/wiki?curid=500164", "title": "Sebastian Ingrosso", "text": "Nel 2003 ha fondato la casa discografica chiamata Refune Music. Fa parte del gruppo Swedish House Mafia assieme ad Axwell e Steve Angello, dopo che la band, scioltasi nel 2013, ha deciso di riunirsi nel 2018 a Miami durante l\u2019Ultra Music Festival. Dal 2014 al 2018 aveva fatto parte del gruppo Axwell \u0245 Ingrosso, insieme ad Axwell.\nBiografia.\nSebastian Ingrosso \u00e8 nato a Nacka, in Svezia, ed \u00e8 cresciuto a Stoccolma. Il padre Vito \u00e8 di Taranto e cugino del cantante italiano Diodato. \u00c8 cugino del cantante Benjamin Ingrosso e nipote di Charlotte Perrelli.\nDurante la sua carriera ha collaborato strettamente con il suo amico d'infanzia Steve Angello su molti progetti. Sebbene abbia iniziato come produttore di musica house fin dal 1999, Ingrosso ha raggiunto il successo solo nel 2005 con \"Together\", singolo prodotto in collaborazione con Axwell. A partire dal 2007, Ingrosso ha partecipato a diverse produzioni che hanno ottenuto un buon riscontro commerciale come \"Get Dumb\" con Axwell, Angello e Laidback Luke, \"It's True\" con Axwell e \"Umbrella\" con Angello. Nel 2010 vince il dj award nella categoria house con Axwell e Steve Angello. Ingrosso \u00e8 stato un membro degli Swedish House Mafia fino al 2013, anno dello scioglimento del gruppo.\nIl 31 agosto 2011 ha pubblicato il singolo, in collaborazione con Alesso, \"Calling\". Successivamente, il 13 marzo 2012, ne \u00e8 stata pubblicata una nuova versione, intitolata \"Calling (Lose My Mind)\", con la parte vocale eseguita dal cantante statunitense Ryan Tedder, meglio conosciuto per essere il solista del gruppo musicale OneRepublic.\nNel 2012 il gruppo Swedish House Mafia si scioglie, alla fine del loro ultimo tour \"One Last Tour\".\nIl 10 maggio 2013 \u00e8 stato pubblicato il singolo, in collaborazione con Tommy Trash, \"Reload\" con la parte vocale eseguita dal cantante svedese John Martin.\nNel maggio 2014 forma il nuovo duo firmato \"Axwell \u0245 Ingrosso\" con l'ex membro degli Swedish House Mafia Axwell, annunciando un nuovo album previsto per il 2016.\nIl 25 marzo 2018, durante l'ultimo giorno dell'Ultra Music Festival di Miami, gli Swedish House Mafia tornano insieme per chiudere l'evento. Il trio si \u00e8 riunito il 22 ottobre 2018 pubblicando un video sul web, poco dopo hanno annunciato le prime date del loro nuovo tour 2019: dal 2 al 4 maggio a Stoccolma, il 18 maggio a Citt\u00e0 del Messico.\nNel 2011 ha sposato la cantante Kinnda con cui ha 2 bambini.\nDiscografia.\nProduzioni.\nFilmografia"}
{"id": "500168", "revid": "729019", "url": "https://it.wikipedia.org/wiki?curid=500168", "title": "Caproni Ca.20", "text": "Il Caproni Ca.20 era un caccia monomotore monoplano sviluppato da Giovanni Battista \"Gianni\" Caproni nel 1914. Rimase allo stadio di prototipo e ne venne realizzato un unico esemplare.\nStoria.\nSviluppo.\nIl Ca.20 derivava dal Ca.18, un monoplano da osservazione che era stato sviluppato nel 1913 a partire dai precedenti modelli (Ca.8-Ca.16). Si differenziava dal progetto originario per un pi\u00f9 potente motore Le Rh\u00f4ne. Particolare era l'adozione di una grande ogiva per alloggiare l'elica bipala in legno: raccordandosi direttamente con la fusoliera, costituiva una ben avviata cappottatura. L'ogiva era traforata per consentire il raffreddamento del motore. Inoltre l'apertura alare era stata ridotta, per migliorare le prestazioni in termini di velocit\u00e0 e manovrabilit\u00e0. Essendo concepito per la \"caccia\" introduceva un armamento offensivo, costituito da una mitragliatrice a tamburo installata sopra al vertice della capra di montanti posti davanti all'abitacolo per sostenere e consentire lo svergolamento dell'ala. La particolare installazione consentiva all'arma di non interferire con il disco dell'elica. Infatti i primi dispositivi di sincronizzazione, che consentono ad un'arma di sparare con sicurezza attraverso le pale di un'elica in moto, fecero la loro comparsa sui Fokker Eindecker durante il 1915, sebbene diversi esperimenti erano stati condotti dai francesi gi\u00e0 a partire dal 1913.\nPer poter utilizzare l'arma posta circa mezzo metro sopra la sua testa, il pilota disponeva di un mirino artificiale all'altezza degli occhi.\nDa Taliedo a Seattle.\nL'aereo non riscontr\u00f2 comunque l'interesse delle autorit\u00e0 italiane e rimase allo stadio di prototipo. Un simile destino stava anche per toccare all'ambizioso progetto del trimotore da bombardamento Ca.31, progetto che \"godeva\" del parere contrario del generale Maurizio Moris, ispettore dell'Aeronautica. Solo grazie all'appoggio e l'interesse di Giulio Douhet, comandante del Battaglione Aviatori e tra i primi teorici del bombardamento strategico, si pot\u00e9 realizzare il prototipo, che vol\u00f2 nell'ottobre 1914. All'epoca la situazione della ditta era fortemente influenzata dai pareri ufficiali, in quanto la Caproni era stata nazionalizzata nel 1913, e Giovanni Battista \"Gianni\" Caproni ricopriva il solo ruolo di direttore tecnico dello stabilimento.\nIl Ca.20 venne quindi immagazzinato, per ricomparire oltre vent'anni dopo all'Esposizione dell'Aeronautica Italiana di Roma del 1936, per poi tornare nuovamente nell'oblio. Dodici anni dopo l'aereo venne immagazzinato in un monastero di propriet\u00e0 della famiglia Caproni nei pressi di Venegono. Vi rimase fino al 1999 quando il Caproni Ca.20 venne affidato al Museum of Flight, Seattle, Washington, in cui \u00e8 oggi esposto.\nIl Caproni Ca.20, caso piuttosto raro per un aereo dell'epoca, ha subito solo un restauro conservativo, il rivestimento in tela e la struttura in legno sono quelli originali.\nIl primo caccia del mondo.\nIl \"Museum of Flight\" che espone il velivolo lo presenta al pubblico come \"The World's First Fighter Plane\", il primo aereo da caccia del mondo, ed indubbiamente il Caproni Ca.20 \u00e8 uno dei primi velivoli concepiti per la caccia, ma l'assegnazione del primato di \"primo caccia\" vede diversi contendenti, che rappresentano la naturale evoluzione di questo mezzo bellico, negli anni che precedettero la prima guerra mondiale e durante le prime fasi del conflitto.\nIl Caproni Ca.20, veloce monoplano ad elica traente, nonostante il peculiare arrangiamento della mitragliatrice, anticipava di circa un anno la coppia di \"primi caccia\" pi\u00f9 famosa: \nMentre il caccia italiano era pi\u00f9 giovane di un anno del Experimental Fighter Biplane 1, il biplano ad elica spingente da cui sarebbe derivato il Vickers F.B.5 \"Gunbus\", primo caccia britannico. In ultimo tra i primi caccia occorre ricordare il Nieuport Type 11, meglio noto come \"Nieuport Bebe\", derivato da un biplano da competizione durante il 1914 e quindi contemporaneo al Ca.20. Per evitare che i colpi interferissero con l'elica, la mitragliatrice venne installata sopra l'ala superiore, una soluzione poi impiegata in altri caccia biplani."}
{"id": "500171", "revid": "751106", "url": "https://it.wikipedia.org/wiki?curid=500171", "title": "Mercato creditizio", "text": "Il mercato creditizio \u00e8 il mercato finanziario dove vengono negoziati strumenti finanziari non trasferibili, come i mutui e i depositi bancari, cio\u00e8 strumenti contraddistinti da un alto grado personalizzazione, in quanto i termini del contratto che legittimano il prodotto sono concordati dalle due parti.\nIl mercato creditizio si contrappone al mercato mobiliare, il mercato secondario dove vengono negoziati strumenti trasferibili e, quindi, non personalizzati, come azioni e obbligazioni.\nIl mercato dei capitali si divide in mercato obbligazionario e mercato azionario e differisce dal mercato monetario in quanto i titoli trattati in questo mercato sono di durata medio lunga (oltre i 12 mesi)."}
{"id": "500172", "revid": "33528", "url": "https://it.wikipedia.org/wiki?curid=500172", "title": "Insegnante", "text": ""}
{"id": "500173", "revid": "436907", "url": "https://it.wikipedia.org/wiki?curid=500173", "title": "Co'Sang", "text": "I Co'Sang sono stati un gruppo musicale hip hop italiano, composto da Nt\u00f2 e Luch\u00e8, attivo dal 1997 al 2012.\nStoria del gruppo.\nGli inizi.\nCresciuti nel quartiere Marianella di Napoli, ai confini con Scampia, Piscinola, Chiaiano e Miano, hanno iniziato il loro percorso musicale con gli pseudonimi Tony Molla e Luca Malphi e la partecipazione all'album autoprodotto \"Spaccanapoli\" (1997) del collettivo napoletano Clan Vesuvio, con la traccia \"Paura che passa\", scritta e prodotta con Den\u00e8 e Dayana, inizialmente membri dei Co'Sang. La divisione tra Nt\u00f2 e Luch\u00e8, e Den\u00e8 e Daiana, assesta il gruppo con la nuova formazione, dedita ad uno stile fatto di decisione e di rade presenze sulla scena discografica hip hop, prediligendo l'attivit\u00e0 dal vivo.\nSolo nel biennio 2005-2006 il duo ha iniziato una serie di collaborazioni con artisti importanti del panorama nazionale come Rischio e Inoki, rispettivamente nei dischi \"Reloaded - Lo spettacolo \u00e8 finito Pt. 2\" e \"The Newkingztape Vol. 1\". La compilation \"\" (2005) ha ospitato due brani dei rapper partenopei: \"Int 'O Rione\" e \"Pnzier' pesant\" con i Fuossera.\n\"Chi more pe' mme\".\nSempre nel 2005 la band ha pubblicato il primo album, intitolato \"Chi more pe' mme\", composto da 16 tracce, che dipingono una Napoli attuale e senza molti spazi ai compromessi, i testi sono realizzati in napoletano. Le produzioni sono affidate a Luch\u00e8, ad eccezione di tre tracce realizzate da 'O Red del Clan Vesuvio, vi partecipano anche il rapper Lucariello, il trio dei Fuossera, il rapper giamaicano 2Bad, il cantante reggae statunitense Elementree e il pianista Giuseppe Avitabile. A ottobre del 2006 la Universal Music Group ha deciso di occuparsi della distribuzione di \"Chi more pe' mme\". La possibilit\u00e0 di essere prodotti da una major ha dato visibilit\u00e0 al duo, che ha ottenuto la copertina della rivista \"Rumore\" sul numero 168. L'uscita del disco ha poi portato i Co'Sang a diversi concerti in giro per l'Italia, tra cui \nIl rumore suscitato dal realismo delle liriche, non filtrate attraverso la politicizzazione che ha contraddistinto ad esempio i lavori dei 99 Posse, ha portato il duo ad un'intervista con l'autore e giornalista Roberto Saviano sul numero de \"La Repubblica XL\" di luglio-agosto 2007. Al termine dell'anno hanno pubblicato il singolo \"Fin quanno vai 'ncielo\", con la partecipazione del cantante napoletano Pino Mauro.\n\"Vita bona\".\nA marzo 2009 ritornano sulle scene musicali con un nuovo singolo chiamato \"Nun saje Nient 'e Me\", realizzato in collaborazione con i Fuossera, singolo che anticipa l'album \"Vita bona\", uscito a novembre.\nNel 2010 Luch\u00e8 ha partecipato al progetto Diversidad, che racchiude 20 artisti da tutta Europa. Il progetto ha gi\u00e0 pubblicato un disco intitolato \"The Experience\", nel quale il rapper napoletano prende parte a sei brani. L'anno seguente il duo \u00e8 stato impegnato in vari featuring con molti artisti della scena hip hop italiana. Di rilievo anche la presentazione del video di \"Vita bona\", traccia principale del loro secondo album. Dal 1\u00ba al 4 novembre 2010 i Co'Sang sono stati ospiti del programma radiofonico di Radio Deejay, \"The Flow\", dove entrambi vengono intervistati e hanno la possibilit\u00e0 di scegliere a proprio piacimento dei video musicali da mandare in onda, seguendo la scaletta del programma.\nIl 14 febbraio 2012 il gruppo si scioglie comunicando la decisione ai suoi fan attraverso un messaggio su Facebook in cui si dice che l'album in programma per aprile \u00e8 stato annullato in quanto non pi\u00f9 rappresentativo del gruppo e che i due componenti, Nt\u00f2 e Luch\u00e8, seguiranno dei progetti individuali.\nDopo la divisione.\nSubito dopo la divisione del gruppo, Vacca in collaborazione con Nt\u00f2 pubblica il singolo \"Kill Dem All\" che fa parte dell'album di Vacca, \"Pazienza\". Nel brano spunta un verso di Nt\u00f2: \u00abNon serve che eviti, so che lo meriti, adesso vieni qui, sto con la voodoo family, non difendi ma ti vendi la tua gente infame, se li offendi e poi ti penti che lo fai a fare?!\u00bb; \nQualche periodo dopo, nella canzone \"Soltanto pesi\" assieme a Franco Ricciardi, Luch\u00e8 scrive in un verso: \u00abadesso conto soldi meno sporchi di persone che ho lasciato al mio passato\u00bb, \nIl 19 giugno 2012 Luch\u00e8 ha pubblicato il primo album da solista, intitolato \"L1\", mentre il 5 marzo 2013 \u00e8 stata la volta di \"Il coraggio impossibile\" di Nt\u00f2. Nel corso degli anni entrambi gli artisti hanno proseguito la pubblicazione di ulteriori album in studio, collaborando inoltre con vari artisti della scena hip hop e non."}
{"id": "500175", "revid": "48344", "url": "https://it.wikipedia.org/wiki?curid=500175", "title": "Proiezione prospettica", "text": ""}
{"id": "500176", "revid": "34392", "url": "https://it.wikipedia.org/wiki?curid=500176", "title": "Dj TayOne", "text": ""}
{"id": "500177", "revid": "292162", "url": "https://it.wikipedia.org/wiki?curid=500177", "title": "Grotte della Gurfa", "text": "Le grotte della Gurfa sono un esempio di architettura rupestre. Si trovano in Sicilia, nei pressi del comune di Alia (provincia di Palermo) e si raggiungono imboccando una breve deviazione al chilometro 182 della S.S. n. 121 \"Catanese\"; con la necropoli costituiscono la \"Riserva sub urbana grotte della Gurfa\".\nSono composte da sei ambienti scavati in una rupe di arenaria rossa, senza sfruttare cavit\u00e0 naturali gi\u00e0 presenti.\nLa datazione \u00e8 ancora incerta ma sembra risalire, dai rilievi effettuati, al \nSiti archeologici.\nL'insediamento di Cozzo Barbar\u00e0.\nSul rilievo, a sud dell'odierno abitato, rinvenimenti sporadici hanno portato alla luce frammenti fittili, monete e frammenti di mosaico a tessere bianche che attesterebbero la presenza di una villa rustica romana.\nNecropoli del Cozzo Sulfara.\nSull'altura, che prese nome da una piccola sorgente di acqua solfurea, vi \u00e8 una necropoli di tombe a fossa rivestite di pietrame e coperte da lastre litiche.\nNecropoli della Gurfa.\nPresso l'omonimo complesso rupestre, sono scavate delle sepolture la cui diversa tipologia permette due distinte datazioni.\nA et\u00e0 tardo romana si datano due arcosoli accostati, con altrettante fosse ciascuno, scavati in uno spuntone roccioso; questi sono quanto rimane di una necropoli che si presume scavata nei grandi massi di crollo un tempo antistanti la falesia, smantellati per dare accesso alle \u201cgrotte\u201d.\nAlla media et\u00e0 del bronzo (1500-1250 a.C.) si datano diverse sepolture \"a grotticella\", sparse per l'area della riserva; la loro forma ricorda l'antico forno di campagna.\nLe grotte della Gurfa.\nLe grotte non sono naturali e sono un chiaro esempio di manufatto antropico pervenutoci attraverso aggiunte e trasformazioni che complicano l'interpretazione e la datazione. Il nome Gurfa deriva da quello arabo \"ghorfa\", ricordo della dominazione musulmana, che significa stanza, magazzino. In Tunisia esistono depositi di grano detti \"ghorfas\", alcuni divenuti meta turistica. Nella toponomastica siciliana ricorre il nome \"gurfi\" col significato di deposito, di magazzino.\nIl complesso rupestre delle grotte consta di sei cavit\u00e0 disposte su due livelli scavati in una arenaria giallastra. Al primo, a sinistra, si apre un ambiente a pianta rettangolare di 9,59x9,15\u00a0m, con altezza di 4,53\u00a0m, con soffitto a due spioventi un tempo nominato \"a saracina\" (alla saraceno); a destra un ambiente di forma campaniforme alto 16,35\u00a0m, pianta ellittica di 14,10x11,59\u00a0m, alla sommit\u00e0 un ovulo di 0,70\u00a0m; entrambi gli ambienti comunicano autonomamente con l'esterno e fra loro a mezzo di un corridoio.\nUna scalinata scavata nel costone roccioso conduce al secondo livello entro cui sono scavati quattro ambienti uno a sinistra e tre a destra in successione, di forma pressoch\u00e9 quadrata e dimensioni diverse, il pi\u00f9 piccolo di circa 6x4\u00a0m, il maggiore di circa 10x6\u00a0m. Ciascun ambiente \u00e8 dotato di ampia finestra aperta sulla vallata. Segue un lungo corridoio che sbocca a circa met\u00e0 dell'altezza dell'ambiente campaniforme. A quest'ultimo ambiente, qualche anno fa, \u00e8 stato dato il nome di \"th\u00f2los\" per la somiglianza formale con la th\u00f2los di Atreo a Micene.\nNella giornata di studio \"La Gurfa ed il suo territorio\" organizzato dal Consiglio Nazionale delle Ricerche, a Palermo il 10 luglio 2009, la maggior parte degli studiosi si \u00e8 espressa attribuendo all'odierno grande ambiente campaniforme l'originaria funzione di fossa granaria, che ampliata e con la costruzione di soppalchi lignei, presenti sino agli anni cinquanta, \u00e8 divenuto una capace pagliarola. La datazione, sempre incerta, rimane fra l'et\u00e0 tardo romana e la bizantina.\nIl forzato confronto fra l'ambiente campaniforme e la mitica th\u00f2los micenea ha portato uno studioso a proporre che l'intero complesso architettonico sia stato scavato per accogliere le spoglie del discusso re cretese Minosse. Un'altra ipotesi di localizzazione \u00e8 quella di Colle Madore stante l'uso che ne fece Akragas per conquistare la valle dell'Imera settentrionale.\nVa tuttavia tenuto anche presente che durante il convegno di Studi Storico Archeologici intitolato \u201cLa Gurfa e il Mediterraneo\u201d (1995), il prof. Benedetto Rocco (docente di Sacra Scrittura e Paesistica alla Facolt\u00e0 Teologica di Sicilia) interpret\u00f2 l'insieme delle due cavit\u00e0 del piano terra (vano campaniforme e stanza cosiddetta \u201ca tenda\u201d) come un sepolcro monumentale di tipo miceneo, ipotizzando una datazione di tale nucleo originale intorno al 1500 a.C. Questa ipotesi appare ancora pi\u00f9 realistica se si immagina di isolare del complesso la sola Th\u00f2los e il vano laterale nel livello pi\u00f9 basso: la somiglianza formale con la pi\u00f9 famosa Th\u00f2los micenea detta Tesoro di Atreo \u00e8 impressionante. Pertanto, a oggi, le due ipotesi principali (quella della fossa granaria ampliata in epoca tardo romana o bizantina, e quella che retrodata le origini agli anni terribili immediatamente successivi alla catastrofica eruzione del vulcano Thera, oggi isola di Santorini, che comportarono grandi spostamenti via mare di uomini in fuga dalle zone egee all'epoca delle civilt\u00e0 minoica e micenea) restano entrambe valide e in attesa di ulteriori approfondimenti. Che sarebbe auspicabile fare anche mediante analisi e indagini di carattere scientifico di tipo multidisciplinare (ad esempio sulla diversa tipologia dei \"segni\" di escavazione nei vari ambienti e all'interno di ciascuno di essi, sulla patina interna di nerofumo catramoso aderente alle pareti dei vani, sui licheni presenti all'esterno), da affiancare agli scavi archeologici di tipo tradizionale. Questi ultimi, a oggi, non hanno fornito risultati di grande rilievo. In effetti, in un complesso di tale genere, gli strati della storia che vi \u00e8 trascorsa sono stati \"asportati\", non si sono sovrapposti come nella maggior parte dei siti archeologici, per cui l'approccio di studio dovrebbe tenere conto di ci\u00f2, e tentare di \"ricostruire\" la forma originaria del manufatto ipogeo.\nNel 1995 le grotte sono state usate come set per alcune scene del film \"L'uomo delle stelle\" di Giuseppe Tornatore."}
{"id": "500181", "revid": "7336", "url": "https://it.wikipedia.org/wiki?curid=500181", "title": "Nanoparticelle", "text": ""}
{"id": "500182", "revid": "26891", "url": "https://it.wikipedia.org/wiki?curid=500182", "title": "Douglas A-1 Skyrider", "text": ""}
{"id": "500184", "revid": "26891", "url": "https://it.wikipedia.org/wiki?curid=500184", "title": "Grumman AF-2 Guardian", "text": ""}
{"id": "500185", "revid": "1543377", "url": "https://it.wikipedia.org/wiki?curid=500185", "title": "Squaw", "text": "La parola squaw (pronuncia , in inglese ), di origine incerta (probabilmente derivata da una lingua algonchina), si riferisce alle donne dei nativi americani dell'America del Nord. Nell'uso in lingua inglese la parola ha spesso connotazione di derisione e le comunit\u00e0 di nativi la considerano offensiva.\nOrigini del termine.\nLa parola \"squaw\" non appare, in questa forma esatta, in nessuna lingua dei nativi americani. Nel pidgin chiamato Massachusett, derivato dalle lingue algonchine, \"squa\" significa \"giovane donna\". Secondo alcune fonti (per esempio Eric Partridge) la parola deriverebbe da \"esquaw\", che significa \"una donna\" in lingua Narraganset (anch'essa appartenente al gruppo delle lingue algonchine). Negli anni settanta, alcuni attivisti amerindiani sostennero che la parola derivava da una lingua Mohawk (del gruppo delle lingue irochesi) e che si trattava in effetti di un termine volgare per riferirsi all'apparato sessuale femminile. Quest'ultima tesi, tuttavia, viene oggi considerata scorretta; fra i primi studiosi a confutarla ci sono Thomas E. Sanders e Walter W. Peek. Tuttavia molte fonti continuano a citare per vera questa paretimologia, che ha anche ispirato molte iniziative volte a chiedere la modifica di toponimi che includono la parola \"squaw\", come Squaw Peak a Phoenix, in Arizona."}
{"id": "500188", "revid": "1305772", "url": "https://it.wikipedia.org/wiki?curid=500188", "title": "New jack swing", "text": "Il new jack swing (o swingbeat) \u00e8 un genere musicale ideato dai produttori Teddy Riley e Bernard Belle, estremamente popolare tra i tardi 1980 ed i primi anni novanta e colonna sonora dei club di New York. Esso fonde i ritmi, i campionamenti e le tecniche di produzione dell'hip hop e della musica dance con il suono dell'R&amp;B contemporaneo. Come altri generi musicali, anche lo stile del new jack swing si \u00e8 sviluppato combinando elementi di generi precedenti e datati, adeguandolo alle nuove sensibilit\u00e0 contemporanee: la sua caratteristica principale era il cantato in stile R&amp;B su una base di influenza hip hop e dance pop. Il sound del new jack swing risulta dunque dalla combinazione dello \"swing\" generato dalle drum machine hip hop e da altri campionatori molto popolari in quell'epoca con un cantato R&amp;B moderno.\nIl dizionario Merriam-Webster definisce il new jack swing come un \"genere di musica popolare solitamente eseguito da musicisti afro-americani, che combina elementi di jazz, musica elettronica, smooth jazz, funk, rap e rhythm and blues\". L'\"Encyclop\u00e6dia Britannica\" lo definisce invece come \"la musica rhythm-and-blues pi\u00f9 orientata al pop dopo il Motown del 1960\", in quanto \"i suoi esecutori erano veri e propri intrattenitori, senza troppe pretese artistiche, mentre gli scrittori ed i produttori erano professionisti del settore\". Il new jack swing non ha ripreso la tendenza di utilizzare batterie campionate, ma faceva uso dell'allora recente campionatore SP-1200 e della drum machine Roland TR-808. L\"'Encyclop\u00e6dia Britannica\" identifica in Babyface e Teddy Riley i produttori chiave del genere.\nStoria.\nLo stile che prese poi il nome di new jack swing trasse origine da una collaborazione tra Jimmy Jam e Terry Lewis, ex componenti di una band di Minneapolis, i The Time, e Janet Jackson per la realizzazione del terzo album della Jackson, \"Control\". Jam e Lewis usarono nella produzione delle batterie hip-hop mescolati ad elementi R&amp;B pi\u00f9 morbidi. Nonostante la Jackson fosse stata precedentemente famosa nell'ambito R&amp;B, \"Control\" stabil\u00ec la sua affermazione trasversale nel mercato della musica pop. Il musicologo Richard J. Ripani, autore di \"The New Blue Music: Changes in Rhythm &amp; Blues, 1950\u20131999\" (2006), osserv\u00f2 che l'album fu uno dei primi dischi di successo ad influenzare l'ascesa del new jack swing attraverso la fusione di R&amp;B, rap, funk, disco e batterie elettroniche. Il successo di \"Control\", secondo Ripani, colm\u00f2 il gap tra R&amp;B e rap: \"Dato che l'album della Jackson fu pubblicato nel 1986 ed ebbe un enorme successo, \u00e8 ragionevole pensare che esso ebbe quanto meno un certo impatto sulle produzioni new jack di Teddy Riley.\" Anche nei primi dischi dei Mantronix a met\u00e0 degli anni Ottanta sono ravvisabili elementi new jack.\nIl termine \"new jack swing\" fu coniato nel 1988 da \"Village Voice\" nel profilo di Teddy Riley scritto da Barry Michael Cooper. \"New Jack\" era un termine in slang usato in una canzone di Grandmaster Caz dei Cold Crush Brothers, mentre con la parola \"swing\" Cooper voleva sottolineare l'analogia con la musica suonata nelle bettole all'epoca di F. Scott Fitzgerald\nNel new jack swing si mescolano melliflue voci (singole o in armonia) soul, che trattano di temi romantici e legati alla sessualit\u00e0, cantate su basi ritmiche derivanti dalla musica pi\u00f9 urbana. Questo stile si \u00e8 poi fuso con l'hip-hop, da cui ha preso elementi di aggressivit\u00e0 e spavalderia in alcuni brani. Alcune canzoni new jack swing consistevano in musica e basi ritmiche, mentre altre alternanavano il canto a sezioni rappate."}
{"id": "500192", "revid": "1711941", "url": "https://it.wikipedia.org/wiki?curid=500192", "title": "Dior Eluch\u00edl", "text": ""}
{"id": "500197", "revid": "287204", "url": "https://it.wikipedia.org/wiki?curid=500197", "title": "Saurosuchus galilei", "text": "Il saurosuco (Saurosuchus galilei) \u00e8 un grande arcosauro carnivoro vissuto nel Triassico superiore in Argentina.\nIl superpredatore del Triassico.\nL'aspetto di questo animale era davvero impressionante: si pensi a un gigantesco coccodrillo lungo 7 metri, dalle zampe lunghe e con il corpo sollevato dal terreno. Il cranio era pi\u00f9 alto di quello di un coccodrillo e meno ossificato, e le fauci erano armate di lunghi denti taglienti. Il peso di questo enorme predatore, il pi\u00f9 grande del suo ecosistema, doveva aggirarsi intorno alle due tonnellate. La lunga coda muscolosa era tenuta con ogni probabilit\u00e0 sollevata dal terreno, e il collo corto e robusto reggeva la grande testa.\nCaccia ai dicinodonti.\n\"Saurosuchus\", descritto per la prima volta da Osvaldo Reig nel 1959, era un arcosauro predatore appartenente al gruppo dei rauisuchi, grandi predatori diffusi un po' in tutto il mondo, in passato classificati fra i cosiddetti tecodonti. Saurosuchus era uno dei pi\u00f9 grossi, e visse agli inizi del Triassico superiore (230 milioni di anni fa) in quella che \u00e8 oggi l'Argentina. I suoi resti sono stati ritrovati nella formazione di Ischigualasto, insieme ai resti di grandi dicinodonti erbivori (le sue probabili prede principali) e di dinosauri primitivi. Nella successiva formazione di Los Colorados non si trovano i resti di \"Saurosuchus\", bens\u00ec quelli di un suo parente prossimo denominato \"Fasolasuchus tenax\", il cui cranio, lungo circa un metro, suggerisce una specializzazione nel predare grandi dinosauri erbivori come \"Riojasaurus\"."}
{"id": "500199", "revid": "29727", "url": "https://it.wikipedia.org/wiki?curid=500199", "title": "Sphenodontia", "text": ""}
{"id": "500200", "revid": "22356", "url": "https://it.wikipedia.org/wiki?curid=500200", "title": "Saurosuchus", "text": ""}
{"id": "500202", "revid": "115139080", "url": "https://it.wikipedia.org/wiki?curid=500202", "title": "Comunit\u00e0 montana Aventino-Medio Sangro", "text": "La Comunit\u00e0 montana Aventino - Medio Sangro (zona Q) era stata istituita con la \"Legge regionale 14 settembre 1993, n. 53\" della Regione Abruzzo, che ne ha anche approvato lo statuto. La sede si trovava nel comune di Palena, in localit\u00e0 Quadrelli. Comprendeva undici comuni della provincia di Chieti:\nLa Regione Abruzzo ha abolito la Comunit\u00e0 montana insieme a tutte le altre comunit\u00e0 montane nel 2013."}
{"id": "500203", "revid": "1745361", "url": "https://it.wikipedia.org/wiki?curid=500203", "title": "Warwickshire", "text": "Il Warwickshire (pronuncia o , abbreviato in Warks) \u00e8 una contea dell'Inghilterra nella regione delle Midlands Occidentali. Il suo capoluogo \u00e8 Warwick, anche se la maggiore citt\u00e0 \u00e8 Nuneaton, e la contea \u00e8 famosa per essere il luogo di nascita di William Shakespeare.\nLa contea \u00e8 suddivisa in cinque distretti: North Warwickshire, Nuneaton and Bedworth, Rugby, Warwick e Stratford-on-Avon. Gli attuali confini della contea furono stabiliti nel 1974 tramite il \"Local Government Act 1972\". All'interno dei confini storici vi sono anche Coventry e Solihull, oltre a parte di Birmingham.\nGeografia.\nLa contea di Warwickshire confina a nord-ovest con lo Staffordshire, a nord-ovest con il Leicestershire, a est col il Northamptonshire, a sud-est con l'Oxfordshire, a sud-ovest con il Gloucestershire ed a est con il Worcestershire. Il confine nord della contea si trova a soli 5\u00a0km dal Derbyshire. Si tratta di una contea di estensione media, con i suoi circa 2.000\u00a0km\u00b2, si estende per circa 97\u00a0km da nord a sud. Si estende a nord fino a Shrewsbury nello Shropshire e a sud fino a Banbury nell'Oxfordshire.\nLa maggior parte della popolazione del Warwickshire vive nel nord e nel centro della contea. Le citt\u00e0 mercato del Warwickshire settentrionale ed orientale furono industrializzate nel XIX secolo, e tra queste vi cono Atherstone, Bedworth, Nuneaton, e Rugby. Tra queste, Atherstone ha mantenuto molta parte del suo carattere originale. Le principali industrie erano quelle dell'estrazione mineraria, del tessile, della costruzione e della produzione di cemento, ma oggi l'industria pesante \u00e8 in declino ed \u00e8 stata sostituita da centri di distribuzione, dall'industria medio-leggera e dai servizi. Tra le citt\u00e0 settentrionali e orientali, solo Nuneaton e Rugby (come luogo di nascita del rugby) sono molto conosciute al di fuori della contea. Le prosperose citt\u00e0 del Warwickshire centrale ed occidentale, incluse Royal Leamington Spa, Warwick, Stratford-upon-Avon, Kenilworth, Alcester, Southam e Wellesbourne, ospitano industrie medio-piccole, servizi e turismo come principali centri d'impiego.\nIl nord della contea, al confine con Staffordshire e Leicestershire, \u00e8 dolcemente collinare e il villaggio pi\u00f9 settentrionale, No Man's Heath, si trova a soli 55\u00a0km dal punto pi\u00f9 a sud del Parco Nazionale del Peak District.\nIl sud della contea \u00e8 prevalentemente rurale e meno popolato, ed include una piccola area del Cotswolds, al confine con il Gloucestershire nord-orientale. La pianura tra i Cotswolds e Edge Hill \u00e8 nota come la Vale of Red Horse. L'unica citt\u00e0 del Warwickshire meridionale \u00e8 Shipston-on-Stour. il punto pi\u00f9 alto della contea si trova a 261 metri, Ebrington Hill, sempre al confine con il Gloucestershire. Storicamente larga parte del Warwickshire occidentale era coperto dalla \"Foresta di Arden\" come \u00e8 ricordato frequentemente nella toponomastica dei nomi di quella parte della contea.\nNon vi sono centri abitati con titolo di citt\u00e0 nel Warwickshire da quanto sia Coventry che Birmingham furono incorporate nella contea delle West Midlands nel 1974, ed oggi sono autorit\u00e0 metropolitane. Le maggiori citt\u00e0 del Warwickshire nel 2011 erano: Nuneaton (81.900 abitanti), Rugby (70.600 abitanti), Leamington Spa (49.500 abitanti), Bedworth (32.500 abitanti), Warwick (30.100 abitanti), Stratford (25.500 abitanti) e Kenilworth (22.400 abitanti).\nGeografia antropica.\nSuddivisioni amministrative.\nLa contea ha un consiglio di contea a Warwick ed \u00e8 divisa in cinque distretti: \"North Warwickshire\", \"Nuneaton and Bedworth\", \"Rugby\", \"Stratford\", e \"Warwick\". A loro volta ogni distretto ha il suo consiglio di distretto cos\u00ec come molti villaggi hanno il loro consiglio di parrocchia ma con poteri limitati.\nNei media.\nLa contea di Warwickshire \u00e8 stata utilizzata come set per le riprese della famosa serie per bambini Teletubbies."}
{"id": "500207", "revid": "21079", "url": "https://it.wikipedia.org/wiki?curid=500207", "title": "Superficie di rivoluzione", "text": ""}
{"id": "500214", "revid": "339392", "url": "https://it.wikipedia.org/wiki?curid=500214", "title": "Santa Maria Maggiore di Capua", "text": ""}
{"id": "500215", "revid": "106456", "url": "https://it.wikipedia.org/wiki?curid=500215", "title": "Letteratura di spionaggio", "text": "La letteratura di spionaggio o spionistica (anche detta, secondo un'espressione inglese diffusa anche in Italia, spy story) \u00e8 un genere narrativo incentrata sul tema dello spionaggio internazionale. \u00c8 un genere estremamente popolare che si \u00e8 imposto anche nel cinema, nella televisione e in altri media. Nel senso pi\u00f9 ampio, questo genere include opere anche molto diverse fra loro, che possono avere di volta in volta elementi di contatto con il giallo, il thriller, il poliziesco, il noir, la letteratura d'azione e persino la fantapolitica e la fantascienza (fantaspionaggio).\nTradizionalmente, la critica letteraria stenta a riconoscere la letteratura di spionaggio come genere letterario \"nobile\" (con l'eccezione di grandi opere come quelle di Ian Fleming), mentre il genere gode di una grande popolarit\u00e0 presso il pubblico (e ancora oggi appartiene, per esempio, alla rosa dei generi pi\u00f9 sfruttati nelle produzioni cinematografiche hollywoodiane).\nStoria.\nFra i precursori della letteratura di spionaggio si possono citare opere come \"Kim\" di Rudyard Kipling (1901) e \"La Primula Rossa\" di Emma Orczy. Nei primi decenni del XX secolo, nel periodo che precedette la Prima guerra mondiale, vennero creati i primi servizi segreti, fornendo spunti per lavori come \"The Riddle of the Sands\" di Robert Erskine Childers (1903). \nLo scrittore di spionaggio pi\u00f9 letto al mondo \u00e8 William Le Queux, la cui prosa semplice ha relegato le sue opere nelle librerie dell'usato, ma \u00e8 stato l'autore che ha venduto di pi\u00f9 in Gran Bretagna negli anni precedenti la Prima guerra mondiale. Il secondo autore in termini di vendite \u00e8 E. Phillips Oppenheim. Insieme essi produssero centinaia di libri tra 1900 e 1914, ma le storie erano convenzionali e furono giudicate di scarso merito letterario.\nDurante la Prima guerra mondiale l'autore predominante fu John Buchan, un abile propagandista; i suoi libri erano ritratti ben scritti della guerra come se fosse un conflitto tra civilizzazione e barbarie. Le sue opere pi\u00f9 famose sono i romanzi di Richard Hannay, \"Mantello verde\" e \"I trentanove scalini\", (il cui titolo, ma non la trama, fu usato per un film di Alfred Hitchcock.) \nI romanzi di spionaggi pi\u00f9 cruenti del periodo tra le due guerre riguardavano le battaglie tra bolscevichi.\nSeconda guerra mondiale.\nLa forza e la versatilit\u00e0 della forma divennero evidenti nel periodo tra le due guerre e fiorirono durante la seconda guerra mondiale. Per la prima volta apparirono romanzi scritti da ufficiali dei servizi segreti in pensione, come William Somerset Maugham, che in Ashenden descrisse accuratamente lo spionaggio durante la prima guerra mondiale.\nCompton Mackenzie, un altro ex agente dei servizi segreti, scrisse la prima spy story satirica di successo.\nEric Ambler scrisse di gente comune incastrata da storie di spionaggio, come in \"Epitaffio per una spia\" (1938), \"La maschera di Dimitrios\" (\"Una bara per Dimitrios\" negli Stati Uniti) (1939), e \"Viaggio nella paura \"(1940). Ambler fu degno di nota (e scioccante per alcuni) per aver portato una prospettiva di sinistra a un genere che aveva sempre rispecchiato un atteggiamento di destra.\nNel 1939 in Gran Bretagna (negli Stati Uniti nel 1941) fu pubblicato \"Al di sopra di ogni sospetto\", il primo giallo della scrittrice di Glasgow Helen MacInnes, dando inizio a una carriera di successo lunga 45 anni, durante i quali i critici mostrarono di apprezzarla per le sue storie ricche di suspense, dalla trama intricata, stimolanti e colte, ambientate nella contemporaneit\u00e0. \"Al di sopra di ogni sospetto\" divenne un film popolare. Alcuni altri titoli famosi comprendono \"Assignment in Britanny\" (1942), \"Decision at Delphi\" (1961), e \"Ride a Pale Horse\" (1984). \nNel 1940, la coppia di scrittori britannici Manning Coles (pseudonimo congiunto di Adelaide Manning e Cyril Henry Coles) lanci\u00f2 sul mercato \"Un brindisi con l'assassino\", il primo dei suoi acclamati romanzi con protagonista Thomas Elphinstone Hambledon."}
{"id": "500217", "revid": "66387", "url": "https://it.wikipedia.org/wiki?curid=500217", "title": "Postcombustore", "text": ""}
{"id": "500218", "revid": "15756", "url": "https://it.wikipedia.org/wiki?curid=500218", "title": "Modernizzazione", "text": "Il termine modernizzazione indica l'insieme dei processi di cambiamento e mutamento su larga scala che investe una determinata societ\u00e0, trasformando profondamente le sue strutture e i suoi modelli di organizzazione sociale.\nQuesto concetto si riferisce in modo pi\u00f9 specifico alla tendenza, della societ\u00e0 interessata da questi processi, ad acquisire le caratteristiche economiche, politiche, sociali e culturali considerate proprie della modernit\u00e0, che rispecchiano quindi aspetti riguardanti soprattutto l'individualismo e il razionalismo. Tanto per estensione che per intensit\u00e0, le trasformazioni legate alla modernit\u00e0 appaiono pi\u00f9 profonde della maggior parte dei mutamenti avvenuti nelle epoche precedenti.\nTendenze generali della modernizzazione sono quelle all'innovazione e al cambiamento, accompagnate da una visione del mondo che vede la societ\u00e0 in continua evoluzione, e che si allontana cos\u00ec sempre di pi\u00f9 dalle forme che ha assunto nel passato.\nLa modernizzazione \u00e8 inoltre strettamente correlata al concetto di sviluppo economico il quale anch'esso rappresenta un processo di ampi mutamenti e di straordinario accrescimento delle capacit\u00e0 produttive (intese sia come capacit\u00e0 tecniche che come capacit\u00e0 organizzative), che ha permesso ad una gran parte della popolazione di poter usufruire di una quantit\u00e0 di beni e servizi estremamente superiore rispetto ad un passato anche recente e che ha anch'esso cambiato in modo radicale le strutture, le istituzioni economiche e sociali, i modi di pensare, gli stili di vita, i modelli culturali, i comportamenti e le aspettative.\nStoria della industrializzazione.\nLa teoria della modernizzazione nasce e si sviluppa negli Stati Uniti nel periodo postbellico per studiare i problemi e le difficolt\u00e0 delle societ\u00e0 pi\u00f9 arretrate e proporre quindi strategie di crescita economica e stabilit\u00e0 politica. Lo sviluppo della teoria \u00e8 influenzato da due avvenimenti storici fondamentali e di grande portata: la decolonizzazione e la guerra fredda tra le due superpotenze Stati Uniti e Unione Sovietica, le quali cercavano entrambe di attirare nella propria sfera di influenza gli stati neodipendenti decolonizzati.\nPer modernizzazione, sotto il profilo economico si intende generalmente un sistema di produzione industriale che applica tecnologie a base scientifica, sostituisce il lavoro umano e animale con energia meccanica, sviluppa una complessa divisione del lavoro che esprime una gerarchia di competenze specialistiche acquisite in processi formali di istruzione, e comporta un esteso consumo e commercializzazione dei beni e servizi in un mercato tendenzialmente globale. Si sviluppa rispetto al passato enormemente la divisione del lavoro in una pluralit\u00e0 di ruoli occupazionali e professionali differenziati, che richiedono capacit\u00e0, competenze e addestramento specifici. Il lavoro agricolo, assolutamente prevalente nelle societ\u00e0 tradizionali, diminuisce progressivamente all'aumentare nell'industria e del settore terziario, ci\u00f2 comporta una gamma sempre pi\u00f9 ampia di ruoli professionali che richiedono competenze e conoscenze in continua evoluzione.\nI processi di sviluppo economico e modernizzazione di una societ\u00e0, secondo la \"teoria degli stadi\" di Walt Whitman Rostow, si verificano in ogni Paese attraverso diversi stadi di sviluppo. Questi stadi partono dalla cosiddetta societ\u00e0 tradizionale, cio\u00e8 una societ\u00e0 nella quale la stragrande maggioranza della popolazione opera nel settore primario in un'economia di sussistenza e autoconsumo basata su rapporti di reciprocit\u00e0 e ridistribuzione, imperniata da una cultura dominata dal fatalismo e dal familismo amorale. In seguito da questo primo stadio si passa al secondo che \u00e8 caratterizzato dalla crescita massiccia dell'industrializzazione, la quale in seguito viene a sua volta soppiantata dalle attivit\u00e0 terziarie in un contesto dominato da un'economia integrata basata su legami di interdipendenza.\nIn un paese interessato da un processo di modernizzazione e di sviluppo \"classici\", si verifica quindi in primo luogo una forte diminuzione degli attivi in agricoltura, seguita da un forte incremento degli addetti all'industria la quale, grazie agli straordinari aumenti della produttivit\u00e0, perde peso a favore di un settore terziario che diviene predominante e caratterizzante le societ\u00e0 e le economie che hanno raggiunto la piena maturit\u00e0 dello sviluppo.\nLa dimensione sociale della modernizzazione.\nLa dimensione sociale della modernizzazione si manifesta nei fenomeni correlati del cambiamento demografico, dell'urbanizzazione, vasti processi migratori sradicano grosse masse di individui dalle loro ancestrali residenze rurali e li concentrano in realt\u00e0 urbane funzionalmente complesse, culturalmente pluralistiche, e socialmente eterogenee. \nRientrano nella dimensione della modernizzazione anche altre trasformazioni sociali di larga scala, come le dinamiche demografiche naturali, che nella societ\u00e0 tradizionale passano da una situazione detta di \"Ancien R\u00e9gime\", attraverso la cosiddetta transizione demografica (ci\u00f2 vuol dire che si verifica un passaggio da una preesistente situazione di alta mortalit\u00e0 e natalit\u00e0, poi seguita da una drastica diminuzione della mortalit\u00e0, e tassi di natalit\u00e0 sempre elevati) per poi passare ad un netto calo della natalit\u00e0. Si verifica inoltre una trasformazione della dimensione sociale della donna, che si esprime principalmente attraverso l'accesso all'istruzione e al mercato del lavoro.\nSempre all'interno delle teorie della modernizzazione, bisogna considerare anche le modificazioni nella sfera della personalit\u00e0 che ne sono allo stesso tempo sia la causa che l'effetto. Esse sono ad esempio: la disponibilit\u00e0 al cambiamento, l'orientamento a principi di efficienza, l'affermarsi di valori etici di acquisivit\u00e0 e universalismo dei ruoli sociali. Questo orientamento ai nuovi, moderni modelli culturali nella sociologia classica viene contrapposto ai modelli della personalit\u00e0 \"tradizionali\".\nI processi di modernizzazione rendono anche conto della dimensione del pensiero laico (liberale e socialista), soprattutto nella posizione pi\u00f9 moderna di Stati e regimi. Molti Paesi hanno attuato la loro modernizzazione utilizzando la difesa della laicit\u00e0, cio\u00e8 di una tradizione che proviene da se stessa; altri Paesi hanno subito una controindicazione, come \u00e8 l'esempio dell'Italia, nella quale i processi laici della cultura e della modernizzazione sono stati inficiati da una sorta di censura generazionale che ha provocato storture e disagi nei processi di emancipazione politica, sociale e storica.\nLe variabili.\nDa questo confronto nascono i cosiddetti \"pattern variables\" che Talcott Parsons ha elaborato sulla base della riconcettualizzazione di Shils dei tipi ideali weberiani.\nQueste dicotomie sono: \nIl cambiamento come regola, la razionalit\u00e0, il carattere specifico e limitato delle relazioni che libera da dipendenze personali, sono in buona sostanza aspetti in generale della cultura della modernizzazione, mentre relazioni sociali improntate all'intimit\u00e0, dense di significati affettivi e alla considerazione della specificit\u00e0 delle persone sono tipiche della societ\u00e0 tradizionale. \u00c8 bene sottolineare che, come hanno sostenuto i vari critici della teoria classica della modernizzazione, queste dicotomie e \"variabili modello\", pi\u00f9 che descrivere caratteristiche e differenze assolute della societ\u00e0 moderna e di quella tradizionale, indicano piuttosto tendenze valoriali di fondo che sono presenti in questi due tipi di societ\u00e0.\nI contrasti e le modificazioni.\nAl centro dell'analisi delle teorie sulla modernizzazione vi \u00e8 insomma la dicotomia tradizionale-moderno, che si collega ad altre dicotomie del pensiero sociologico classico di comunit\u00e0-societ\u00e0, status-contratto, solidariet\u00e0 meccanica-solidariet\u00e0 organica. Mentre la societ\u00e0 tradizionale \u00e8 staticamente sempre uguale a s\u00e9 stessa per lunghi periodi di tempo, lo sviluppo economico induce profondi mutamenti sociali, procede di pari passo con un fenomeno, appunto, di modernizzazione della societ\u00e0.\nL'individuo, libero dai vincoli delle appartenenze obbligate a un determinato ceto o a una determinata comunit\u00e0, vede aumentare le sue possibilit\u00e0 di scelta ma anche le connesse responsabilit\u00e0. Ma la societ\u00e0 moderna non offre solo maggiori risorse, maggiore libert\u00e0 e possibilit\u00e0 di autorealizzazione dell'individuo, ma produce anche anomia e solitudine e pone il problema cruciale dei fondamenti della solidariet\u00e0 in un contesto, come visto, tendenzialmente individualistico.\nLa contrapposizione dei due tipi ideali di societ\u00e0, tradizionale-moderna, comunque non va vista solamente come una semplice comparazione tra due modelli che persegue finalit\u00e0 puramente descrittive, ma come un'argomentazione che mira anche a spiegare quali meccanismi e quali situazioni possano favorire od ostacolare il processo di cambiamento. L'esempio pi\u00f9 tipico di questo metodo di indagine consiste nella considerazione che a differenza dell'esperienza occidentale, in cui le variabili socio-culturali hanno creato i presupposti per la crescita economica, lo sviluppo economico di alcuni paesi meno sviluppati o sottosviluppati sia ostacolato non solo e non tanto dalla carenza di risorse economiche o dalla indisponibilit\u00e0 di tecnologie adeguate, ma da resistenze sociali e da orientamenti culturali tradizionali che rendono difficile l'affermarsi le relazioni sociali e i tipi di personalit\u00e0 favorevoli allo sviluppo che abbiamo sopra descritto.\nQuesta situazione ha fatto s\u00ec che il processo di modernizzazione si sia avviato in modi e tempi differenti nei diversi paesi, e all'interno di questi nelle diverse aree e regioni, ragion per cui si pu\u00f2 affermare che praticamente \"nessuna economia ha percorso esattamente il cammino di un'altra\". Se infatti in Inghilterra si pu\u00f2 far risalire l'origine di questo processo a tre secoli fa, nella nota \"rivoluzione industriale\", coadiuvato da una politica economica liberista di \"laissez-faire\", in altri paesi come l'Italia l'inizio delle grandi trasformazioni \u00e8 avvenuto certamente pi\u00f9 tardi, con il sostegno decisivo dello stato e delle banche e dove inizialmente riguard\u00f2 solo alcune regioni del nord-ovest. Nel resto delle regioni, ed in particolare nel Meridione, nella prima met\u00e0 del Novecento i cambiamenti furono molto graduali e permanevano gravi problemi senza reali soluzioni.\nLa modernizzazione \u00e8 per\u00f2 anche un fenomeno contraddittorio e problematico, i radicali processi di cambiamento che comporta sono spesso traumatici, suscitano tensioni e conflitti di particolare intensit\u00e0. Cos\u00ec si verificano l'anomia e la solitudine, la disoccupazione, la criminalit\u00e0 diffusa: fenomeni che riguardano i contesti urbani ma ormai anche extraurbani, prima quasi sconosciuti nelle comunit\u00e0 tradizionali."}
{"id": "500221", "revid": "585241", "url": "https://it.wikipedia.org/wiki?curid=500221", "title": "Spy story", "text": ""}
{"id": "500224", "revid": "14691", "url": "https://it.wikipedia.org/wiki?curid=500224", "title": "Spionaggio (Letteratura)", "text": ""}
{"id": "500228", "revid": "344503", "url": "https://it.wikipedia.org/wiki?curid=500228", "title": "Dash Mihok", "text": "Biografia.\nCresciuto a New York, la sua carriera artistica si sviluppa grazie a diverse partecipazioni in alcune serie televisive statunitensi.\nLa sua prima apparizione, in un ruolo minore, \u00e8 in \"Sleepers\" di Barry Levinson. Il successo della pellicola, e la capacit\u00e0 interpretativa del giovane attore, pur in una parte minore, convincono il regista Baz Luhrmann a proporgli la partecipazione in \"Romeo + Giulietta di William Shakespeare\", nel 1996. Nel 1998 Terrence Malick lo sceglie per il ruolo del soldato Doll ne \"La sottile linea rossa\", dove il suo intenso primo piano \u00e8 una delle ultime inquadrature del film.\nIl grande successo di pubblico gli arride nel 2004, grazie all'interpretazione di \"Jason Evans\" in \"The Day After Tomorrow - L'alba del giorno dopo\". Recita in un ruolo secondario nel 2012 nel film \"Il lato positivo\" di David O. Russell con Bradley Cooper e Jennifer Lawrence.\nFilmografia.\nRegista.\n+ \"Ray Donovan\" (2019)\nDoppiatori italiani.\nNelle versioni in italiano dei suoi film, Dash Mihok \u00e8 stato doppiato da:"}
{"id": "500231", "revid": "7336", "url": "https://it.wikipedia.org/wiki?curid=500231", "title": "Acronimi", "text": ""}
{"id": "500240", "revid": "767487", "url": "https://it.wikipedia.org/wiki?curid=500240", "title": "Eterosporia", "text": "Con il termine eterosporia si indica un processo in cui avviene la differenziazione di due diversi tipi di meiospore: microspore e macrospore. Dalle microspore prenderanno origine individui aploidi detti gametofiti che produrranno gameti maschili, dalle macrospore si origineranno individui aploidi sui quali si formeranno invece i gameti femminili.\nL'eterosporia in chiave evolutiva \u00e8 molto importante perch\u00e9 lascia presupporre una notevole specializzazione che ha termine con la formazione dell'ovulo delle piante superiori.\nDi notevole importanza \u00e8 il fatto che nelle piante eterosporee (vedi Selaginella e Isoetes) il gametofito non si svilupper\u00e0 pi\u00f9 solamente all'esterno della spora come nelle piante isosporee, ma il gametofito si forma all'interno della spora: il gametofito maschile derivante dalla germinazione della microspora si origina totalmente all'interno della parete della microspora liberando come prodotto finale i gameti.\nIl gametofito femminile inizia a svilupparsi all'interno della macrospora per poi rompere in parte la parete formando successivamente gli archegoni che in questo modo si troveranno ad essere in una posizione ideale per la fecondazione.\nLe piante terrestri pi\u00f9 primitive (le Briofite e alcune Pterofite) sono isosporee, mentre l'eterosporia compare a partire da alcune Pterofite e si afferma nelle piante terrestri pi\u00f9 evolute, le Spermatofite (Angiosperme e Gimnosperme). In queste ultime le spore sono sempre morfologicamente e fisiologicamente diverse e germinano in gametofiti maschili (microspore) o femminili (macrospore), e possono essere prodotte da una stessa pianta (piante monoiche) o su piante diverse (dioiche) della stessa specie. I gameti maschili o femminili vengono invece prodotti sempre da gametofiti diversi (eterotallia) nelle specie eterosporee."}
{"id": "500248", "revid": "2223348", "url": "https://it.wikipedia.org/wiki?curid=500248", "title": "Alternative hip hop", "text": "L'alternative hip hop (anche noto come alternative rap) \u00e8 un sottogenere della musica hip hop. Infatti, pur mantenendo l'utilizzo delle stesse tecniche musicali ed espressive, si caratterizza per contenuti socialmente impegnati, il rifiuto di tutti gli stereotipi dell'hip hop tradizionale, la lontananza dalle major discografiche e le conseguenti influenze artistiche.\nDescrizione.\nLa musica di tale cultura si distingue soprattutto perch\u00e9 gli artisti solitamente non vengono prodotti da major discografiche, spesso per la loro musica caratterizzata da continui esperimenti e per i contenuti delle liriche. Molti artisti underground hanno utilizzato con successo l'hip hop per veicolare contenuti di giustizia sociale, cambiamenti globali e politici, e di coscienza collettiva.\nI beat dell'alternative hip hop sono spesso caratterizzati da fusioni di \"loop\" campionati da pressoch\u00e9 tutti i generi musicali, e principalmente reggae, jazz, funk, rock e soul, per questo non vengono considerati dei veri e propri rapper dai colleghi."}
{"id": "500260", "revid": "1305772", "url": "https://it.wikipedia.org/wiki?curid=500260", "title": "Jos\u00e9 Santacruz Londo\u00f1o", "text": "Biografia.\nFu uno dei signori della droga pi\u00f9 sanguinari dell'intera Colombia. Era noto soprattutto per la meticolosa attenzione verso i particolari nell'organizzare l'esportazione internazionale della cocaina e nel riciclaggio del denaro sporco. Responsabile per l'area metropolitana di New York, si crede che abbia ordinato nel 1992 l'omicidio di Manuel de Dios, un giornalista investigativo i cui articoli in lingua spagnola sul traffico di droga in vari giornali di New York davano fastidio al cartello.\nNel giugno del 1992 la DEA sequestr\u00f2 due laboratori di conversione della cocaina a Brooklyn connessi al cartello di Cali, in particolare al sottogruppo di Santacruz Londo\u00f1o. Inoltre furono sequestrate notevoli somme di denaro dai conti del boss in varie banche americane ed europee. Santacruz Londo\u00f1o venne arrestato il 4 luglio del 1995. L'11 gennaio 1996 scapp\u00f2 dalla prigione di La Picota, a Bogot\u00e0. \nMorte.\nSecondo la versione ufficiale la morte di Santacruz avvenne in seguito a uno scontro a fuoco con la polizia a Medell\u00edn; il 5 marzo 1996 questa avrebbe ricevuto una telefonata anonima che l'avrebbe avvertita della presenza di Santacruz in un centro commerciale, dopo averlo seguito avrebbe fermato la sua auto e ucciso mentre tentava la fuga .\nUna seconda versione della morte di Santacruz \u00e8 emersa dopo che Javier Antonio Calle Serna, narcos e leader dei Los Rastrojos, detenuto negli Stati Uniti, ha pubblicato le sue memorie. Secondo Calle Serna la morte di Santacruz venne orchestrata da gruppi paramilitari su richiesta di Danilo Gonz\u00e1lez, un Colonnello di polizia che in origine contrast\u00f2 Pablo Escobar e poi entr\u00f2 a far parte del Cartello di Cali."}
{"id": "500262", "revid": "92723", "url": "https://it.wikipedia.org/wiki?curid=500262", "title": "Jose Santacruz-Londono", "text": ""}
{"id": "500263", "revid": "1226", "url": "https://it.wikipedia.org/wiki?curid=500263", "title": "Riciclaggio del denaro sporco", "text": ""}
{"id": "500275", "revid": "340520", "url": "https://it.wikipedia.org/wiki?curid=500275", "title": "Chopped and screwed", "text": "Il chopped and screwed \u00e8 un genere musicale sviluppato a Houston, in Texas. DJ Screw e i DJ di South Houston sono accreditati della creazione e dei primi esperimenti di tale genere. DJ Screw ha iniziato a produrre le prime cassette in tale stile nei primi anni 1990.\nIl genere \u00e8 inoltre stato associato al consumo di marijuana e Purple Drank (mix di sciroppo per tosse contenente codeina e prometazina con bevanda gassata), che ha avuto influenza sullo sviluppo di questo stile definito psichedelico.\nOggi il remix \u00e8 utilizzato da molti rapper del \"Dirty South\" (UGK, Chamillionaire, Mike Jones, Paul Wall, T.I., Young Buck, Slim Thug, 8 Ball &amp; MJG), tra i migliori DJ che remixano in Chopped &amp; Screwed ci sono Michael 5000 Watts ed OG Ron C della Swisha House.\nDurante la primavera ed estate 2005, diversi popolari video sono stati pubblicati con remix chopped and screwed in aggiunta alla versione originale."}
{"id": "500286", "revid": "1543377", "url": "https://it.wikipedia.org/wiki?curid=500286", "title": "Watermark (Enya)", "text": "Watermark \u00e8 il secondo album in studio della musicista e cantante irlandese Enya, pubblicato nel settembre 1988 dalla Warner Music.\nIl disco.\nSingoli.\n\"Orinoco Flow\" \u00e8 stato pubblicato nel settembre 1988 come singolo di lancio dell'album ed \u00e8 diventato inaspettatamente un successo nel Regno Unito, dove il 29 ottobre ha raggiunto la vetta della classifica britannica, occupandola per 3 settimane consecutive; il 1\u00ba novembre ha ricevuto anche la certificazione di Disco d'argento. In poco tempo il successo si \u00e8 espanso al resto dell'Europa e il singolo ha conquistato la vetta della classifica in Irlanda, Paesi Bassi e Svizzera, nonch\u00e9 il secondo posto in Germania. La popolarit\u00e0 arriva anche negli Stati Uniti, dove \"Orinoco Flow\" raggiunge la 24\u00aa posizione della Billboard Hot 100, e in Oceania, dove si spinge fino al 2\u00ba posto in Nuova Zelanda e al 6\u00b0 in Australia.\n\"Evening Falls...\" \u00e8 stato pubblicato nel dicembre 1988 come secondo singolo estratto dall'album e, pur riscuotendo un successo minore rispetto ad \"Orinoco Flow\", ha raggiunto la 3\u00aa posizione in Irlanda e la Top 20 nel Regno Unito e in Nuova Zelanda.\n\"Storms in Africa\" \u00e8 stato pubblicato nel giugno 1989 come terzo singolo estratto dall'album e ha raggiunto la 12\u00aa posizione in Irlanda fermandosi per\u00f2 solo alla 41\u00aa nel Regno Unito.\n\"Exile\" \u00e8 stato pubblicato nel 1991 in coda all'uscita del film \"Pazzi a Beverly Hills\", in cui il brano \u00e8 utilizzato. Questo singolo viene a presentarsi a tre anni dall'uscita di \"Watermark\", inoltre il successo riscosso \u00e8 molto poco anche perch\u00e9 a distanza di poco Enya ha pubblicato il singolo \"Caribbean Blue\", che presenta l'album \"Shepherd Moons\", che riscosse un altro successo strepitoso.\nDescrizione.\nWatermark \u00e8 il primo progetto discografico che Enya realizza per l'etichetta Warner Music, dopo essere stata messa sotto contratto dall'imprenditore Rob Dickins, al quale va il merito di aver permesso alla cantante irlandese e ai suoi collaboratori di produrre una musica nuova e non commerciale per un marchio importante.\nLe premesse vengono per\u00f2 smentite dal singolo \"Orinoco Flow\", che in poco tempo diventa un successo internazionale portando \"Watermark\", esempio di una musica mai sentita prima, a un successo planetario che consacra l'artista irlandese alla fama internazionale. \u00c8 oggi considerato un esempio di musica New Age, bench\u00e9 la stessa cantante non lo consideri un disco New Age.\nQuesto album contiene, diversamente da \"Enya\", primo lavoro della cantante, principalmente canzoni in inglese, ma rappresenta anche una continuazione della sperimentazione musicale avviata nel disco precedente, caratterizzata dalla tecnica della \"sovrapposizione della voce\" (\"overdub\") che identifica ormai tutte le canzoni dell'artista.\nLe musiche sono realizzate principalmente da Enya, mentre i testi sono affidati alla ormai storica paroliera Roma Ryan; si \u00e8 dunque configurato il Trio formato dalle due insieme al produttore Nicky Ryan, che continuer\u00e0 a lavorare insieme fino al giorno d'oggi.\nLa somma delle vendite certificate ufficialmente nei vari paesi raggiunge i 7,66 milioni di copie vendute, ma le stime superano gli 11 milioni.\nCon questo album Enya \u00e8 stata una delle tre artiste femminili degli ultimi 20 anni ad aver occupato la vetta della classifica Billboard \"Top Catalog Albums\" nel 1992 e ad averla mantenuta per il maggior numero di settimane (17)."}
{"id": "500289", "revid": "95049", "url": "https://it.wikipedia.org/wiki?curid=500289", "title": "Tempio di Minerva Medica", "text": "Il cosiddetto tempio di Minerva Medica \u00e8 un edificio romano situato in via Giolitti, nel rione Esquilino di Roma. L'imponente costruzione a cupola, ben visibile dai treni che transitano per la stazione Termini, risale presumibilmente all'inizio del IV secolo e si trova oggi stretta tra i binari ferroviari ed i palazzi costruiti alla fine del XIX secolo per il nuovo quartiere Esquilino.\nStoria.\nL'edificio non \u00e8 un tempio, come fu erroneamente creduto per lungo tempo, ma una sala monumentale entro il recinto di una lussuosa residenza extraurbana che occupava in antico la zona, tra la chiesa di Santa Bibiana e Porta Maggiore, sull'asse viario che usciva dalla Porta Esquilina, corrispondente probabilmente al complesso degli \"Horti Liciniani\".\nFino alla met\u00e0 del XVI secolo l'edificio fu fantasiosamente ritenuto intitolato ai \"filii adoptivi\" di Augusto, Gaio e Lucio Cesari (\"Basilica, thermae Gai et Luci\") o ad Ercole Callaico (\"Terme Gallice\"), da cui deriva la corruzione popolare del toponimo in \u00abLe Galluzze\u00bb, \u00abGalluccie\u00bb o \u00abGalluce\u00bb attestato nella cartografia storica e nei trattati di erudizione.\nSecondo Rodolfo Lanciani, la confusione che fece identificare il padiglione come tempio risale al XVII secolo, quando si attribu\u00ec a questi scavi una statua di Minerva con ai piedi un serpente (animale sacro ad Esculapio), trovata in realt\u00e0 in Campo Marzio (ora ai Musei Vaticani). In verit\u00e0 la denominazione \u00e8 anteriore, utilizzata gi\u00e0 nel XVI secolo da Pirro Ligorio, che studi\u00f2 l'edificio e ne disegn\u00f2 la pianta indicandovi i luoghi di ritrovamento di statue e colonne. Ragione dell'equivoco potrebbe essere stata un'interpretazione delle fonti che indicavano un tempio di Minerva nell'area o il rinvenimento di un ricco corredo votivo nei pressi della vicina via Labicana.\nLa costruzione, a pianta centrale decagonale, era probabilmente un ninfeo, sebbene sia stata ventilata l'ipotesi di uno spazio a carattere termale, considerato il vasto ipocausto rinvenuto sotto una parte dell'aula principale, oppure di una sala triclinare. Il padiglione doveva probabilmente far parte di un pi\u00f9 articolato complesso edilizio, forse di propriet\u00e0 imperiale, con funzione di rappresentanza e di svago (\"specus aestivus\").\nA partire dal V secolo, in conseguenza del completo spopolamento della zona dell'Esquilino, esso rimase in stato di abbandono come isolata ed incongrua presenza monumentale nella campagna.\nNel corso del Rinascimento, poich\u00e9 la sua struttura si presentava in buone condizioni di conservazione, il monumento fu oggetto d'interesse da parte di diversi architetti (Giuliano da Sangallo, Baldassarre Peruzzi, Sallustio Peruzzi e Palladio), che lo disegnarono indicandolo come modello per alcuni progetti fiorentini, in particolare quelli della rotonda della basilica della Santissima Annunziata e della Rotonda di Santa Maria degli Angeli di Filippo Brunelleschi. Pare che il Brunelleschi avesse studiato l'edificio durante i suoi viaggi a Roma proprio per escogitare il modo di costruire la cupola di Santa Maria del Fiore.\nNel corso del XVI secolo vi furono ritrovamenti di statue e reperti d'interesse artistico nei dintorni dell'edificio. Vasi metallici, medaglie e frammenti di statue furono rinvenuti in una vigna alle spalle del monumento, che si presentava parzialmente interrato e fu scavato per la prima volta sotto il pontificato di Giulio III (1550-1555) dal medico Cosmo Giacomelli. Alcuni reperti trovati in vari punti degli \"horti\" furono donati al papa per adornare Villa Giulia.\nNel 1828, dopo un periodo in cui il rudere - nonostante l'interesse di studiosi e artisti - continu\u00f2 ad essere vittima di spoliazione di materiali, croll\u00f2 buona parte della sommit\u00e0 della cupola. L'anno seguente un fulmine arrec\u00f2 alla struttura ulteriori danni e l'edificio rest\u00f2 a lungo in abbandono con un peggioramento delle condizioni generali.\nTra il 1878 ed il 1879, durante i tumultuosi lavori di urbanizzazione che cambiarono drasticamente l'aspetto di tutto l'Esquilino, furono rinvenute alcune statue e pregevoli elementi di decorazione architettonica.\nPi\u00f9 recentemente l'edificio, dopo aver ricevuto parziali restauri nel 1942 e nel 1967, \u00e8 stato oggetto di una campagna di saggi e studi nel 2006 e di interventi complessivi di consolidamento negli anni successivi, in attesa di una sua possibile e prossima apertura al pubblico.\nDescrizione.\nL'edificio consiste in una vasta sala a pianta decagonale coperta da una cupola sostanzialmente emisferica ma con centro ribassato, che - con il suo diametro di 25 metri - \u00e8 la terza a Roma per dimensioni, dopo il Pantheon e le Terme di Caracalla.\nSu nove lati del perimetro si aprono delle nicchie semicircolari, non tutte conservate, che sporgono esternamente e che forse ospitavano statue, mentre sul decimo lato, a nord, si trova l'ingresso sovrastato da un arco a tutto sesto. In tal modo la cupola appoggia sostanzialmente su dieci pilastri posti ai vertici del decagono.\nI muri perimetrali sono in \"opus latericium\" e risalgono, da un'analisi dei bolli dei mattoni, all'epoca di Massenzio e di Costantino I. Alcune strutture accessorie in \"opus vittatum\" con alternanza di mattoni e tufelli, conservate per un'altezza di circa un metro, risalgono probabilmente ad una fase costruttiva poco posteriore e costituiscono le testimonianze materiali superstiti di un nucleo edilizio annesso alla grande sala (vano biabsidato a nord, grande esedra a est), oltre che d'un intervento di consolidamento strutturale della cupola di poco successivo alla sua costruzione (due contrafforti esterni a sud). I collegamenti con il resto del complesso dovevano avvenire tramite alcune delle nicchie che in origine erano aperte da colonnati.\nSopra gli arconi delle nicchie si trova il tamburo decagono con contrafforti negli angoli e dieci finestroni. La forma decagonale passa in modo impercettibile, tramite una piccola cornice, al perimetro circolare della cupola, solo in parte conservata, che \u00e8 realizzata con l'impiego di calcestruzzo ad alta specializzazione disposto con stratificazione orizzontale e progressivamente alleggerito con \"caementa\" di pomice in corrispondenza del cervello della volta (cfr. Pantheon). La struttura presenta, inoltre, nervature radiali in laterizio a scopo di generale irrobustimento e ripartizione dei carichi, mentre l'esistenza di un occhialone (\"oculus\") al cervello della cupola \u00e8 solo ipotetica.\nL'apparato decorativo \u00e8 stato oggetto di spoliazioni durate secoli, al pari della maggior parte degli edifici della Roma imperiale. La cupola era originariamente rivestita da mosaici in pasta vitrea, poi ricoperti da un sottile strato d'intonaco; sui pavimenti erano mosaici e \"opus sectile\" realizzato con porfido ed altri vivaci marmi colorati, mentre le pareti, movimentate da elementi di decorazione architettonica quali trabeazioni, lesene e colonne forse d'ordine corinzio, erano rivestite con lastre di marmo (\"crustae\") allettate nella classica preparazione di malta e frammenti di coccio (cocciopesto). L'esterno della cupola \u00e8 costituito da cinque gradoni in pietra e tufo.\nLe sculture.\nTra il 1878 ed il 1879 furono rinvenuti nell'area dell'edificio numerosi reperti archeologici, tra cui anche pezzi di statue reimpiegati come materiale da costruzione all'interno di alcune murature tardo antiche di tamponatura. Ricomposte da numerosi frammenti, le statue costituiscono oggi un importante nucleo scultoreo all'interno dei Musei Capitolini nella sede della Centrale Montemartini.\nLe sculture pi\u00f9 importanti sono un Dioniso con pantera, un satiro danzante, una fanciulla seduta e soprattutto i due magistrati rappresentati nell'atto di dar inizio alle gare, nei quali un'ipotesi molto suggestiva riconosce Quinto Aurelio Simmaco e suo figlio Memmio.\nRapporti con la cultura architettonica antica e tardoantica.\nPer la cupola accennata a tondo \u00e8 un esempio precursore degli edifici ecclesiastici bizantini a pianta centrale, come Santa Sofia a Costantinopoli, contrapposti al modello rettangolare delle basiliche romane (a Roma l'esempio \"cristianizzato\" pi\u00f9 noto di mausoleo a pianta centrale \u00e8 rappresentato dal mausoleo di Santa Costanza)."}
{"id": "500295", "revid": "506294", "url": "https://it.wikipedia.org/wiki?curid=500295", "title": "Metodo Ogino-Knaus", "text": "Il metodo di Ogino-Knaus \u00e8 una pratica anticoncezionale, che si basa sull'osservazione statistica del ciclo di fertilit\u00e0 della donna, per individuare i giorni fecondi.\nTale pratica ha un'efficacia anticoncezionale molto scarsa ed \u00e8 pertanto considerata insufficiente e non sicura.\nHa origine dagli studi sulla fertilit\u00e0 della donna, sviluppati nel 1924 dal medico giapponese Ky\u016bsaku Ogino. Pochi anni dopo, nel 1928, il medico austriaco Hermann Knaus lo rese un metodo contraccettivo, la cui scarsa affidabilit\u00e0 determin\u00f2 la sua sconfessione da parte di Ogino.\nQuesto metodo, di per s\u00e9 piuttosto inefficiente, \u00e8 stato integrato da ulteriori metodologie (il metodo sintotermico o il BOM, sviluppato da John Billings). Queste due metodologie non si basano, per\u00f2, su un calcolo puramente statistico e matematico ma su fondamenti scientifici provati, rendendoli perci\u00f2 molto pi\u00f9 affidabili rispetto al metodo di Ogino-Knaus.\nIl metodo.\nIl metodo consiste nella astensione dai rapporti sessuali durante i giorni con pi\u00f9 probabilit\u00e0 di fecondazione, in base ai fenomeni biologici del ciclo mestruale. Il ciclo pu\u00f2 essere diviso in due periodi: fecondo (coincidente con l'ovulazione) e sterile. Per i calcoli corretti devono essere presi in considerazione questi aspetti:\nPerci\u00f2, in un ciclo della durata precisa di 28 giorni, l'ovulazione dovrebbe avvenire tra il 12\u00ba e il 16\u00ba giorno del ciclo e tenendo in considerazione gli aspetti sopraelencati il periodo fecondo dovrebbe essere compreso tra il 10\u00ba e il 18\u00ba giorno del ciclo.\nEfficacia.\nL'indice di Pearl, che misura la percentuale di insuccesso dei metodi contraccettivi, per l'Ogino-Knaus si attesta attorno al 16-30% (16/30 gravidanze ogni 100 donne che lo applicano), percentuale molto insoddisfacente se rapportata ai metodi contraccettivi ormonali e alle barriere o ad altri metodi naturali, come il Metodo sintotermico (2%) e il metodo Billings (in media 1.45%).\nLimiti.\nNella pratica si pu\u00f2 osservare che nella maggior parte delle donne la durata del ciclo mestruale \u00e8 irregolare oppure diversa da quella, indicativa, di 28 giorni; in questi casi il periodo fertile pu\u00f2 quindi oscillare in modo imprevedibile, rendendo l'applicazione di questo metodo difficoltosa oltre che inefficace.\nUno studio statunitense ha rilevato una percentuale di 14 gravidanze accidentali per 100 anni/donna in un gruppo di coppie che utilizza il metodo e con medio alto livello culturale. In un ulteriore studio che non ha tenuto conto del livello di istruzione della popolazione campione ha registrato 38 gravidanze per 100 anni/donna.\nVa infine aggiunto che il metodo contraccettivo Ogino-Knaus pu\u00f2, da solo o in correlazione con altri metodi naturali, svolgere un'utile azione nel valutare preventivamente i giorni di maggiore fertilit\u00e0 della donna, in tutti quei casi in cui la coppia desidera intenzionalmente aumentare l'efficacia riproduttiva della propria attivit\u00e0 sessuale. In questo caso si parla appropriatamente di riconoscimento della fertilit\u00e0.\nIl metodo e la chiesa Cattolica.\nIl metodo Ogino-Knaus, cos\u00ec come gli altri metodi naturali (tra cui il metodo Billings) \u00e8 riconosciuto e ammesso dalla Chiesa cattolica. Ci\u00f2 \u00e8 stato ufficializzato il 29 ottobre 1951, quando il papa Pio XII durante un discorso rivolto all'Unione cattolica italiana delle ostetriche, si espresse sottolineando che \"l'osservanza dei tempi infecondi pu\u00f2 essere lecita sotto l'aspetto morale\"."}
{"id": "500298", "revid": "3723744", "url": "https://it.wikipedia.org/wiki?curid=500298", "title": "Paleocristiane", "text": ""}
{"id": "500301", "revid": "7336", "url": "https://it.wikipedia.org/wiki?curid=500301", "title": "Ogino-Knaus", "text": ""}
{"id": "500304", "revid": "118770332", "url": "https://it.wikipedia.org/wiki?curid=500304", "title": "Alessandro Specchi", "text": "Biografia.\nAllievo di Carlo Fontana, Specchi si specializz\u00f2 subito anche come incisore, producendo diverse serie di vedute della citt\u00e0 di Roma (\"Nuovo teatro dei palazzi di Roma\", 1699). Sue sono anche le incisioni della monumentale opera a stampa del \"Tempio Vaticano\" dello stesso Carlo Fontana (1694).\nFin dal principio l'architettura di Specchi si mostr\u00f2 ricettiva nei confronti degli stimoli dell'arte borrominiana. La sua prima opera fu la sistemazione urbanistica del Porto di Ripetta, caratterizzato da una pittoresca gradinata a linee concave e convesse digradanti verso il Tevere, distrutta per costruire i nuovi argini del fiume dopo l'Unit\u00e0 d'Italia e sostituita dal Ponte Cavour.\nAgli inizi del XVIII secolo, lo Specchi forn\u00ec il progetto originale per il palazzo del Collegio Raffaello a Urbino, anche se non venne interamente rispettato, perch\u00e9 fu ritenuto eccessivamente oneroso e per questo vennero apportate diverse modifiche.\nAccolto nel 1711 all'Accademia di San Luca.\nDal 1714 al 1728, lo Specchi costruisse il suo capolavoro del \"Palazzo De Carolis\" al Corso per Livio De Carolis.\nGi\u00e0 nel 1717, Specchi aveva preparato un disegno per la \"Scalinata di Piazza di Spagna\". Complicazioni diplomatiche circa la giurisdizione sul sito tra la Francia e il Papato impedivano l'esecuzione del suo progetto e la scalinata fu costruita qualche anno dopo da Francesco De Sanctis, che comunque aveva preso ispirazione dalle soluzioni architettoniche dello Specchi.\nAltre sue opere sono il \"Palazzo Pichini-Gallo\", in piazza Farnese, caratterizzato da una bella scalinata, la \"fontana De Carolis\" a Frosinone, e la prima sistemazione delle \"Scuderie del Quirinale\", un tempo caratterizzate da una scenografica doppia rampa curvilinea digradante verso la piazza, abolita durante le profonde alterazioni del XIX secolo."}
{"id": "500305", "revid": "124081528", "url": "https://it.wikipedia.org/wiki?curid=500305", "title": "Basilica di San Lorenzo (Milano)", "text": "La basilica di San Lorenzo, il cui nome completo \u00e8 basilica collegiata prepositurale di San Lorenzo Maggiore (nota in epoca paleocristiana come basilica palatina ed oggi anche come San Lorenzo alle Colonne), \u00e8 una basilica cattolica di Milano. Tra le pi\u00f9 antiche chiese della citt\u00e0, l'edificio fu ricostruito e modificato pi\u00f9 volte nelle forme esterne conservando quasi completamente la primitiva pianta di epoca tardo-imperiale, che fu realizzata tra il 390 e il 410: assieme alle antistanti colonne di San Lorenzo, un tempo parte dell'antiportico dell'edificio, \u00e8 considerata tra i maggiori complessi monumentali di epoca romana tardoimperiale di Milano, nel periodo in cui la citt\u00e0 romana di \"Mediolanum\" (la moderna Milano) era capitale dell'Impero romano d'Occidente (ruolo che ricopr\u00ec dal 286 al 402). La basilica \u00e8 inoltre ritenuta essere il primo edificio a simmetria centrale dell'Occidente Cristiano ed \u00e8 una delle basiliche paleocristiane di Milano.\nIl primigenio nome \"basilica palatina\", poi cambiato in \"San Lorenzo\", deriva dalla vicinanza del Palazzo imperiale romano di Milano, chiamato genericamente \"palatium\". Il periodo tra l'XI e il XII secolo risult\u00f2 molto travagliato per l'edificio: pesantemente rovinato da due incendi nel 1071 e nel 1075, la sua cupola croll\u00f2 nel 1103, per poi essere di nuovo distrutta assieme a parte dell'edificio in un altro incendio nel 1124. La chiesa fu quindi ricostruita in forme romaniche pur conservando inalterato l'impianto interno originale.\nSe per tutto il Medioevo la basilica di San Lorenzo rimase un simbolo dell'eredit\u00e0 imperiale romana a Milano, nel Rinascimento il tempio divenne un simbolo dei canoni classici perduti ricercati dagli umanisti, nonch\u00e9 un celebre caso di studio per le soluzioni statiche adottate per reggere una cupola cos\u00ec monumentale, e fu studiata tra gli altri dal Bramante, Filarete, Leonardo e Giuliano da Sangallo.\nLa pianta, la cui struttura \u00e8 rimasta pressoch\u00e9 immutata dalla sua fondazione, \u00e8 formata da un quadrato ed un cerchio sovrapposti, propriamente chiamato tetraconco, ovvero una pianta centrale di forma quadrata con quattro absidi, uno per lato. L'aula \u00e8 quindi organizzata con una struttura concentrica alla pianta esterna a formare un deambulatorio attorno ad essa, quindi di forma ottagonale con pilatri triangolari traforati ed esedre porticate su due ordini orizzontali sovrapposti, in corrispondenza degli absidi: l'inferiore con pilastri di ordine dorico ed il superiore di ordine ionico che funge da matroneo. Dell'antica basilica paleocristiana sono giunte sino a noi la cappella di Sant'Aquilino e la cappella di Sant'Ippolito.\nStoria.\nL'antica basilica paleocristiana.\nCon sant'Ambrogio inizi\u00f2 un programma di costruzione di basiliche dedicate alle varie categorie di santi: una basilica per i profeti (la \"basilica prophetarum\", in seguito ridenominata basilica di San Dionigi), una per gli apostoli (la \"basilica apostolorum\", che poi prese il nome di basilica di San Nazaro in Brolo), una per i martiri (la \"basilica martyrum\", che divenne in seguito la basilica di Sant'Ambrogio), una per le vergini (la \"basilica virginum\", ridenominata poi basilica di San Simpliciano). Erano infatti dedicate ciascuna ad una diversa famiglia di santi, dato che non esisteva ancora l'usanza di intitolare le chiese a un solo santo. Il nome originario paleocristiano \"basilica palatina\" della basilica di San Lorenzo deriva invece dalla sua vicinanza al Palazzo imperiale romano di Milano (chiamato \"palatium\"), dedicazione poi cambiata in \"San Lorenzo\".\nNonostante la basilica di San Lorenzo sia una delle pi\u00f9 antiche chiese milanesi e fosse sin dalla sua costruzione uno dei maggiori monumenti di Milano e dell'Occidente cristiano, non sono finora noti scritti esaustivi precedenti al Rinascimento. La mancanza di documenti ufficiali dell'epoca rende quindi impossibile fornire informazioni certe e univoche riguardo alla fondazione della basilica. Riguardo alle origini del complesso sono state fatte nel tempo una serie di congetture, alcune anche molto fantasiose e senza effettivi riscontri, fino ad una serie di scavi archeologici nel XX secolo eseguiti nel sito che hanno permesso di fare ipotesi pi\u00f9 concrete.\nSecondo quanto riportato dal Torre all'inizio del XVIII secolo, la basilica di San Lorenzo risalirebbe ad un periodo compreso tra la fine del III e l'inizio del IV secolo, quando l'imperatore Massimiano avrebbe ordinato la costruzione di un tempio dedicato ad Ercole: andato bruciato il tempio \"per giusto destino\" in quanto \"era stanza di demoni, cio\u00e8 idoli diabolici\", sui suoi resti sarebbe stata costruita la primitiva chiesa dedicata a San Lorenzo. Il Latuada qualche decennio pi\u00f9 tardi riporta quanto scritto dal Torre, mentre aggiunge che il tempio doveva avere una forma simile al pantheon romano citando lo scrittore latino Ausonio.\nAltre descrizioni circa l'origine della chiesa parlano di un edificio termale di forma ottagonale costruito da Nerone, accostamento ricavato dall'assonanza col torrente Nirone che anticamente scorreva in prossimit\u00e0 della chiesa, sebbene non vi fosse mai stata alcuna prova concreta di questa congettura; mentre secondo un tradizione riportata da Bonvesin de la Riva e Galvano Fiamma il complesso nacque come mausoleo di Galla Placidia. Altre ulteriori ipotesi indicavano l'origine della basilica come un tempio ariano, tesi definitivamente scartata una volta appurato che la costruzione della basilica fu successiva alla morte di sant'Ambrogio, il quale prima della sua morte aveva scacciato gli ariani dalla citt\u00e0.\nGli ultimi scavi archeologici hanno infine chiarito come la basilica sia stata con tutta probabilit\u00e0 eretta all'inizio del V secolo, con i lavori che durarono dal 390 al 410: per le fondamenta furono infatti utilizzati blocchi di pietra del vicino anfiteatro demolito nel 401. Fu quindi realizzata in epoca romana tardoimperiale, nel periodo in cui la citt\u00e0 romana di \"Mediolanum\" (la moderna Milano) era capitale dell'Impero romano d'Occidente (ruolo che ricopr\u00ec dal 286 al 402). Nel \"Catalogo dei Vescovi milanesi\", la basilica viene indicata come luogo di sepoltura del vescovo Eusebio di Milano tra il 451 e il 462, per cui il luogo di culto era, se non completato, quantomeno in stato avanzato di costruzione. Queste considerazioni rendono plausibile l'ipotesi che la chiesa fosse stata costruita come chiesa palatina da Flavio Stilicone, tutore del giovane imperatore Onorio, data anche la gi\u00e0 citata vicinanza al palazzo imperiale (chiamato \"palatium\"), situato nella zona dove oggi sorge la chiesa di San Giorgio al Palazzo, da cui poi deriv\u00f2 il nome originario paleocristiano \"basilica palatina\", poi cambiato in \"San Lorenzo\". Un altro documento originale risalente agli anni a cavallo tra il 490 e il 512 narra della costruzione di una cappella per volere del vescovo Lorenzo I: l'anno della dedica della chiesa a San Lorenzo \u00e8 invece ignoto, tuttavia \u00e8 noto che l'intitolazione al martire era gi\u00e0 avvenuta nella seconda met\u00e0 del V secolo\nIl complesso era in origine introdotto da un quadriportico, il cui ingresso era a sua volta preceduto da sedici colonne di ordine corinzio prelevate da un tempio romano nelle vicinanze, oggi conosciute come le colonne di San Lorenzo. Dell'aspetto interno originale \u00e8 noto solo che questo fosse decorato con stucchi, marmi colorati e mosaici, secondo quanto descritto nel Versum de Mediolano civitate redatto nell'VIII secolo.\nDalla ricostruzione medievale all'et\u00e0 contemporanea.\nIl periodo tra l'XI e il XII secolo risult\u00f2 molto travagliato per l'edificio: pesantemente rovinato da due incendi nel 1071 e nel 1075, la sua cupola croll\u00f2 nel 1103, per poi essere di nuovo distrutta assieme a parte dell'edificio in un altro incendio nel 1124. La chiesa fu quindi ricostruita in forme romaniche pur conservando inalterato l'impianto interno originale: questo fu possibile grazie al prestigio di cui la basilica godeva per essere il maggiore monumento che segnava l'eredit\u00e0 imperiale della citt\u00e0. La chiesa dopo la ricostruzione doveva mostrare un tiburio simile a quello della basilica di Sant'Ambrogio, tuttavia ben pi\u00f9 monumentale.\nNonostante lo sfortunato periodo, la basilica mantenne comunque un ruolo di primo piano: era infatti luogo privilegiato di sepoltura dei vescovi di Milano e di altri santi e fu protagonista di importanti avvenimenti cittadini, ad esempio l'acclamazione di Bernardo da Chiaravalle giunto a Milano per contrastare il potere dell'antipapa Anacleto II e ospitato nella canonica della chiesa. L'edificio era inoltre edificato su un luogo leggermente pi\u00f9 elevato rispetto alla citt\u00e0 circostante e fu quindi scelto come partenza per la processione delle palme, in ossequio alla discesa a Gerusalemme di Ges\u00f9 dal Monte degli Ulivi.\nSe per tutto il Medioevo la basilica di San Lorenzo rimase un simbolo dell'eredit\u00e0 imperiale romana a Milano, nel Rinascimento il tempio divenne un simbolo dei canoni classici perduti ricercati dagli umanisti, nonch\u00e9 un celebre caso di studio per le soluzioni statiche adottate per reggere una cupola cos\u00ec monumentale, e fu studiata tra gli altri dal Bramante, Filarete, Leonardo e Giuliano da Sangallo. Nel 1573 la chiesa vide un'altra volta il crollo della cupola durante una celebrazione liturgica, senza per fortuna causare vittime. Il cardinale Carlo Borromeo, data l'importanza dell'edificio, si prodig\u00f2 affinch\u00e9 i lavori per la ricostruzione avessero immediatamente inizio: dopo aver consultato il suo architetto \"favorito\" Pellegrino Tibaldi, alla fine assegn\u00f2 i lavori a Martino Bassi, che ricostru\u00ec la cupola secondo i gusti dell'epoca con un tiburio ottagonale di tradizione lombarda.\nDurante la ricostruzione si verific\u00f2 un fatto miracoloso che era stato predetto dall'arcivescovo Carlo Borromeo: nel 1585 un'inferma fu guarita davanti a un dipinto della Madonna del Latte esposto in piazza della Vetra. In seguito a quest'evento, le donazioni si moltiplicarono, permettendo un pi\u00f9 rapido avanzamento dei lavori di ricostruzione. Nel 1626, al completamento di tutti i progetti, il dipinto della \"Madonna del Latte\" venne trasferito sull'altare maggiore, dove rimane tuttora.\nNel frattempo, negli anni tra il portico d'ingresso e il quadriportico della basilica si erano frapposte numerose abitazioni, visibili nelle antiche rappresentazioni ma anche in foto d'epoca delle colonne di San Lorenzo e definite nelle cronache come \"catapecchie\", separando ed isolando cos\u00ec la chiesa dal suo antico ingresso. Persa quindi la funzione di introduzione all'antica basilica, dal XVI secolo vi furono numerose proposte d'abbattimento delle colonne, dall'abbattimento per creare una monumentale via per la sfilata di Filippo II in visita a Milano fino alla demolizione durante il riassetto urbanistico neoclassico, che per fortuna non ebbero mai seguito.\nNegli anni trenta del XIX secolo il governo austriaco avvi\u00f2 una riqualificazione della Vetra: le case addossate alla basilica, abitate da conciatori di pelle, vennero abbattute; il canale della Vetra venne coperto e le esecuzioni furono abolite. Dopo i bombardamenti del 1944-1945, le case distrutte non vennero ricostruite e venne creato il parco delle Basiliche, dal quale si ha un'eccellente vista del complesso. Nel 1934 erano state, invece, abbattute le case sorte nella corte, con la creazione di una piazza pubblica antistante la basilica.\nI resti paleocristiani.\nDella basilica paleocristiana sono giunte sino a noi la cappella di Sant'Aquilino e la cappella di Sant'Ippolito La cappella di Sant'Aquilino, di impianto ottagonale, \u00e8 collegata alla basilica da un atrio un tempo interamente ricoperto da mosaici. Di essi restano alcuni frammenti con figure di apostoli e patriarchi delle trib\u00f9 di Israele, di notevole qualit\u00e0 per l'espressivit\u00e0 delle figure e lo studio delle ombre, che li avvicina ai mosaici del Mausoleo di Galla Placidia a Ravenna e di Santa Maria Maggiore a Roma. Il sacello ha una base ottagonale ed \u00e8 interamente rivestito da marmi policromi. La cupola, voltata ad ombrello, \u00e8 originale tardoantica; per alleggerire il peso della struttura nella copertura vennero inseriti tubi fittili ed anfore cave. la decorazione della cupola fu distrutta nel Seicento, probabilmente per il cattivo stato di conservazione o per l'iconografia ormai difficilmente comprensibile.\nLa cappella di Sant'Ippolito, sempre di pianta ottagonale ma internamente organizzata a croce greca, \u00e8 pi\u00f9 piccola della cappella di Sant'Aquilino. Degne di nota sono quattro colonne d'epoca paleocristiana con capitelli corinzi che si trovano all'intersezione dei bracci della croce greca e che precedentemente appartenevano a qualche edificio della Milano romana. Sono stati persi i mosaici paleocristiani che un tempo decoravano la cappella. Sono sempre di epoca paleocristiana le fondazioni della cappella di Sant'Ippolito. Nella cappella di Sant'Ippolito sono presenti molti resti della Milano romana, in precedenza utilizzati altrove e poi portati nella basilica, come alcuni blocchi di pietra dei muri e diverse cornici che impreziosiscono le pareti.\nArchitettura.\nAspetto antico.\nL'edificio originario si sviluppava, come l'odierno, attorno a una pianta centrale ed era preceduto da un quadriportico e circondato da due corpi collegati. L'accesso al quadriportico avveniva attraverso un colonnato, costituito dalle odierne Colonne di San Lorenzo, che a sua volta dava accesso a tre portali che conducevano al corpo principale.\nAi quattro angoli dell'edificio furono erette altrettante torri a pianta quadrata, ancora esistenti. Il tutto era sormontato da una cupola di cui sappiamo poco, essendo andata perduta.\nL'interno era illuminato da ampie finestre, e probabilmente decorato con marmo nella parte bassa e con mosaici nelle volte e negli archi.\nDei due corpi laterali, il pi\u00f9 piccolo era ad est, opposto all'entrata: una cappella a croce greca, in seguito ottagonale, dedicata a sant'Ippolito. Il corpo pi\u00f9 grosso era a sud, con la funzione di mausoleo imperiale: la tradizione ne attribuisce la fondazione a Galla Placidia, ragion per cui il sacello assunse il nome di cappella della Reginetta.\nEsterno.\nIl fronte della chiesa su corso di porta Ticinese, costruito nel XIX secolo da Cesare Nava seguendo gli antichi progetti di Martino Bassi, \u00e8 introdotto da un pronao con paraste di ordine ionico inframezzate da archi a tutto sesto con cartelle scolpite sulla chiave di volta, sull'architrave \u00e8 presente la dedica alla chiesa. Il fronte vero e proprio riprende le forme del pronao e possiede tre aperture con portali architravati.\nLa chiesa presenta quattro torri campanarie che avevano anche funzione statica di contenimento del carico della cupola. Realizzate in cotto a vista, la torre sinistra guardando dal sagrato \u00e8 mozza, mentre quella di destra \u00e8 decorato in sommit\u00e0 con delle trifore ad arco a tutto sesto su colonnine con capitelli decorati con motivi di foglie. Dal retro, la torre destra da piazza Vetra presenta apertura a feritoia, mentre quella sinistra \u00e8 decorata in maniera simile alla destra dal sagrato. Sempre dal retro \u00e8 possibile vedere la serie di cappelle che si propagano dal corpo principale: la maggiore sulla sinistra \u00e8 la cappella di Sant'Aquilino, di forma ottagonale come la pi\u00f9 piccola cappella di Sant'Ippolito sulla destra.\nL'elemento caratterizzante della costruzione \u00e8 tuttavia la cupola, costruita nella seconda met\u00e0 del XVI secolo su progetto di Martino Bassi: la cupola si presenta di forma ottagonale: il tiburio \u00e8 scandito da lesene e paraste angolari, con finestre rettangolari sormontate da timpani triangolari e curvilinei, e presenta in sommit\u00e0 una lanterna. La ricostruita cupola cinquecentesca viene considerata generalmente un ottimo risultato, specie se confrontato con l'importanza e il prestigio che la chiesa doveva avere: l'alto tamburo a celare quasi completamente la cupola fu sicuramente di ispirazione nella cupola di Sant'Ivo alla Sapienza del Borromini. Tale aspetto della cupola nascosta dal tamburo fu ripreso e accentuato dallo stesso Borromini nella successiva realizzazione della cupola della basilica di Sant'Andrea delle Fratte.\nArchitettura interna.\nLa pianta, la cui struttura \u00e8 rimasta pressoch\u00e9 immutata dalla sua fondazione, \u00e8 formata da un quadrato ed un cerchio sovrapposti, propriamente chiamato tetraconco, ovvero una pianta centrale di forma quadrata con quattro absidi, uno per lato. L'aula \u00e8 quindi organizzata con una struttura concentrica alla pianta esterna a formare un deambulatorio attorno ad essa, quindi di forma ottagonale con pilastri triangolari traforati ed esedre porticate su due ordini orizzontali sovrapposti, in corrispondenza degli absidi: l'inferiore con pilastri di ordine dorico ed il superiore di ordine ionico che funge da matroneo.\nTra il 489 e il 511 il vescovo Lorenzo fece edificare un terzo corpo a nord, una cappella dedicata a san Sisto, destinata alla sepoltura dei metropoliti. Forse in questo periodo, dopo che l'autorit\u00e0 romana era venuta meno in Italia, il mausoleo a sud della basilica venne trasformato in una cappella dedicata a san Genesio martire.\nVerso il VI secolo, sulla parete orientale, opposta all'entrata, vennero aperti due portali che davano accesso a due locali absidati.\nLa soluzione di costruire cappella satellite collegate al corpo centrale sulle esedre curve consent\u00ec di usare per la prima l'utilizzo di portali in curva, soluzione rara ma riutilizzata in celebri architetture come nel cortile della casa del Mantegna, nella Chiesa di Sant'Ivo alla Sapienza del Borromini e in varie architetture del Vanvitelli.\nNel X secolo, probabilmente in et\u00e0 ottoniana, furono eseguite delle ristrutturazioni, forse con la partecipazione di maestranze bizantine che conservavano la conoscenza delle tecniche classiche di costruzione e decorazione. Poco si sa di questi restauri, ma si ipotizza che la cupola sia stata ricostruita con tubi fittili, rendendola pi\u00f9 leggera di quella precedente, forse gi\u00e0 danneggiata al punto da giustificare una ricostruzione. Dopo le calamit\u00e0 dell'XI secolo, i restauri del XII e XIII si concentrarono sul conferire stabilit\u00e0 al complesso, ricostruendo i pilastri che reggevano la cupola ed effettuando altri interventi sulle strutture portanti (colonne, torri). In questo periodo venne aggiunto un tiburio, sorretto da archi rampanti appoggiati alle torri, sopra la cupola. Nel XV secolo, nell'aula absidata di sud-est, gi\u00e0 rimaneggiata nell'XI secolo, venne creata la cappella Cittadini.\nNel 1623, per volere dell'arcivescovo Federico Borromeo, si inizi\u00f2 la costruzione di canoniche ai lati del cortile, su progetto dell'architetto Aurelio Trezzi e Francesco Maria Richino; la costruzione venne completata nel 1626. Nel 1713 venne edificata, su iniziativa di Francesco Croce, la cappella del Riscatto, tra Sant'Aquilino e la Sacra Famiglia (ora convertita in sacrestia).\nCappella di Sant'Aquilino.\nInizialmente dedicata a San Genesio, nel XVI secolo la cappella fu ridedicata a sant'Aquilino su iniziativa dell'arcivescovo Carlo Borromeo, la cappella di San Genesio , le cui reliquie furono poste nel sacello; ai suoi lati furono inoltre aggiunte due cappelle, dedicate a san Giovanni Battista e alla Sacra Famiglia.\nLa cappella, originariamente edificio a s\u00e9 stante, \u00e8 la maggiore del complesso e presenta una pianta ottagonale con nicchie alternatamente semicircolari e quadrate. L'ingresso alla cappella \u00e8 preceduto da un atrio per il quale si entra passando per un portale marmoreo originale di epoca romana fittamente decorato con rilievi a tema vegetale e animale: l'atrio, a pianta quadrata e coperto da una volta a botte, era un tempo ricoperto di affreschi, di cui rimangono scarsi frammenti, e mosaici, dei quali si possono ammirare resti con figure di \"Apostoli\" e \"Patriarchi delle trib\u00f9 di Israele\" riconducibili per stile ai mosaici del mausoleo di Galla Placidia di Ravenna.\nUna buona parte delle decorazioni della primitiva cappella andarono perdute durante dei rifacimenti di epoca barocca, successivamente rimossi in un restauro conservativo del XX secolo. L'altare principale, sul quale furono posti i resti di Sant'Aquilino in un'urna d'argento realizzata da Carlo Garavaglia, \u00e8 posizionato in uno sfondato della cappella in cui rimane l'unica traccia della decorazione secentesca, costituita da affreschi di Carlo Urbino rappresentanti il \"Ritrovamento del corpo di Sant'Aquilino\". A fianco dello spazio dell'altare principale sono i principali resti della decorazione originaria risalente al V secolo: sulla sinistra il mosaico pi\u00f9 rovinato, mostrano una figura di un \"buon pastore\"; i resti di una figura del \"Carro del fuoco\" suggerirebbero che si trattasse in origine di una rappresentazione del \"Profeta Elia\". Sulla destra \u00e8 invece presente il pi\u00f9 completo mosaico del \"Cristo fra gli Apostoli\". Sul matroneo della cappella sono presenti dei resti di decorazione pittorica anch'essi risalenti al V secolo.\nCappella di Sant'Ippolito.\nLa cappella di Sant'Ippolito, dall'esterno di forma ottagonale, presenta una pianta a croce greca, i cui bracci sono coperti da volte a botte, mentre lo spazio centrale \u00e8 coperto da una cupola emisferica con pennacchi triangolari: le volte si reggono su delle colonne angolari di marmi antichi africani con capitelli di ordine corinzio. La cappella, conosciuta anche come cappella Del Conte per via del patronato affidato alla nobile famiglia, conteneva il \"Monumento a Giovanni del Conte\" realizzato da Vincenzo da Seregno e Marco d'Agrate, dove in un'edicola la statua del defunto coricato in abiti patrizi \u00e8 sormontata da un medaglione raffigurante la Madonna.\nCos\u00ec come il corpo principale della chiesa fu punto di ispirazione per molte architetture, la pianta della cappella di Sant'Ippolito a croce greca inscritta in una struttura ottagonale fu ripresa per la realizzazione nei bracci del Santuario di Santa Maria della Croce di Crema, il paragone \u00e8 rafforzato dai bracci del santuario che ripropongono le cappelle satellite del corpo principale a simmetria centrale del San Lorenzo.\nCappella Cittadini.\nOriginariamente dedicata alla Madonna, la cappella fu data in patronato alla nobile famiglia Cittadini che ne cur\u00f2 dei restauri cinquecenteschi che anche in questo caso cancellarono gran parte della decorazione originaria, riemersa in parte durante i restauri novecenteschi. La cappella presenta una pianta triangolare con due abside su due lati: nell'abside dell'altare \u00e8 presente un bassorilievo quattrocentesco, ripartito in zone contenenti raffigurazioni di \"San Lorenzo\", \"Santo Stefano\" e della \"Piet\u00e0\". Nell'abside rimanente vi erano affreschi risalenti al XIII secolo di cui rimangono oggi frammenti di immagini di \"Cristo Pantocreator\" e di \"Elefanti\".\nCappella di San Sisto.\nPosta sul lato nord della chiesa, a pianta ottagonale, la volta \u00e8 interamente coperta da un affresco eseguito alla met\u00e0 del Seicento dal pittore tedesco Johann Christoph Storer, con un\"'Apoteosi della Trinit\u00e0\" al centro circondata da santi, di ispirazione rubensiana.\nOrgano a canne.\nSull'affaccio del matroneo alla destra dell'abside, si trova l'organo a canne, costruito dall'organaro varesino Pietro Bernasconi riutilizzando parte del materiale fonico dell'organo costruito nel 1840 da Felice Bossi, che a sua volta riutilizz\u00f2 parti di un organo precedente, restaurato nel 1820 da Antonio II Brunelli e probabilmente proveniente dalla chiesa di San Giovanni in Conca.\nLo strumento, a trasmissione integralmente meccanica, ha la consolle a finestra, con due tastiere di 61 tas ciascuna (\"Grand'Organo\", prima tastiera; \"Organo Secondo\", seconda tastiera) con prima ottava cromatica estesa ed una pedaliera dritta di 24 note. La cassa, con prospetto a serliana, presenta una mostra composta da 29 canne di \"principale 8'\", disposte in tre cuspidi, una per ognuno dei tre campi della serliana, con bocche \"a mitria\" allineate.\nCronotassi dei prevosti.\nIl sacerdote parroco di San Lorenzo ha per lungo tempo avuto la carica di prevosto. La lista completa dei prevosti non \u00e8 nota, i seguenti appartengono ad una lista derivata dallo studio del sacerdote A. Baruffaldi, scolpita in marmo e posta nella basilica stessa. Tra di essi vi sono stati due arcivescovi e un papa."}
{"id": "500307", "revid": "340520", "url": "https://it.wikipedia.org/wiki?curid=500307", "title": "Christian hip hop", "text": "Il Christian hip hop (originariamente gospel hip hop, conosciuto anche come holy hip hop, christian rap o gospel rap) \u00e8 una forma di musica hip hop che usa liriche su temi cristiani per esprimere la fede dell'autore del testo.\nSolo durante gli anni 1990 \u00e8 diventato descrittivo di questo tipo di musica. Diversi artisti hip hop del mainstream hanno tributato liriche alla fede, inclusi Kanye West, DMX e Will Smith) ma normalmente non vengono considerati rapper del genere Christian hip hop, ed i temi delle loro liriche non riflettono tipicamente fede spirituale, inoltre spesso hanno contenuti considerati blasfemi per i cristiani.\nIl pubblico del genere, ovviamente, \u00e8 di religione cristiana, ma questo genere viene spesso utilizzato nelle missioni per catechizzare le \"anime perse\". Gli artisti di Christian hip hop fanno spesso uso della propria provenienza urbana o suburbana come dato positivo, unito alla fede, per invitare gli ascoltatori a seguire la loro strada.\nIl Christian hip hop \u00e8 normalmente pi\u00f9 sperimentale dell'hip hop commerciale, tobyMac, KJ-52 e John Reuben hanno incluso nu metal e rapcore nei loro lavori, unendo spesso anche rap and canto nella vena dell'R&amp;B e della musica pop.\nGeneri popolari che si fondono all'hip hop nella sua versione Christian sono pop, R&amp;B, rock, Heavy metal, punk, reggae, funk e jazz. In diversi casi, collaborazioni con artisti pop hanno portato a brani dove il rap viene mescolato a cori pop (\"Nuisance\" John Reuben che duetta con Matt Thiessen della band pop punk Relient K, o il singolo di KJ-52 \"Are You Real?\" featuring Jon Micah Sumrall della rock band Kutless).\nKJ-52 e tobyMac sono tra i pi\u00f9 acclamati artisti del genere che combina hip hop a vari altri generi musicali, anche se tali mix hanno destato diverse critiche nei puristi dell'hip hop. Recentemente il canadese Fresh I.E. \u00e8 salito alla ribalta con questo genere guadagnandosi ben due nomination ai Grammy Awards. Altri popolari esponenti del Christian hip hop sono:"}
{"id": "500312", "revid": "122451680", "url": "https://it.wikipedia.org/wiki?curid=500312", "title": "Farmacode", "text": "Il farmacode (o code 32 o codice 32) \u00e8 un codice a barre attualmente usato dal Ministero della Sanit\u00e0 italiano per identificare i medicinali.\n\u00c8 una rielaborazione del Code 39.\nEsso fa parte della famiglia dei codici a barre ed \u00e8 composto da un carattere (asterisco *) di start e di stop, ovvero di delimitazione del codice stesso, e da 9 caratteri in base 32 codificati in modo binario.\nI 9 caratteri in base 32 corrispondono ad altrettanti caratteri in base 10, dei quali il primo carattere \u00e8 0 poi seguono 7 caratteri che identificano il prodotto ed infine l'ultimo carattere che rappresenta il codice di controllo (check-digit).\n\u00c8 un codice bidimensionale composto da due possibili tipi di barre: strette e larghe. Lo spessore del modulo (ovvero del pi\u00f9 piccolo spazio o barra presente nel codice) pu\u00f2 essere di 0,250 o 0,254 mm\nLa codifica in base 32 usa le lettere dell'alfabeto di 26 lettere (meno A, E, I, O) pi\u00f9 10 numeri decimali (da 0 a 9), ottenendo la corrispondenza con la base 10 tramite una tabella.\nIl codice di controllo (check-digit) viene calcolato nel modo seguente:"}
{"id": "500335", "revid": "287204", "url": "https://it.wikipedia.org/wiki?curid=500335", "title": "Kaddish", "text": "Il Kaddish, o Qaddish e Qadish (in aramaico \u05e7\u05d3\u05d9\u05e9, lett. \"Santificazione\" - plurale: \"Kaddishim\"), \u00e8 una delle pi\u00f9 antiche preghiere ebraiche recitata soltanto alla presenza di un Minian composto da dieci ebrei o ebree che abbiano compiuto la maggiore et\u00e0 religiosa dei 13 anni per i maschi o 12 per le femmine, et\u00e0 a partire dalla quale ogni ebreo ed ebrea ha il dovere di osservare i precetti della Torah. La parola in realt\u00e0 designa vari tipi di Kaddish tra loro correlati.\nIl tema centrale del \"Kaddish\" \u00e8 l'esaltazione, magnificazione e santificazione del nome di Dio. Nella liturgia ebraica vengono usate differenti versioni del Kaddish funzionalmente come separatori tra sezioni del servizio.\nIl termine \"Kaddish\" \u00e8 spesso usato come riferimento al \"Kaddish del lutto\", recitato come parte dei rituali funebri dell'ebraismo in tutti i servizi di preghiera, come anche ai funerali (all'infuori del cimitero \u2013 si veda pi\u00f9 sotto: \"Kaddish ahar Hakk'vurah\") e ai memoriali. La locuzione \"dire Kaddish\" si riferisce in modo inequivocabile ai rituali del lutto. Persone in lutto \"dicono Kaddish\" per dimostrare che, nonostante la perdita, ancora lodano Dio.\nLe parole iniziali di questa preghiera sono ispirate da , visione della grandezza di Dio agli occhi di tutte le nazioni. Il versetto centrale del Kaddish nella tradizione ebraica \u00e8 la risposta della congregazione: (\"Sia il Suo grande nome benedetto per tutta l'eternit\u00e0.\"), una dichiarazione pubblica della grandezza ed eternit\u00e0 di Dio. Questa risposta \u00e8 una traduzione aramaica dell'ebraico \"\u05d1\u05e8\u05d5\u05da \u05e9\u05dd \u05db\u05d1\u05d5\u05d3 \u05de\u05dc\u05db\u05d5\u05ea\u05d5 \u05dc\u05e2\u05d5\u05dc\u05dd \u05d5\u05e2\u05d3\" (Sia benedetto il Suo nome, e il Suo regno \u00e8 per sempre), che si trova nel Targum di Gerusalemme (\u05d9\u05b0\u05d4\u05b5\u05d0 \u05e9\u05b0\u05c1\u05de\u05b5\u05d9\u05d4\u05bc \u05e8\u05b7\u05d1\u05b8\u05bc\u05d0 \u05de\u05b0\u05d1\u05b8\u05e8\u05b5\u05da\u05b0 \u05dc\u05b0\u05e2\u05b8\u05dc\u05b0\u05de\u05b5\u05d9 \u05e2\u05b7\u05dc\u05b0\u05de\u05b4\u05d9\u05df) ( e ), ed \u00e8 simile al testo di .\nIl Kaddish del lutto, il Kaddish del Rabbino ed il \"Kaddish Completo\" finiscono con una supplica per la pace (\"Oseh Shalom...\"), che \u00e8 in ebraico e somiglia al versetto biblico . Insieme a Shem\u00e0 e Amidah, il Kaddish \u00e8 uno degli elementi pi\u00f9 importanti e centrali della liturgia ebraica.\nOrigini.\n\"Il Kaddish \u00e8 in origine una dossologia conclusiva di un discorso aggadico.\" la maggior parte \u00e8 scritto in aramaico che all'epoca della sua composizione originale era la lingua franca del popolo ebraico. Tuttavia non \u00e8 composto nell'aramaico vernacolare, ma piuttosto in un \"aramaico letterario gergale\" usato nelle accademie ed \u00e8 identico al dialetto del Targum.\nLa versione pi\u00f9 antica del Kaddish si trova nel Siddur di Rav Amram Gaon (900 circa). Shira Schoenberg osserva che \"la prima menzione di \"persone in lutto\" che recitano il Kaddish alla fine di un servizio liturgico \u00e8 nello scritto halakhico del XIII secolo di Isaac ben Moses di Vienna, lo \"Or Zarua\" (letteralmente \"Luce \u00e8 seminata\"). Il Kaddish in chiusura di liturgia venne designato col nome \"Kaddish Yatom\" o Kaddish del Lutto (letteralmente \"Kaddish dell'orfano\").\nVarianti.\nEsistono varie versioni di Kaddish:\nTutte le versioni del Kaddish iniziano con lo \"Hatzi Kaddish\" (ci sono passi aggiuntivi nel Kaddish dopo una sepoltura o un siyum). Le versioni pi\u00f9 lunghe contengono ulteriori paragrafi e sono spesso intitolati secondo le parole principali di tali paragrafi.\nIl Mezzo Kaddish \u00e8 usato per puntualizzare le suddivisioni della liturgia: per esempio, prima di Barechu, dello Shem\u00e0 e dell'Amidah e dopo le letture dalla Torah. Il \"Kaddish d'Rabbanan\" viene usato dopo qualsiasi parte del servizio che includa stralci della Mishnah o del Talmud, dato che il suo scopo originale era quello di chiudere una riunione di studio. \"Kaddish Titkabbal\" inizialmente segnava la fine della liturgia, sebbene in epoche successive furono aggiunti altri brani e inni a seguire.\nL'articolo della \"Jewish Encyclopedia\" sulla voce \"Kaddish\" cita un ulteriore tipo di Kaddish, chiamato \"Kaddish Yahid\", o \"Kaddish dell'Individuo\". Questo \u00e8 incluso nel Siddur di Amram Gaon, ma \u00e8 una meditazione che sostituisce il Kaddish, piuttosto che un Kaddish nel senso usuale.\nUna particolarit\u00e0 del \"Minhag\" (rito) italiano \u00e8 quella di essere l'unico rituale ebraico con una forma diversa (leggermente abbreviata) di Kaddish (nell'Ytgadal e nell'Ye shelama rabba).\nTesto del Kaddish.\nLa seguente tabella include il Kaddish breve, completo, del lutto e del rabbino. Le varianti del Kaddish dopo una sepoltura o un siyum sono date subito dopo.\nTesto del Kaddish di sepoltura.\nNel Kaddish della sepoltura e quello dopo un siyum secondo gli Aschenaziti,i, le righe 2-3 sono sostituite da:\nRecenti aggiunte a \"Oseh Shalom\".\nIn alcuni libri di preghiere recenti \u2013 per esempio il \"Machzor\" riformato americano \u2013 la riga 36 viene sostituita da:\nQuesto impegno ad estendere \"Oseh Shalom\" ai non ebrei sembra essere stata l'iniziativa del movimento ebraico liberale britannico nel 1967, con l'introduzione di \"v`al kol bnai Adam\" (\"e su tutti i/le figli/e di Adamo\"); queste parole continuano ad essere usate da alcune congregazioni nel Regno Unito.\nTradizioni.\nIl Kaddish che viene usato nei servizi liturgici dei giorni speciali, \u00e8 cantato. Esistono varie melodie a seconda delle differenti tradizioni ebraiche e nell'ambito di ciascuna tradizione la melodia pu\u00f2 cambiare relativamente alla versione, al giorno della recitazione e anche alla posizione che ha nella liturgia stessa; molte delle persone in lutto lo recitano lentamente e contemplativamente.\nNelle sinagoghe sefardite l'intera congregazione si siede per il Kaddish, eccetto:\nNelle sinagoghe aschenazite, la tradizione varia. Molto comunemente, sia nelle congregazioni ortodosse, sia in quelle riformate, tutti stanno in piedi; ma in alcune sinagoghe (specialmente quelle conservatrice e chassidiche), la maggior parte degli astanti si siede. A volte viene fatta una distinzione tra le differenti forme di Kaddish, oppure ciascun fedele sta in piedi o si siede secondo la propria tradizione. Il Kaddish del Lutto nella liturgia viene spesso considerato differentemente dalle altre variazioni, come anche il Kaddish Breve prima del maftir.\nColoro che stanno in piedi recitano il Kaddish piegandosi, secondo certe pratiche, a dati passi della recitazione: di solito alla prima parola della preghiera, ad ogni \"Amen\", al \"Yitbarakh\", al \"Brikh hu\" e all'ultimo versetto (\"Oseh shalom\"). Allo \"Oseh shalom\" \u00e8 consuetudine fare tre passi indietro (se possibile) poi inchinarsi a sinistra e poi a destra, infine in avanti, come se ci si stesse congedando dalla presenza di un re, nello stesso modo usato per la riga finale (stesse parole) della Amidah.\nRequisiti del Minian.\nIl \"Masekhet Soferim\" (, \"Trattato degli Scribi\"), una composizione dell'ottavo secolo comprendente leggi ebraiche sulla preparazione dei libri sacri e delle letture pubbliche, afferma al Capitolo 10:7 che il Kaddish pu\u00f2 essere recitato solo alla presenza di un minian (almeno 10 uomini). Mentre l'interpretazione tradizionale \u00e8 che \"se il kaddish vien detto in privato, allora per definizione non \u00e8 kaddish,\" alcune alternative sono state proposte, tra cui il \"Kaddish L'yachid\" (\"Kaddish per l'individuo\"), attribuito al Gaon del nono secolo Amram bar Sheshna, e l'uso della preghiera kavanah, in cui si supplica gli angeli del cielo ad unirsi alla persona orante \"per comporre un minian di cielo e terra\".\nKaddish del Lutto.\nIl \"Kaddish del Lutto\" (o anche \"Kaddish dell'Orfano\") viene recitato durante tutte le liturgie di preghiera e in certe altre occasioni. \u00c8 scritto in aramaico. Prende la forma del \"Kaddish Yehe Shelama Rabba\" ed \u00e8 tradizionalmente recitato varie volte, soprattutto verso la fine del servizio, dopo l'Aleinu e/o ai Salmi di chiusura e/o (di Shabbat) all'Ani`im Zemirot. Dopo la morte di un genitore, figlio, coniuge, o fratello/sorella \u00e8 tradizione recitare il Kaddish del Lutto in presenza della congregazione quotidianamente per trenta giorni, o undici mesi nel caso di un genitore defunto, e successivamente ad ogni anniversario della morte. La \"persona in lutto\" che dice il Kaddish sar\u00e0 chiunque sia presente alla liturgia che abbia l'obbligo di recitare il Kaddish secondo queste regole.\nLe tradizioni della recita del Kaddish del Lutto variano notevolmente tra le comunit\u00e0: nelle sinagoghe sefardite, \u00e8 consuetudine che le persone in lutto stiano in piedi e cantino il Kaddish insieme. Nelle sinagoghe aschenazite, la tradizione iniziale era che uno degli oranti fosse scelto a condurre la preghiera a nome di tutti gli altri, sebbene ora la maggioranza delle congregazioni abbia adottato la pratica sefardita. In molte sinagoghe riformate, l'intera congregazione recita il Kaddish del Lutto. Questo a volte avviene per ricordare quelle vittime dell'Olocausto che non hanno nessuno che reciti in Kaddish per loro. In alcune congregazioni (specialmente quelle riformate e conservatrici), il rabbino legge una lista dei defunti che hanno l'anniversario in quel dato giorno (o che sono morti durante il mese passato) e poi chiede agli astanti di nominare coloro per i quali sono in lutto. Alcune sinagoghe cercano di moltiplicare il numero di volte che viene recitato il Kaddish, recitando per esempio un Kaddish del Lutto separato sia dopo l'Aleinu e sia dopo ogni Salmo di chiusura. Altre sinagoghe si limitano a dire un Kaddish alla fine della liturgia.\nDire il Kaddish del Lutto era di solito proibito alle donne ortodosse, ma sta ora diventando pi\u00f9 comune che lo dicano. Nel 2013 l'organizzazione rabbinica israeliana Bet Hillel ha promulgato una sentenza halakhica che permette alle donne di dire il Kaddish in memoria dei propri genitori defunti. Ephraim Mirvis, un rabbino ortodosso che officia attualmente (2016) in qualit\u00e0 di Rabbino capo delle congregazioni britanniche \"United Hebrew Congregations of Great Britain and the Commonwealth\", appoggia le donne ortodosse che recitano il Kaddish.\n\u00c8 importante sottolineare che il Kaddish del Lutto non cita affatto la morte, ma anzi loda Dio. Sebbene il Kaddish venga popolarmente menzionato come la \"Preghiera Ebraica per i Morti\", tale designazione appartiene pi\u00f9 accuratamente a una preghiera chiamata \"El malei rachamim\", che prega proprio per l'anima del defunto:\n\u05d0\u05b5\u05dc \u05de\u05b8\u05dc\u05b5\u05d0 \u05e8\u05b7\u05d7\u05b2\u05de\u05b4\u05d9\u05dd \u05e9\u05c1\u05d5\u05b9\u05db\u05b5\u05df \u05d1\u05b7\u05bc\u05de\u05b0\u05bc\u05e8\u05d5\u05b9\u05de\u05b4\u05d9\u05dd, \u05d4\u05b7\u05de\u05b0\u05e6\u05b5\u05d0 \u05de\u05b0\u05e0\u05d5\u05bc\u05d7\u05b8\u05d4 \u05e0\u05b0\u05db\u05d5\u05b9\u05e0\u05b8\u05d4 \u05e2\u05b7\u05dc \u05db\u05b7\u05bc\u05e0\u05b0\u05e4\u05b5\u05d9 \u05d4\u05b7\u05e9\u05b0\u05bc\u05c1\u05db\u05b4\u05d9\u05e0\u05b8\u05d4 \u05d1\u05b0\u05bc\u05de\u05b7\u05e2\u05b2\u05dc\u05d5\u05b9\u05ea \u05e7\u05b0\u05d3\u05d5\u05b9\u05e9\u05b4\u05c1\u05d9\u05dd \u05d5\u05d8\u05b0\u05d4\u05d5\u05b9\u05e8\u05b4\u05d9\u05dd \u05db\u05b0\u05bc\u05d6\u05d5\u05b9\u05d4\u05b7\u05e8 \u05d4\u05b8\u05e8\u05b8\u05e7\u05b4\u05d9\u05e2\u05b7 \u05de\u05b7\u05d6\u05b0\u05d4\u05b4\u05d9\u05e8\u05b4\u05d9\u05dd \u05d0\u05b6\u05ea \u05e0\u05b4\u05e9\u05b0\u05c1\u05de\u05b7\u05ea \u05e4\u05dc\u05d5\u05e0\u05d9 \u05d1\u05df \u05e4\u05dc\u05d5\u05e0\u05d9 \u05e9\u05b6\u05c1\u05d4\u05b8\u05dc\u05b7\u05da\u05b0 \u05dc\u05b0\u05e2\u05d5\u05b9\u05dc\u05b8\u05de\u05d5\u05b9, \u05d1\u05b7\u05bc\u05e2\u05b2\u05d1\u05d5\u05bc\u05e8 \u05e9\u05b6\u05c1\u05e0\u05b8\u05d3\u05b0\u05d1\u05d5\u05bc \u05e6\u05b0\u05d3\u05b8\u05e7\u05b8\u05d4 \u05d1\u05b0\u05bc\u05e2\u05b7\u05d3 \u05d4\u05b7\u05d6\u05b0\u05db\u05b8\u05bc\u05e8\u05b7\u05ea \u05e0\u05b4\u05e9\u05b0\u05c1\u05de\u05b8\u05ea\u05d5\u05b9, \u05dc\u05b8\u05db\u05b5\u05df \u05d1\u05b7\u05bc\u05e2\u05b7\u05dc \u05d4\u05b8\u05e8\u05b7\u05d7\u05b2\u05de\u05b4\u05d9\u05dd \u05d9\u05b7\u05e1\u05b0\u05ea\u05b4\u05bc\u05d9\u05e8\u05b5\u05d4\u05d5\u05bc \u05d1\u05b0\u05bc\u05e1\u05b5\u05ea\u05b6\u05e8 \u05db\u05b0\u05bc\u05e0\u05b8\u05e4\u05b8\u05d9\u05d5 \u05dc\u05b0\u05e2\u05d5\u05b9\u05dc\u05b8\u05de\u05b4\u05d9\u05dd, \u05d5\u05b0\u05d9\u05b4\u05e6\u05b0\u05e8\u05b9\u05e8 \u05d1\u05b4\u05bc\u05e6\u05b0\u05e8\u05d5\u05b9\u05e8 \u05d4\u05b7\u05d7\u05b7\u05d9\u05b4\u05bc\u05d9\u05dd \u05d0\u05b6\u05ea \u05e0\u05b4\u05e9\u05b0\u05c1\u05de\u05b8\u05ea\u05d5\u05b9, \u05d4' \u05d4\u05d5\u05bc\u05d0 \u05e0\u05b7\u05d7\u05b2\u05dc\u05b8\u05ea\u05d5\u05b9, \u05d5\u05b0\u05d9\u05b8\u05e0\u05d5\u05bc\u05d7\u05b7 \u05d1\u05b0\u05bc\u05e9\u05b8\u05c1\u05dc\u05d5\u05b9\u05dd \u05e2\u05b7\u05dc \u05de\u05b4\u05e9\u05b0\u05c1\u05db\u05b8\u05bc\u05d1\u05d5\u05b9, \u05d5\u05b0\u05e0\u05b9\u05d0\u05de\u05b7\u05e8 \u05d0\u05b8\u05de\u05b5\u05df:\n\"Dio Misericordioso nell'alto dei cieli concedi il giusto riposo sotto le ali della presenza divina tra i santi ed i puri che brillano come lo splendore del firmamento all'anima di quest/a tuo figlio/a che \u00e8 andata al suo mondo per la carit\u00e0 ottenuta per il ricordo della sua anima. Che dunque il Signore di Misericordia lo/la nasconda tra le Sue ali per sempre e avvolga la sua anima nella vita eterna. Dio sia la sua eredit\u00e0, e possa riposare in pace nella Sua protezione, e diciamo: Amen.\"\nEsistono inoltre due varianti, per chi muore in guerra e per le vittime dell'Olocausto."}
{"id": "500338", "revid": "324090", "url": "https://it.wikipedia.org/wiki?curid=500338", "title": "Atto I", "text": "Biografia.\nLa prima testimonianza scritta del suo operato risale al 1035 quando, in linea con i suoi predecessori Ildebrando e Lamberto, continu\u00f2 a sostenere e arricchire con donazioni la nuova basilica di San Miniato al Monte, con l'annesso monastero benedettino. In particolare fece dono di alcuni terreni nella zona di Colleramole, che anticamente si chiamava Collegramole e oggi \u00e8 vicino alla cittadina di Impruneta.\nUn altro atto che ci \u00e8 pervenuto reca la data del novembre 1036 e riguarda la conferma dei beni dei canonici fiorentini da parte dell'imperatore e del papa.\nNel 1037 fece dono all'Imperatore Corrado II di un diploma di favore a ringraziamento delle rinnovate concessioni.\nAlla sua morte la sede episcopale rimase vacante per alcuni anni. Nel gennaio 1045 \u00e8 attestato Gherardo di Borgogna (futuro Papa Niccol\u00f2 II)."}
{"id": "500339", "revid": "104458", "url": "https://it.wikipedia.org/wiki?curid=500339", "title": "Corrado II", "text": ""}
{"id": "500344", "revid": "92723", "url": "https://it.wikipedia.org/wiki?curid=500344", "title": "Vera Croce", "text": "Vera Croce \u00e8 il nome dato alla croce sulla quale Ges\u00f9 fu crocifisso. La reliquia sarebbe stata ritrovata a Gerusalemme nell'anno 327-328 dalla madre dell'imperatore romano Costantino I, Flavia Giulia Elena.\nSecondo la tradizione cristiana, la Vera Croce sarebbe stata in parte conservata a Gerusalemme, in parte a Costantinopoli e in parte a Roma. La reliquia di Gerusalemme vi rimase fino al 1187, quando se ne persero le tracce dopo la conquista della Citt\u00e0 Santa da parte del Saladino. In diversi luoghi esistono frammenti che si vorrebbe provengano da essa.\nLa data del ritrovamento.\nGli storici ritengono inverosimile che la croce ritrovata da Elena, madre di Costantino I, possa veramente essere la croce di Cristo sia perch\u00e9 il ritrovamento \u00e8 avvenuto alcuni secoli dopo la morte di Cristo, sia perch\u00e9 i resoconti hanno caratteri leggendari. \nIl racconto del ritrovamento, inoltre, deve essere successivo al 337, anno in cui Eusebio di Cesarea scrive la \"Vita di Costantino\", in cui racconta che Costantino I trov\u00f2 la tomba di Ges\u00f9, senza fare alcuna menzione della croce. In particolare Eusebio ricorda che gli scavi per la scoperta della tomba furono portati avanti da Macario di Gerusalemme per volere di Costantino, il quale aveva avuto un sogno premonitore (luglio 325); la chiesa fu dedicata nel settembre 335, ma ancora non vi \u00e8 traccia della croce. Nel 340-345 un pellegrino di Bordeaux, visitando Gerusalemme, afferma l'esistenza del complesso costruito da Costantino (una grande basilica, il \"martyrium\", un atrio chiuso da un triportico costruito attorno alla tradizionale roccia del Calvario, e una chiesa rotonda, \"anastasis\", che conteneva il sepolcro), ma non cita la croce. Le \"Catechesi\" di Cirillo, per\u00f2, riferiscono della croce; essendo state scritte tra il 348 e il 350, permettono di datare la tradizione del ritrovamento ai primi anni 340. Ai tempi di Cirillo, infatti, frammenti della Croce era gi\u00e0 stati distribuiti in varie regioni del mondo cristiano.\nI racconti del ritrovamento.\nSocrate Scolastico (nato nel 380 circa) fornisce un resoconto del ritrovamento nella sua \"Storia ecclesiastica\". Narra come Elena, madre di Costantino I, avesse fatto distruggere il tempio pagano posto sopra al Sepolcro e, riportatolo alla luce, vi ritrov\u00f2 tre croci e il \"Titulus crucis\" (il cartello posto sulla croce di Ges\u00f9). Secondo il racconto di Socrate, Macario, vescovo di Gerusalemme, fece porre le tre croci una per volta sopra il corpo di una donna gravemente malata. La donna, miracolosamente, guar\u00ec perfettamente al tocco della terza croce, che venne identificata con l'autentica croce di Cristo. Socrate sostiene che fossero stati ritrovati anche i chiodi della crocefissione e che Elena li avesse mandati a Costantinopoli, dove furono incorporati nell'elmo dell'imperatore e uno fu trasformato nel morso del proprio cavallo (questo morso sarebbe quello conservato prima nell'antica Basilica di Santa Tecla e, dopo la traslazione del 1548 voluta dal Vescovo Carlo da Forl\u00ec, nel Duomo di Milano, a decine di metri d'altezza dal suolo). Secondo una tradizione () un altro chiodo dovrebbe circondare l'interno della corona ferrea, oggi conservata nel Duomo di Monza.\nSozomeno (morto nel 450 circa), nella sua \"Storia ecclesiastica\", fornisce in pratica la stessa versione di Socrate. In pi\u00f9 egli aggiunge che era stato detto (non specifica da chi) che il luogo del sepolcro era stato \u00ab [...] rivelato da un ebreo che abitava ad est, e che aveva tratto questa informazione da certi documenti ereditati da suo padre\u00bb (lo stesso autore mette per\u00f2 in dubbio l'autenticit\u00e0 di questo aneddoto) e che un morto era stato resuscitato dal tocco della Croce. Versioni pi\u00f9 tarde della vicenda, di tradizione popolare, sostengono che l'ebreo che aveva aiutato Elena si chiamasse Giuda, e che in seguito si fosse convertito al Cristianesimo e avesse preso il nome di Ciriaco.\nTeodoreto di Cirro (morto intorno al 457) riferisce quella che era divenuta la versione comune del ritrovamento della Vera Croce:\nCon la Croce furono anche rinvenuti i Sacri Chiodi, che Elena port\u00f2 via con s\u00e9 a Costantinopoli. Secondo Teodoreto, \u00ab[Elena] fece trasportare parte della croce di nostro Signore a palazzo. Il resto fu chiuso in un rivestimento d'argento e affidato al vescovo della citt\u00e0, che fu da lei esortato a conservarlo con cura, affinch\u00e9 potesse essere tramandato intatto ai posteri\u00bb.\nVicende della reliquia di Gerusalemme.\nLa conservazione e la venerazione.\nIl reliquiario d'argento, custodito nella chiesa dal Vescovo di Gerusalemme, era mostrato periodicamente ai fedeli. Negli anni intorno al 380 una pellegrina cristiana di nome Egeria, recatasi a Gerusalemme in pellegrinaggio, descrisse la venerazione della Vera Croce in una lunga lettera, l\"'Itinerarium Egeriae\", che mand\u00f2 alla sua comunit\u00e0 religiosa:\nA lungo in precedenza, ma forse non fino alla visita di Egeria, era possibile anche venerare la corona di spine. Dopo varie peripezie dovrebbe essere finita a Costantinopoli, dove fu molto venerata ma alla fine fu data in pegno al re di Francia in cambio di una grande somma di denaro. Rest\u00f2 in Francia e, per la sua conservazione, \u00e8 stata costruita la \"Sainte Chapelle\", gioiello del gotico. A Gerusalemme si poteva venerare anche il palo a cui Cristo fu legato per la flagellazione e la Sacra Lancia, che gli trafisse il fianco. Inutile ricordare che di molte reliquie della Passione vi erano duplicati in mezzo mondo.\nIl poema in antico inglese \"The Dream of the Rood\" menziona il ritrovamento della Croce e l'inizio della venerazione delle sue reliquie.\nUna leggenda medioevale (la Leggenda della Vera Croce) narra che essa fu costruita utilizzando l'Albero di Jesse (padre di re Davide), che \u00e8 identificato con l'Albero della Vita, che cresceva nel Giardino dell'Eden.\nIl trafugamento di Cosroe e quello di Saladino.\nNel 614 il re dei re persiano, Cosroe II, dopo aver preso Gerusalemme, trafug\u00f2 la Croce come trofeo e la port\u00f2 nella sua capitale, Ctesifonte. Tredici anni dopo, nel 628, l'imperatore d'Oriente Eraclio sconfisse Cosroe e recuper\u00f2 la Croce, che port\u00f2 prima a Costantinopoli e poi restitu\u00ec a Gerusalemme.\nAttorno al 1009, i cristiani di Gerusalemme nascosero la Croce e nascosta rimase fino al suo ritrovamento, avvenuto durante la prima crociata, il 5 agosto 1099, per mano di Arnolfo Malecorne, primo patriarca latino di Gerusalemme, in un momento in cui il morale aveva bisogno di essere tenuto alto. La reliquia scoperta da Arnolfo era un piccolo frammento di legno incastonato in una croce in oro. Divenne la pi\u00f9 sacra reliquia del regno di Gerusalemme, e non fu soggetta a nessuna delle controversie che avevano seguito in precedenza la scoperta della Sacra Lancia ad Antiochia. Fu conservata nella basilica del Santo Sepolcro sotto la protezione del patriarca latino, che la portava in marcia alla testa dell'esercito prima di ogni battaglia.\nFu portata anche sul campo della battaglia di Hattin nel 1187, ma l'esercito cristiano fu messo in rotta dal Saladino e della Vera Croce si persero successivamente le tracce. Sicuramente fu presa dai musulmani e nelle cronache islamiche si ricorda come Saladino ne rifiutasse la restituzione ai rappresentanti cristiani che gliela chiedevano, ricordando loro come Ges\u00f9 fosse per l'Islam un grandissimo profeta, degno di essere ricordato.\nFrammenti della Vera Croce.\nSecondo la tradizione gi\u00e0 poco dopo il ritrovamento diversi frammenti vennero staccati dalle principali reliquie della Vera Croce e, dopo essere stati ulteriormente suddivisi, furono largamente distribuiti.\nQuattro schegge della Croce - di dieci frammenti con prove documentate degli imperatori bizantini - provenienti da chiese europee: Santa Croce in Gerusalemme a Roma, Notre Dame de Paris, il Duomo di Pisa e Santa Maria del Fiore - sono stati analizzati al microscopio, concludendo con: \u00abI pezzi vengono tutti da legno di olivo\u00bb.\nLa distribuzione e la numerosit\u00e0 dei frammenti.\nNel 348, in una delle sue \"Catecheses\" Cirillo di Gerusalemme sostiene che \"tutta la Terra \u00e8 piena delle reliquie della Croce di Cristo\", e in un'altra \u00ab [...] il santo legno della Croce ci porta una testimonianza, visibile tra noi in questo giorno, e che da questo luogo adesso si \u00e8 diffusa nel mondo intero, per mezzo di coloro che, nella loro fede, ne asportano dei pezzi\u00bb. Il resoconto di Egeria dimostra quanto queste reliquie della crocifissione fossero ritenute preziose. Giovanni Crisostomo riferisce che i frammenti della Vera Croce erano conservati in reliquiari d'oro, \u00abche gli uomini con reverenza portavano sulla loro persona\u00bb.\nA conferma della vasta estensione geografica della distribuzione delle reliquie sin dal primo ritrovamento si dice che un'iscrizione del 359, trovata a Tixter, nei dintorni di S\u00e9tif, in Mauretania, riportasse, in un elenco di reliquie, un frammento della Vera Croce, secondo una voce delle \"Roman Miscellanies\", X, 441.\nAttorno all'anno 455, Giovenale di Gerusalemme, patriarca di Gerusalemme invi\u00f2 a papa Leone I un frammento del \"prezioso legno\", secondo le \"Lettere\" di papa Leone. Una parte della Croce fu portata a Roma nel VII secolo da papa Sergio I, che era di origine bizantina.\nMa la maggior parte delle reliquie pi\u00f9 piccole arriv\u00f2 in Europa da Costantinopoli. La citt\u00e0 fu presa e saccheggiata durante la Quarta Crociata, nel 1204:\nAlla fine del Medioevo cos\u00ec tante chiese sostenevano di possedere un pezzo della Vera Croce, che Giovanni Calvino in aperta polemica contro la Chiesa cattolica afferm\u00f2 ironicamente che tutte queste supposte reliquie avrebbero potuto riempire una nave:\nTuttavia, anche se la frase di Calvino \u00e8 tuttora presa alla lettera da molti commentatori, e anche se \u00e8 chiaro che molti dei pezzi esistenti della Vera Croce siano delle contraffazioni create dai mercanti viaggiatori durante il Medioevo, l'affermazione non \u00e8 corretta. Infatti, nel 1870 Rohault de Fleury, nel suo libro \"M\u00e9moire sur les instruments de la Passion\" (\"Memorie sugli strumenti della Passione\"), stese un catalogo di tutte le reliquie conosciute della Vera Croce, sostenendo che, al contrario di quanto affermato da altri autori, i presunti frammenti della Croce, raccolti insieme, ammonterebbero al volume di soli 0,004 metri cubi, cio\u00e8 4 dm cubi corrispondenti ad un volume di appena 4 litri. Rohault calcol\u00f2, supponendo che la Croce fosse stata di legno di pino (in base alle sue analisi al microscopio dei campioni) e assegnandole un peso di circa settantacinque chilogrammi, possiamo calcolare il volume originale della croce essere 0,178 metri cubi. Resta quindi un volume di 0,174 metri cubi di legno ancora dispersi, distrutti o non conteggiati, il che induce anche a pensare che ad Hattin sia andata perduta quasi l'intera croce. In effetti non abbiamo informazioni credibili sulla struttura della croce, che di solito non era in un pezzo unico, ma costituita da un palo (fisso) e da un'asse (mobile) a volte costituita dal chiavistello di una porta; quindi il volume stimato da Rohault potrebbe essere errato. Questa incertezza deriva dal fatto che abbiamo un'idea insufficiente sulle dimensioni e volume degli strumenti per la crocefissione in epoca romana. In ogni caso 0,004 metri cubi, pari a un cubo di circa 16\u00a0cm di lato, oppure a un palo lungo un metro e del diametro di soli 7\u00a0cm circa, sono certamente molto meno del volume che la croce poteva avere.\nLa quantit\u00e0 di legno della croce presente nell'antichit\u00e0 impressionava comunque anche i credenti, e coloro che credevano all'autenticit\u00e0 della reliquia davano diverse spiegazioni. Ad esempio san Paolino invoca il miracolo della \"reintegrazione delle croce\": ovvero, per quanti pezzi e schegge se ne possano togliere, la Vera Croce resta sempre integra.\nPrincipali frammenti.\nOggi il Monastero di Santo Toribio de Li\u00e9bana, in Spagna, ospita il pi\u00f9 grande di questi pezzi. Un altro dei maggiori frammenti della Vera Croce si trova presso l'abbazia di Nonantola ed \u00e8 visibile oggi presso il Museo diocesano d'arte sacra e benedettino dell'abbazia, nella sezione del tesoro abbaziale. Nella costruzione del reliquiario contenente il suddetto frammento, alcune schegge e ritagli furono donati dal cardinale Antonio Barberini iuniore al suo segretario, originario di Mola di Bari, mons. Giacomo Teutonico. Costui le consegn\u00f2 a suo fratello Giuseppe che, infine, le cedette a suo nipote, don Nicola Teutonico. Don Nicola don\u00f2 le reliquie a persone illustri di sua conoscenza di varie parti d'Italia (Milano, Fermo, Alessano, Rutigliano). Il Teutonico don\u00f2 a Mola di Bari, suo paese d'origine, due pezzetti della Sacra Croce.\nVenerazione della Croce nella liturgia.\nGiovanni Crisostomo ha scritto delle omelie sulla Croce:\nLa Chiesa cattolica, molti gruppi protestanti (spesso quelli di origine anglicana), e gli ortodossi celebrano la festa dell'Esaltazione della Santa Croce, il 14 settembre, anniversario della consacrazione della chiesa del Santo Sepolcro.\nNei secoli successivi queste festivit\u00e0 inclusero anche la commemorazione del recupero della Vera Croce dalle mani dei Persiani, nel 628. \nNel rito gallicano (diffuso anche in Sicilia, Toscana e in Italia, soprattutto del Nord), a partire dal VII secolo, la festa della Croce si teneva il 3 maggio. \nSecondo l'Enciclopedia Cattolica, quando il rito gallicano e romano si combinarono, la data di settembre assunse il nome ufficiale di \"Esaltazione della Santa Croce\" nel 1963 ed era usato per commemorare la conquista della Croce ai Persiani, e la data in maggio fu mantenuta come \"Invenzione della Santa Croce\". In Occidente ci si riferisce spesso al 14 settembre come al Giorno della Santa Croce.\nGli Ortodossi commemorano ancora entrambi gli eventi il 14 settembre, una delle dodici grandi festivit\u00e0 dell'anno liturgico nella Chiesa ortodossa, e il 1\u00ba agosto festeggiano la \"Processione del venerabile Legno della Croce\", il giorno in cui le reliquie della Vera Croce furono trasportate per le strade di Costantinopoli per benedire la citt\u00e0.\nPapa Giovanni XXIII rimosse la festa di maggio dal calendario del rito romano nel 1960, perch\u00e9 fu considerata un doppione della festa di settembre. Essa sopravvive comunque in alcune localit\u00e0 toscane (Casciana Terme), siciliane (Geraci e Castelbuono), spagnole (\"Fiesta de las Cruces\") e filippine (\"Flores de Mayo\"). \nIn aggiunta alle celebrazioni nei giorni fissi, ci sono alcuni giorni delle feste mobili in cui viene festeggiata la Croce. La Chiesa cattolica compie la formale adorazione della Croce durante gli uffici del Venerd\u00ec Santo, mentre gli Ortodossi celebrano un'ulteriore venerazione della Croce la terza Domenica della \"Grande quaresima\". In tutte le chiese greco-ortodosse, durante il Gioved\u00ec Santo, una copia della Croce viene portata in processione.\nNell'arte.\nPiero della Francesca affresc\u00f2 la basilica di San Francesco ad Arezzo con gli episodi delle \"Storie della Vera Croce\"."}
{"id": "500352", "revid": "125840618", "url": "https://it.wikipedia.org/wiki?curid=500352", "title": "Partito Rexista", "text": "Il Partito Rexista (in francese: \"Parti Rexiste\"), o semplicemente Rex, fu un partito politico di orientamento fascista fondato in Belgio nel 1935 da L\u00e9on Degrelle.\nOrigini.\nIl rexismo era sostanzialmente un movimento di opposizione al governo belga ed ebbe, pertanto, un ruolo marginale nello scenario politico del paese fino al 1941.\nTraeva il suo nome dal movimento belga Rex, di forte ispirazione fascista, aristocratica e cattolica, mutuando il suo nome dal sostantivo latino \"rex\", riferito al concetto di regalit\u00e0 anche dal punto di vista religioso (Cristo Re).\nIdeologia.\nQuesto movimento di natura anticapitalista quanto anticomunista, metteva in risalto la corruzione della classe politica, tanto che uno dei suoi slogan era: \u00abContro tutti i partiti, contro tutti i corrotti!\u00bb.\nIl rexismo basava la sua politica su alcuni principi fondamentali, quali la lotta alla democrazia, considerata corruttrice della civilt\u00e0; la rinascita morale della societ\u00e0 belga attraverso un recupero della \"recta via\" indicata dagli insegnamenti della chiesa cattolica; l'istituzione di una societ\u00e0 corporativistica fondata sul lavoro; la lotta totale alla corruzione e la promozione dell'etica secondo il motto \u00abcontro tutti i partiti, contro tutti i corrotti\u00bb; la lotta senza quartiere al \u00abmostro rosso\u00bb e allo \u00absqualo capitalista\u00bb.\nInizialmente il rexismo si diffuse prevalentemente tra i belgi francofoni, ma presto anche tra la componente fiamminga del piccolo regno si svilupp\u00f2 un movimento analogo, l'Unione Nazionale Fiamminga (VNV).\nFra i membri pi\u00f9 influenti del partito vi furono, oltre a L\u00e9on Degrelle, Jos\u00e9 Streel, Louis Collard, Victor Mathys, il quale ultimo diverr\u00e0 capo del partito quando Degrelle partir\u00e0 per il fronte.\nDa movimento a partito.\nIl movimento rexista si costitu\u00ec in soggetto politico nel 1936, quando si present\u00f2 alle elezioni parlamentari ottenendo 21 seggi alla camera dei rappresentanti e 12 al senato. Parallelamente il rexismo inizi\u00f2 ad organizzare le sue forze paramilitari: la L\u00e9gion Wallonie per la componente francofona e la L\u00e9gion Flandern per quella fiamminga.\nFu comunque condannato dalla Chiesa cattolica e dal re Leopoldo III del Belgio, che ne prese pubblicamente le distanze.\nIn seguito all'occupazione del Belgio da parte della Germania, il partito rexista appoggi\u00f2 la causa nazionalsocialista, in particolare inviando migliaia di volontari inquadrati nelle Waffen SS per la crociata contro il bolscevismo (Operazione Barbarossa). Proprio per questo suo collaborazionismo con le forze occupanti, fu posto fuori legge alla fine della guerra. Degrelle e i rexisti furono condannati a morte per alto tradimento. Molti ripararono cos\u00ec all'estero, in particolare in Spagna, presso il generalissimo Francisco Franco."}
{"id": "500357", "revid": "106917322", "url": "https://it.wikipedia.org/wiki?curid=500357", "title": "Solea (architettura)", "text": "La s\u00f2lea \u00e8 una passerella lunga e stretta, che parte dalla zona presbiteriale e si protende verso la navata centrale; questa, a volte era separata con cancelli, a volte rialzata o solo segnalata per terra con un cambio di pavimentazione, serviva al clero per avvicinarsi alla popolazione durante alcuni momenti delle cerimonie liturgiche.\nHa funzione liturgica ed \u00e8 stata riscontrata ad esempio nella Basilica di San Polieucto a Costantinopoli."}
{"id": "500365", "revid": "1442080", "url": "https://it.wikipedia.org/wiki?curid=500365", "title": "Harper Lee", "text": "Biografia.\nI primi anni.\nNelle Harper Lee nacque il 28 aprile 1926 a Monroeville, in Alabama. \nEra la pi\u00f9 giovane di quattro figli. Suo padre, Amasa Coleman Lee, era avvocato, membro della Corte legislativa Statale dell'Alabama e proprietario di parte del giornale locale. La madre, Frances Finch Lee era ammalata e raramente usciva di casa: mor\u00ec nel 1951. Uno dei suoi pi\u00f9 cari amici di infanzia fu Truman Capote (allora conosciuto come Truman Persons). I due amici erano molto diversi, ma entrambi avevano una vita familiare difficile. Truman viveva con i parenti di sua madre in citt\u00e0, pressoch\u00e9 abbandonato dai suoi genitori.\nStudi.\nAl liceo svilupp\u00f2 il suo interesse per la letteratura inglese. Dopo il Diploma, nel 1944, frequent\u00f2 il College femminile Huntingdon di Montgomery. Se ne stava in disparte e si concentrava sui suoi studi e sullo scrivere. Divenne membro della societ\u00e0 letteraria e del coro.\nTrasferitasi alla \"University of Alabama\", presso Tuscaloosa, partecip\u00f2, per un certo periodo, a una associazione femminile universitaria. Inoltre, seguendo la sua vena di scrittrice, contribu\u00ec al giornale della scuola e divenne direttrice della sua rivista umoristica \"Rammer Jammer\". \nNel primo anno di studi universitari fu accettata nella Facolt\u00e0 di legge. Gli impegni di studentessa di Legge la costrinsero a lasciare il posto di direttrice del \"Rammer Jammer\", ma dopo il primo anno di corso confid\u00f2 alla famiglia che scrivere e non fare l'avvocato era la sua vera aspirazione. Nel 1948 and\u00f2 alla Oxford University in Inghilterra. L'anno successivo riprese gli studi di Legge, ma li abbandon\u00f2 dopo il primo semestre e si trasfer\u00ec a New York per seguire i suoi sogni di scrittrice.\nTrasferimento a New York.\nArriv\u00f2 a New York City nel 1949, a 23 anni. Per diversi anni, lavor\u00f2 come agente di viaggio per Eastern Airlines e per il British Overseas Air Corp (BOAC). In quella citt\u00e0, si riun\u00ec al suo vecchio amico Truman Capote, astro nascente della letteratura del tempo. Fece anche amicizia con il compositore e paroliere di Broadway Michael Martin Brown e con sua moglie Joy.\nNel 1956, i Browns le fecero uno straordinario regalo di Natale: il denaro necessario per consentirle di mantenersi per un anno e scrivere a tempo pieno. I Browns la aiutarono anche a trovare un agente, Maurice Crain, che a sua volta la introdusse in una casa editrice. Harper Lee scrisse una storia ambientata in una cittadina dell'Alabama, quello che sar\u00e0 il suo capolavoro: \" To kill a mockingbird\" (\"Il buio oltre la siepe\").\nCollaborazione con Truman Capote.\nNello stesso anno, Harper Lee un\u00ec le forze con quelle del suo vecchio amico Truman Capote per aiutarlo in un reportage commissionatogli dal \"New Yorker\". Capote avrebbe dovuto scrivere a proposito dell'impatto dell'omicidio di quattro membri della famiglia Clutter sulla piccola comunit\u00e0 agricola del Kansas dove vivevano. I due scrittori si recarono nel Kansas per intervistare concittadini, gli amici, i familiari delle vittime e gli investigatori che indagavano sul crimine. Nel ruolo di assistente di Capote, Lee collabor\u00f2 nelle interviste, vincendo la diffidenza di alcuni degli abitanti del luogo con i suoi modi affabili e senza pretese. \nDurante il loro soggiorno in Kansas, i sospetti assassini dei Clutter, Richard Hickock e Perry Smith, furono catturati a Las Vegas e interrogati. Lee e Capote ebbero la possibilit\u00e0 di intervistare i due accusati dell'eccidio, nel gennaio del 1960. Poco dopo tornarono a New York. Lei lavor\u00f2 alle bozze del suo primo romanzo mentre lui inizi\u00f2 a scrivere le puntate del romanzo-verit\u00e0 \"In Cold Blood\" (\"A sangue freddo\"). La coppia torn\u00f2 in Kansas nel mese di marzo per il processo per omicidio. Durante quella primavera, Lee forn\u00ec a Capote tutti i suoi appunti sul crimine, sulle vittime, sugli assassini, sulle comunit\u00e0 locali e molto altro.\nIl successo letterario.\nNel luglio 1960 pubblic\u00f2 \"Il buio oltre la siepe\", subito accolto nel Book-of-the-Month Club, nonch\u00e9 nella Literary Guild. Una versione condensata apparve sulla rivista Reader's Digest. Il romanzo le valse il premio Pulitzer.\nDal romanzo fu tratto nel 1962 il film omonimo, diretto da Robert Mulligan e prodotto da Alan J. Pakula, che venne premiato con 3 oscar.\nGli anni successivi.\nSi dice che a met\u00e0 degli anni 1960 Lee abbia lavorato ad un altro romanzo che non fu mai pubblicato. Certamente continu\u00f2 ad aiutare Capote, collaborando con lui fino alla ultimazione di A sangue freddo. Il libro di Capote fu finalmente pubblicato nel 1966.\nSu richiesta del presidente Lyndon B. Johnson Lee accett\u00f2 un posto nel Consiglio Nazionale delle Arti. Durante gli anni \u201870 e \u201880, si ritir\u00f2 quasi completamente dalla vita pubblica. Trascorse questi anni dividendo il suo tempo tra New York e la sua citt\u00e0 natale di Monroeville, dedicandosi al progetto di un libro su un serial killer dell'Alabama dal titolo provvisorio \"Il reverendo\". Questo lavoro, per\u00f2, non fu mai pubblicato.\nRiconoscimenti ufficiali.\nIl 5 novembre 2007 la scrittrice fu premiata dal Presidente George W. Bush con la pi\u00f9 alta onorificenza civile statunitense, la Medaglia presidenziale della libert\u00e0, per il suo primo e pi\u00f9 famoso romanzo che, secondo la motivazione del premio: \u00abHa influenzato il carattere del nostro paese in meglio. \u00c8 stato un dono per il mondo intero. Come modello di buona scrittura e sensibilit\u00e0 umana questo libro verr\u00e0 letto e studiato per sempre\u00bb.\nL'ultimo libro.\nIl 14 luglio 2015 \u00e8 uscito, con una tiratura iniziale di 2 milioni di copie, il suo secondo romanzo \"Va', metti una sentinella\" pubblicato negli USA da HarperCollins e nel Regno Unito da William Heinneman. Anche se il romanzo appare come il \"sequel\" di \"Il buio oltre la siepe\" ambientato vent'anni dopo, la scrittrice ha dichiarato di averlo scritto prima.\nAl cinema.\nNel 1962 dal suo \"bestseller\" \"Il buio oltre la siepe\" il regista Robert Mulligan trasse l'omonimo film che ricevette 8 \"nomination\" al premio oscar.\nNel 2005 il personaggio di Harper Lee venne interpretato dall'attrice Catherine Keener nel film \"Truman Capote - A sangue freddo\" di Bennett Miller; nel 2006 dal premio Oscar Sandra Bullock nel film \"Infamous - Una pessima reputazione\".\nPremi e onorificenze.\nPremio Pulitzer 1961 per il romanzo \"To kill a Mockingbird\" (\"Il buio oltre la siepe\") del 1960\nCollegamenti esterni.\n[[Categoria:Scrittori in lingua inglese]]\n[[Categoria:Vincitori del Premio Pulitzer]]\n[[Categoria:Decorati con la Medaglia presidenziale della libert\u00e0]]"}
{"id": "500368", "revid": "110157", "url": "https://it.wikipedia.org/wiki?curid=500368", "title": "Diocesi di Aba", "text": "La diocesi di Aba (in latino: \"Dioecesis Abana\") \u00e8 una sede della Chiesa cattolica in Nigeria suffraganea dell'arcidiocesi di Owerri. Nel 2020 contava 438.615 battezzati su 1.149.400 abitanti. \u00c8 retta dal vescovo Augustine Ndubueze Echema.\nTerritorio.\nLa diocesi comprende la parte meridionale dello stato nigeriano di Abia.\nSede vescovile \u00e8 la citt\u00e0 di Aba, dove si trova la cattedrale di Cristo Re.\nIl territorio \u00e8 suddiviso in 76 parrocchie.\nStoria.\nLa diocesi \u00e8 stata eretta il 2 aprile 1990 con la bolla \"Praeteritis quidem\" di papa Giovanni Paolo II, ricavandone il territorio dalla diocesi di Umuahia. Originariamente era suffraganea dell'arcidiocesi di Onitsha.\nIl 26 marzo 1994 \u00e8 entrata a far parte della provincia ecclesiastica dell'arcidiocesi di Owerri.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.149.400 persone contava 438.615 battezzati, corrispondenti al 38,2% del totale."}
{"id": "500369", "revid": "110157", "url": "https://it.wikipedia.org/wiki?curid=500369", "title": "Diocesi di Abaetetuba", "text": "La diocesi di Abaetetuba (in latino: \"Dioecesis Aba\u00ebtetubensis\") \u00e8 una sede della Chiesa cattolica in Brasile suffraganea dell'arcidiocesi di Bel\u00e9m do Par\u00e1 appartenente alla regione ecclesiastica Norte 2. Nel 2020 contava 335.190 battezzati su 648.365 abitanti. \u00c8 retta dal vescovo Jos\u00e9 Maria Chaves dos Reis.\nTerritorio.\nLa diocesi comprende 8 comuni nella parte nord-orientale dello stato brasiliano di Par\u00e1: Abaetetuba, Moju, Barcarena, Tail\u00e2ndia, Acar\u00e1, Conc\u00f3rdia do Par\u00e1, Tom\u00e9-A\u00e7u e Bujaru.\nSede vescovile \u00e8 la citt\u00e0 di Abaetetuba, dove si trova la cattedrale dell'Immacolata Concezione.\nIl territorio ha una superficie complessiva di 28.266\u00a0km\u00b2 ed \u00e8 suddiviso in 19 parrocchie.\nStoria.\nLa prelatura territoriale di Abaet\u00e9 do Tocantins fu eretta il 25 novembre 1961 con la bolla \"Quandoquidem novae\" di papa Giovanni XXIII, ricavandone il territorio dall'arcidiocesi di Bel\u00e9m do Par\u00e1.\nIl 4 agosto 1981 per effetto della bolla \"Qui ad Beatissimi\" di papa Giovanni Paolo II la prelatura territoriale \u00e8 stata elevata a diocesi e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 648.365 persone contava 335.190 battezzati, corrispondenti al 51,7% del totale."}
{"id": "500370", "revid": "322321", "url": "https://it.wikipedia.org/wiki?curid=500370", "title": "Diocesi di Abakaliki", "text": "La diocesi di Abakaliki (in latino: \"Dioecesis Abakalikiensis\") \u00e8 una sede della Chiesa cattolica in Nigeria suffraganea dell'arcidiocesi di Onitsha. Nel 2020 contava 621.260 battezzati su 2.544.970 abitanti. \u00c8 retta dal vescovo Peter Nworie Chukwu.\nTerritorio.\nLa diocesi comprende lo stato nigeriano di Ebonyi.\nSede vescovile \u00e8 la citt\u00e0 di Abakaliki, dove si trova la cattedrale di Santa Teresa.\nIl territorio \u00e8 suddiviso in 152 parrocchie.\nStoria.\nLa diocesi \u00e8 stata eretta il 1\u00ba marzo 1973 con la bolla \"Inter tot acerbitates\" di papa Paolo VI, ricavandone il territorio dalla diocesi di Ogoja.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 2.544.970 persone contava 621.260 battezzati, corrispondenti al 24,4% del totale."}
{"id": "500371", "revid": "93556", "url": "https://it.wikipedia.org/wiki?curid=500371", "title": "Diocesi di Abengourou", "text": "La diocesi di Abengourou (in latino: \"Dioecesis Abenguruensis\") \u00e8 una sede della Chiesa cattolica in Costa d'Avorio suffraganea dell'arcidiocesi di Bouak\u00e9. Nel 2020 contava 493.280 battezzati su 1.351.420 abitanti. \u00c8 retta dal vescovo Gbaya Boniface Ziri.\nTerritorio.\nLa diocesi comprende la regione del Medio Como\u00e9 in Costa d'Avorio.\nSede vescovile \u00e8 la citt\u00e0 di Abengourou, dove si trova la cattedrale di Santa Teresa di Ges\u00f9 Bambino.\nIl territorio \u00e8 suddiviso in 51 parrocchie.\nStoria.\nLa diocesi \u00e8 stata eretta il 13 settembre 1963 con la bolla \"Sacrum Consilium\" di papa Paolo VI, ricavandone il territorio dall'arcidiocesi di Abidjan e dalle diocesi di Bouak\u00e9 (oggi arcidiocesi) e di Katiola. Originariamente era suffraganea dell'arcidiocesi di Abidjan.\nIl 3 luglio 1987 ha ceduto una porzione del suo territorio a vantaggio dell'erezione della diocesi di Bondoukou.\nIl 19 dicembre 1994 \u00e8 entrata a far parte della provincia ecclesiastica dell'arcidiocesi di Bouak\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.351.420 persone contava 493.280 battezzati, corrispondenti al 36,5% del totale."}
{"id": "500373", "revid": "110157", "url": "https://it.wikipedia.org/wiki?curid=500373", "title": "Diocesi di Abeokuta", "text": "La diocesi di Abeokuta (in latino: \"Dioecesis Abeokutana\") \u00e8 una sede della Chiesa cattolica in Nigeria suffraganea dell'arcidiocesi di Lagos. Nel 2020 contava 97.360 battezzati su 5.013.160 abitanti. \u00c8 retta dal vescovo Peter Kayode Odetoyinbo.\nTerritorio.\nLa diocesi comprende la parte centro-occidentale dello Stato nigeriano di Ogun.\nSede vescovile \u00e8 la citt\u00e0 di Abeokuta, dove si trova la cattedrale dei Santi Pietro e Paolo.\nIl territorio si estende su 9.636\u00a0km\u00b2 ed \u00e8 suddiviso in 60 parrocchie.\nStoria.\nLa diocesi \u00e8 stata eretta il 24 ottobre 1997 con la bolla \"Cum ad aeternam\" di papa Giovanni Paolo II, ricavandone il territorio dall'arcidiocesi di Lagos.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 5.013.160 persone contava 97.360 battezzati, corrispondenti all'1,9% del totale."}
{"id": "500376", "revid": "110157", "url": "https://it.wikipedia.org/wiki?curid=500376", "title": "Diocesi di Aberdeen", "text": "La diocesi di Aberdeen (in latino: \"Dioecesis Aberdonensis\") \u00e8 una sede della Chiesa cattolica in Scozia suffraganea dell'arcidiocesi di Saint Andrews ed Edimburgo. Nel 2020 contava 50.750 battezzati su 811.430 abitanti. \u00c8 retta dal vescovo Hugh Gilbert, O.S.B.\nTerritorio.\nLa diocesi comprende le seguenti aree nel nord della Scozia: le contee di Aberdeenshire e Moray, le Highlands, e le isole Orcadi e Shetland.\nSede vescovile \u00e8 la citt\u00e0 di Aberdeen, dove si trova la cattedrale dell'Assunzione di Maria Vergine.\nIl territorio si estende su 30.000\u00a0km\u00b2 ed \u00e8 suddiviso in 43 parrocchie.\nStoria.\nSecondo la tradizione, la diocesi di Mortlach nel Banffshire sarebbe stata eretta in seguito alla vittoria del re scozzese Malcolm III sui Danesi. Fu lo stesso re ad erigere la diocesi, di cui si conoscono i nomi di soli tre vescovi, vissuti all'incirca nell'XI secolo: Be\u00f3\u00e1n (Beano), Donercius e Cormac. Questa tradizione non \u00e8 storicamente documentata e da alcuni storici \u00e8 ritenuta puramente leggendaria.\nNel 1131, durante il regno di Davide I, la sede episcopale fu trasferita dal vescovo Nechtan ad Aberdeen (\"Old Aberdeen\"), e fu eretta a cattedrale la chiesa di San Machar, considerato dalla tradizione l'evangelizzatore della regione. La cattedrale fu ricostruita durante l'episcopato di Alexander de Kininmund II (seconda met\u00e0 del XIV secolo). Secondo Taylor, l'erezione di una diocesi ad Aberdeen farebbe parte della trasformazione della Chiesa scozzese, da Chiesa di carattere celtico-monastico a Chiesa romana, operazione di cui il re Davide I fu uno dei protagonisti.\nFin dalla sua fondazione la diocesi era immediatamente soggetta alla Santa Sede; il 17 agosto 1472 entr\u00f2 a far parte della provincia ecclesiastica di Saint Andrews. Era delimitata a nord e ad est dal mare del Nord, e confinava a sud con le diocesi di Saint Andrews, di Brechin e di Dunkeld e ad ovest con la diocesi di Moray.\nNella diocesi esistevano diversi edifici monastici, tra i quali i monasteri benedettini di Aberdeen e di Fyvie, quello cistercense di Deer e quello agostiniano di Monymusk.\nNel 1507 il vescovo William Elphinstone redasse il breviario di Aberdeen e lo fece pubblicare. Si tratta del primo libro stampato in Scozia.\nL'ultimo vescovo cattolico di Aberdeen fu William Gordon, deceduto nel 1577; con lui termina la prima fase della storia della diocesi cattolica di Aberdeen. A Gordon succedette David Cunningham, che ruppe la comunione con la Santa Sede ed instaur\u00f2 la serie dei vescovi della Chiesa episcopale scozzese: la diocesi episcopale di Aberdeen fu soppressa nel 1688.\nLe missioni cattoliche in Scozia ripresero nel XVII secolo. Il vicariato apostolico del distretto delle Highlands (o degli Altopiani) fu eretto il 23 luglio 1727, ricavandone il territorio dal vicariato apostolico di Scozia (oggi arcidiocesi di Saint Andrews ed Edimburgo), istituito come prefettura apostolica nel 1653.\nA causa dell'aumento del numero dei cattolici, il 13 febbraio 1827 papa Leone XII oper\u00f2 una revisione delle circoscrizioni ecclesiastiche cattoliche in Scozia, portando il numero dei vicariati apostolici da due a tre, e con il breve \"Quanta laetitia\" istitu\u00ec il vicariato apostolico del distretto settentrionale con sede ad Aberdeen. A Blair, nei pressi della citt\u00e0, venne istituito il seminario, unico per tutta la Scozia.\nIl 17 agosto 1869 la giurisdizione del vicariato apostolico del distretto settentrionale fu estesa alla contea di Caithness e alle isole Orcadi e Shetland, gi\u00e0 di pertinenza della prefettura apostolica del Polo Nord.\nIl 4 marzo 1878, nel contesto dell'istituzione della nuova gerarchia cattolica scozzese, in forza della bolla \"Ex supremo Apostolatus\" di papa Leone XIII fu restaurata la diocesi di Aberdeen, con estensione sul medesimo territorio del precedente vicariato apostolico del distretto settentrionale.\nLa diocesi \u00e8 la pi\u00f9 estesa della Scozia, coprendone circa un terzo del suo territorio. Essa comprende i territori delle antiche diocesi medievali di Orkney, Caithness, Ross, Moray e Aberdeen.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 811.430 persone contava 50.750 battezzati, corrispondenti al 6,25% del totale."}
{"id": "500378", "revid": "110157", "url": "https://it.wikipedia.org/wiki?curid=500378", "title": "Arcidiocesi di Abidjan", "text": "Larcidiocesi di Abidjan (in latino: \"Archidioecesis Abidianensis\") \u00e8 una sede metropolitana della Chiesa cattolica in Costa d'Avorio. Nel 2020 contava 2.502.660 battezzati su 3.795.650 abitanti. \u00c8 retta dall'arcivescovo cardinale Jean-Pierre Kutwa.\nTerritorio.\nL'arcidiocesi comprende la citt\u00e0 di Abidjan, dove si trova la cattedrale di San Paolo.\nIl territorio \u00e8 suddiviso in 72 parrocchie.\nProvincia ecclesiastica.\nLa provincia ecclesiastica di Abidjan, istituita nel 1955, comprende 3 suffraganee:\nStoria.\nLa prefettura apostolica della Costa d'Avorio fu eretta il 28 giugno 1895, ricavandone il territorio dalla prefettura apostolica della Costa d'Oro (oggi arcidiocesi di Cape Coast).\nIl 17 novembre 1911 per effetto del breve \"Quae Catholico\" di papa Pio X cedette una porzione del suo territorio a vantaggio dell'erezione della prefettura apostolica di Korogo (oggi diocesi di Katiola) e contestualmente la prefettura apostolica fu elevata a vicariato apostolico.\nIl 9 aprile 1940 in forza del decreto \"Cum in Africae\" della Sacra Congregazione per la Propagazione della Fede cedette una porzione del suo territorio a vantaggio dell'erezione del vicariato apostolico di Sassandra (oggi diocesi di Daloa) e contestualmente cambi\u00f2 il proprio nome in vicariato apostolico di Abidjan.\nIl 17 maggio 1951 cedette un'altra porzione di territorio a vantaggio dell'erezione della prefettura apostolica di Bouak\u00e9 (oggi arcidiocesi).\nIl 14 settembre 1955 il vicariato apostolico \u00e8 stato elevato al rango di arcidiocesi metropolitana con la bolla \"Dum tantis\" di papa Pio XII.\nIl 13 settembre 1963 e l'8 giugno 1982 ha ceduto ulteriori porzioni di territorio a vantaggio dell'erezione rispettivamente della diocesi di Abengourou e delle diocesi di Grand-Bassam e di Yopougon.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 3.795.650 persone contava 2.502.660 battezzati, corrispondenti al 65,9% del totale."}
{"id": "500379", "revid": "110157", "url": "https://it.wikipedia.org/wiki?curid=500379", "title": "Diocesi di Abomey", "text": "La diocesi di Abomey (in latino: \"Dioecesis Abomeiensis\") \u00e8 una sede della Chiesa cattolica in Benin suffraganea dell'arcidiocesi di Cotonou. Nel 2020 contava 192.580 battezzati su 804.630 abitanti. \u00c8 retta dal vescovo Eug\u00e8ne Cyrille Hound\u00e9kon.\nTerritorio.\nLa diocesi comprende il dipartimento di Zou in Benin.\nSede vescovile \u00e8 la citt\u00e0 di Abomey, dove si trova la cattedrale dei Santi Pietro e Paolo.\nIl territorio \u00e8 suddiviso in 83 parrocchie.\nStoria.\nLa diocesi di Abomey \u00e8 stata eretta il 5 aprile 1963 con la bolla \"Christi iussum\" di papa Giovanni XXIII, ricavandone il territorio dall'arcidiocesi di Cotonou e dalla diocesi di Porto Novo.\nIl 10 giugno 1995 ha ceduto una porzione del suo territorio a vantaggio dell'erezione della diocesi di Dassa-Zoum\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 804.630 persone contava 192.580 battezzati, corrispondenti al 23,9% del totale."}
{"id": "500380", "revid": "110157", "url": "https://it.wikipedia.org/wiki?curid=500380", "title": "Arcidiocesi di Acapulco", "text": "Larcidiocesi di Acapulco (in latino: \"Archidioecesis Acapulcana\") \u00e8 una sede metropolitana della Chiesa cattolica in Messico appartenente alla regione ecclesiastica Sur. Nel 2020 contava 1.272.180 battezzati su 1.589.287 abitanti. \u00c8 retta dall'arcivescovo Leopoldo Gonz\u00e1lez Gonz\u00e1lez.\nTerritorio.\nL'arcidiocesi comprende 24 comuni della zona costiera dello stato messicano di Guerrero, corrispondente alle regioni di Costa Grande e Costa Chica: Acapulco, Atoyac de \u00c1lvarez, Ayutla de los Libres, Azoy\u00fa, Benito Juarez, Coahuayutla de Jos\u00e9 Mar\u00eda Izazaga, Copala, Coyuca de Ben\u00edtez, Cuajinicuilapa, Cuautepec, Florencio Villarreal, Igualapa, Juchit\u00e1n, La Uni\u00f3n de Isidoro Montes de Oca, Marquelia, Ometepec, Petatl\u00e1n, San Luis Acatl\u00e1n, San Marcos, Tecoanapa, Tecp\u00e1n de Galeana, Tlacoachistlahuaca, Xochistlahuaca e Zihuatanejo de Azueta.\nSede arcivescovile \u00e8 la citt\u00e0 di Acapulco, dove si trova la cattedrale di Nostra Signora della Solitudine (\"Nuestra Se\u00f1ora de la Soledad\").\nIl territorio si estende su una superficie di 18.000\u00a0km\u00b2 ed \u00e8 suddiviso in 76 parrocchie, raggruppate in 12 decanati (2009).\nProvincia ecclesiastica.\nLa provincia ecclesiastica di Acapulco, istituita nel 1983, comprende 3 suffraganee:\nStoria.\nLa diocesi di Acapulco fu eretta il 18 marzo 1958 con la bolla \"Quo aptiori\" di papa Pio XII, ricavandone il territorio dalla diocesi di Chilapa (oggi diocesi di Chilpancingo-Chilapa). La bolla ebbe esecuzione il 24 gennaio 1959. Originariamente era suffraganea dell'arcidiocesi di Citt\u00e0 del Messico.\nIl 27 ottobre 1964 cedette una porzione del suo territorio a vantaggio dell'erezione della diocesi di Ciudad Altamirano.\nIl 10 febbraio 1983 \u00e8 stata elevata al rango di arcidiocesi metropolitana con la bolla \"Quo maius\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.589.287 persone contava 1.272.180 battezzati, corrispondenti all'80,0% del totale."}
{"id": "500382", "revid": "1123126", "url": "https://it.wikipedia.org/wiki?curid=500382", "title": "Diocesi di Acarigua-Araure", "text": "La diocesi di Acarigua-Araure (in latino: \"Dioecesis Acariguaruensis\") \u00e8 una sede della Chiesa cattolica in Venezuela suffraganea dell'arcidiocesi di Barquisimeto. Nel 2020 contava 635.800 battezzati su 682.740 abitanti. La sede \u00e8 vacante.\nTerritorio.\nLa diocesi comprende parte dello stato venezuelano di Portuguesa. Al momento dell'erezione la diocesi era costituita dai seguenti comuni: Agua Blanca, Araure, Esteller, P\u00e1ez, San Rafael de Onoto, Santa Rosalia e Tur\u00e9n.\nSede vescovile \u00e8 la citt\u00e0 di Acarigua, capoluogo del comune di P\u00e1ez, dove si trova la cattedrale di Nostra Signora \"de la Corteza\" (\"della Corteccia\").\nIl territorio \u00e8 suddiviso in 26 parrocchie.\nStoria.\nLa diocesi \u00e8 stata eretta il 27 dicembre 2002 con la bolla \"Ad satius consulendum\" di papa Giovanni Paolo II, ricavandone il territorio dalla diocesi di Guanare.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 682.740 persone contava 635.800 battezzati, corrispondenti al 93,1% del totale."}
{"id": "500384", "revid": "1086375", "url": "https://it.wikipedia.org/wiki?curid=500384", "title": "Arcidiocesi di Accra", "text": "Larcidiocesi di Accra (in latino \"Archidioecesis Accra\u00ebnsis\") \u00e8 una sede metropolitana della Chiesa cattolica in Ghana. Nel 2020 contava 399.900 battezzati su 5.093.000 abitanti. \u00c8 retta dall'arcivescovo John Bonaventure Kwofie, C.S.Sp.\nTerritorio.\nL'arcidiocesi comprende la regione della Grande Accra in Ghana.\nSede arcivescovile \u00e8 la citt\u00e0 di Accra, dove si trova la cattedrale dello Spirito Santo.\nIl territorio \u00e8 suddiviso in 44 parrocchie.\nProvincia ecclesiastica.\nLa provincia ecclesiastica di Accra, istituita nel 1992, comprende 4 suffraganee:\nStoria.\nLa prefettura apostolica di Accra fu eretta il 2 dicembre 1943, ricavandone il territorio dal vicariato apostolico della Costa d'Oro (oggi arcidiocesi di Cape Coast).\nIl 12 giugno 1947 la prefettura apostolica fu elevata a vicariato apostolico con la bolla \"Si evangelicos fructus\" di papa Pio XII.\nIl 18 aprile 1950 il vicariato apostolico \u00e8 stato elevato a diocesi con la bolla \"Laeto accepimus\" dello stesso papa Pio XII. Originariamente era suffraganea dell'arcidiocesi di Cape Coast.\nIl 6 luglio 1992 ha ceduto una porzione del suo territorio a vantaggio dell'erezione della diocesi di Koforidua e contestualmente \u00e8 stata elevata al rango di arcidiocesi metropolitana con la bolla \"Quae maiori\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 5.093.000 persone contava 399.900 battezzati, corrispondenti al 7,9% del totale."}
{"id": "500385", "revid": "1543377", "url": "https://it.wikipedia.org/wiki?curid=500385", "title": "Arcidiocesi di Acerenza", "text": "Larcidiocesi di Acerenza (in latino: \"Archidioecesis Acheruntina\") \u00e8 una sede della Chiesa cattolica in Italia suffraganea dell'arcidiocesi di Potenza-Muro Lucano-Marsico Nuovo appartenente alla regione ecclesiastica Basilicata. Nel 2020 contava 39.836 battezzati su 39.940 abitanti. \u00c8 retta dall'arcivescovo Francesco Sirufo.\nTerritorio.\nL'arcidiocesi comprende la citt\u00e0 di Acerenza e altri 16 comuni della provincia di Potenza: Laurenzana, Cancellara, Calvello, Genzano di Lucania, Anzi, Pietrapertosa, Pietragalla, Banzi, Castelmezzano, Palazzo San Gervasio, San Chirico Nuovo, Tolve, Brindisi Montagna, Trivigno, Vaglio Basilicata, Oppido Lucano.\nSede arcivescovile \u00e8 la citt\u00e0 di Acerenza, dove si trova la cattedrale di Santa Maria Assunta e San Canio Vescovo.\nIl territorio \u00e8 suddiviso in 21 parrocchie.\nStoria.\nLa tradizione vuole che gi\u00e0 nel 300 inizi la serie dei vescovi di Acerenza con Romano, che resse la chiesa di Acerenza dal 300 al 329, sotto il pontificato di san Marcellino papa; nell'elenco seguono altri vescovi fino al 441. Tuttavia quest'elenco \u00e8 ritenuto un falso, poich\u00e9 la maggior parte dei nomi \u00e8 di origine longobarda e perch\u00e9 \u00e8 chiaro il tentativo di colmare la lacuna nella cronotassi e portare le origini del vescovado acheruntino al IV secolo.\nPrimo vescovo storicamente documentato \u00e8 Giusto, che partecip\u00f2 al sinodo di Roma del 499 convocato da papa Simmaco.\nDopo Giusto non si conoscono altri vescovi, fino al 776 anno in cui sedeva sulla cattedra episcopale Leone II. Da questa data la serie dei vescovi \u00e8 ininterrotta, a parte brevi periodi, e permette di conoscere anche lo sviluppo della diocesi.\nNel 799 il vescovo Leone II fece trasportare dall'antica citt\u00e0 di Atella, in Campania, ad Acerenza il corpo di san Canio; nell'872 fu il vescovo Pietro II a far trasferire ad Acerenza le reliquie di un altro santo, san Laverio, prelevato dalla chiesa di Grumentum.\nAlla fine del X secolo il vescovado divent\u00f2 suffraganeo dell'arcidiocesi di Otranto. Infatti, nel 968, in seguito ad una decisione dell'imperatore di Costantinopoli, l'arcivescovo di Otranto ricevette l'autorizzazione per consacrare vescovi ad Acerenza. In risposta a questo fatto, per limitare l'influenza delle chiese di rito bizantino, venne istituita la provincia ecclesiastica di Salerno.\nAcerenza divenne uno dei centri del conflitto tra la Chiesa d'Oriente e quella romana. Contesa fra le due metropoli ecclesiastiche di Otranto e di Salerno, Acerenza, fedele alla chiesa di Roma, nel 989 si sottrasse alla giurisdizione metropolitica di Otranto e divenne suffraganea dell'arcidiocesi di Salerno, anche se continu\u00f2 ad essere influenzata da Otranto per posizione geografica, per frequenti rapporti culturali, per il monachesimo.\nIl 4 maggio 1041 il vescovo di Acerenza Stefano (1029-1041), che appoggiava il catapano di Bari, mor\u00ec combattendo sulle rive dell'Ofanto contro i primi Normanni che avevano conquistato la zona intorno a Melfi. In seguito a questa battaglia Acerenza fu conquistata dai Normanni e nel 1061 Roberto il Guiscardo ne fece una roccaforte, rendendola un centro di difesa da rappresaglie bizantine.\nNel 1059 il vescovo Godano o Gelaldo partecip\u00f2 al concilio di Melfi nel quale si distinse; per questo ottiene il titolo di arcivescovo. Questa notizia comunque non \u00e8 confermata; infatti secondo altre fonti Acerenza divenne arcivescovado sotto papa Leone IX o sotto papa Niccol\u00f2 II.\nIl 13 aprile 1068 papa Alessandro II eman\u00f2 una bolla, diretta ad Arnaldo, arcivescovo di Acerenza, con la quale istitu\u00ec una nuova provincia ecclesiastica comprendente, fra le altre, le diocesi di Venosa, Potenza, Tricarico, Montepeloso, Gravina, Matera, Tursi, Latiniano, San Chirico, Oriolo, lasciando sotto il controllo diretto della Santa Sede Montemurro e Armento.\nL'arcivescovo Arnaldo verso negli ultimi anni dell'XI secolo fece iniziare i lavori per la costruzione della cattedrale durante i quali furono ritrovate le reliquie di san Canio. Nel mese di maggio 1102 fu eletto arcivescovo Pietro al quale furono confermati i privilegi concessi ad Arnaldo.\nNel 1106 papa Pasquale II scrisse all'arcivescovo Pietro per conferirgli i diritti metropolitici, assegnandogli come suffraganee le diocesi di Venosa, Gravina, Tricarico, Tursi e Potenza e l'uso del pallio nelle festivit\u00e0.\nNel 1203 con bolla di papa Innocenzo III Matera fu elevata a chiesa cattedrale. La bolla si espresse nel seguente modo: \u00abAbbiamo ritenuto di stabilire una chiesa cattedrale presso Matera in modo che sia unita alla primitiva cattedra\u00bb. L'unione \"aeque principaliter\" con Matera non ebbe vita facile; infatti la storia di queste due chiese \u00e8 un susseguirsi di dissidi e contrasti.\nNei primi anni del Quattrocento, quando era vescovo Manfredi di Aversa (1414-1444), i materani, con l'aiuto di Giannantonio Orsini, principe di Taranto e conte di Matera, tentarono di separarsi da Acerenza, costringendo l'arcivescovo ad allontanarsi dalla sua sede, nominando vescovo un certo Marsio, frate francescano; papa Eugenio IV dapprima lasci\u00f2 alla chiesa di Matera un amministratore separato, e dopo la morte di Manfredi nel 1444 ripristin\u00f2 l'unione tra le due Chiese, nominando Marino De Paulis arcivescovo di Acerenza e Matera.\nNel 1471 papa Sisto IV decret\u00f2 che l'arcivescovo assumesse il titolo di \"Acerenza e Matera\" quando dimorava in Acerenza, e viceversa il titolo di \"Matera e Acerenza\" quando dimorava in Matera. I contrasti continuarono tanto che papa Clemente VIII stabil\u00ec che la precedenza del titolo spettava ad Acerenza, diocesi pi\u00f9 antica, e il soggiorno dell'arcivescovo fosse a Matera, a causa della sua maggiore comodit\u00e0. Il 5 novembre 1751 papa Benedetto XIV, con una bolla diretta all'arcivescovo Francesco Lanfreschi, ribad\u00ec i possessi e i diritti e dell'arcidiocesi, confermando che la residenza abituale dell'arcivescovo acheruntino e materano dovesse essere Acerenza.\nIl 5 agosto 1910 agli arcivescovi di Acerenza e Matera fu concesso di aggiungere il titolo di abati di Sant'Angelo di Montescaglioso. Dal 1954 questo titolo sar\u00e0 appannaggio degli arcivescovi di Matera.\nL'11 agosto 1945 il decreto \"Excellentissimus\" della Congregazione Concistoriale modific\u00f2 i confini delle due arcidiocesi, attribuendo alla giurisdizione di Matera dieci parrocchie nei comuni di Bernalda, Ferrandina, Ginosa, Grottole, Laterza, Metaponto, Miglionico, Montescaglioso, Pisticci e Pomarico, fino a quel momento appartenute ad Acerenza.\nIl 2 luglio 1954 con la bolla \"Acherontia\" di papa Pio XII le due chiese di Acerenza e Matera furono definitivamente separate e furono costituite due province ecclesiastiche: alla chiesa metropolitana di Acerenza furono assegnate le sedi suffraganee di Potenza, Venosa, Marsico Nuovo e Muro Lucano.\nIl 21 agosto 1976 con la bolla \"Quo aptius\" di papa Paolo VI furono soppresse le due province ecclesiastiche, e Acerenza, assieme a Matera, divenne una sede vescovile suffraganea dell'arcidiocesi di Potenza e Marsico Nuovo, contestualmente elevata a sede metropolitana.\nCon la lettera della Congregazione per i vescovi del 28 novembre 1977, alla sede di Acerenza \u00e8 stato restituito il titolo di arcidiocesi.\nMolti arcivescovi di Acerenza sono stati elevati alla porpora cardinalizia.\nPapa Urbano VI fu arcivescovo di Acerenza e Matera dal 1363 al 1377.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 39.940 persone contava 39.836 battezzati, corrispondenti al 99,7% del totale."}
{"id": "500386", "revid": "110157", "url": "https://it.wikipedia.org/wiki?curid=500386", "title": "Diocesi di Achonry", "text": "La diocesi di Achonry (in latino: \"Dioecesis Achadensis\") \u00e8 una sede della Chiesa cattolica in Irlanda suffraganea dell'arcidiocesi di Tuam. Nel 2020 contava 36.720 battezzati su 40.000 abitanti. \u00c8 retta dal vescovo Paul Dempsey.\nTerritorio.\nLa diocesi si trova nella parte nord-occidentale dell'Irlanda: comprende la maggior parte della contea di Sligo, buona parte della contea di Mayo e una porzione della contea di Roscommon. \u00c8 racchiusa tra le diocesi di Killala e di Elphin e l'arcidiocesi di Tuam.\nSede vescovile \u00e8 la citt\u00e0 di Ballaghaderreen, dove si trova la cattedrale dell'Annunciazione e di San Nathy. Nel villaggio di Achonry si trova l'antica cattedrale, oggi sconsacrata.\nIl territorio si estende su 896\u00a0km\u00b2 ed \u00e8 suddiviso in 23 parrocchie, di cui 11 nella contea di Sligo, 11 nella contea di Mayo ed una, la cattedrale, in quella di Roscommon.\nStoria.\nLa diocesi ha origine dal monastero eretto da san Finnian, morto nel 552, che scelse come primo superiore san Nateo o Nath\u00ed. Poco si conosce di questa antica sede nel corso del I millennio. Si trattava tuttavia di una sede monastica, come tutte le altre diocesi irlandesi dell'epoca, con giurisdizione su Achad Cain o Achad Conaire, e non \u00e8 chiaro quanti abati abbiano avuto anche la consacrazione episcopale: lo stesso fondatore san Nateo era probabilmente un semplice prete.\nAchonry rimase sede monastica fino al XII secolo, quando fu adottato anche in Irlanda il modello di organizzazione ecclesiastica dell'Europa continentale. Bench\u00e9 non sia menzionata nel sinodo di Rathbreasail del 1111, il sinodo di Kells del 1152 ne fece una suffraganea dell'arcidiocesi di Tuam e stabil\u00ec per la prima volta i confini della diocesi, che sono i medesimi di oggi. A questo sinodo prese parte il primo vescovo noto di Achonry, Maelruan O'Ruadan.\nIn seguito alla riforma protestante del 1534 voluta da Enrico VIII d'Inghilterra la diocesi visse un periodo di profonda crisi; in questo periodo si distinse in modo particolare il vescovo Owen O'Harte, scelto su raccomandazione del gesuita David Wolfe, e che in seguito divenne amministratore dell'arcidiocesi di Armagh e nel 1575 ricevette poteri speciali per tutta la provincia ecclesiastica di Tuam. Nel 1587 lo stesso O'Harte prese parte al sinodo che promulg\u00f2 nella provincia dell'Ulster i decreti del concilio di Trento. Alla sua morte, la diocesi visse un lungo periodo di vacanza che dur\u00f2 tutto il XVII secolo: solo per quattro di questi cento anni Achonry ebbe un vescovo, per il resto del tempo fu governata da vicari apostolici.\nI vescovi risiedono a Ballaghaderreen dal 1818, anche se la diocesi ha mantenuto l'antico nome medievale. La cattedrale fu costruita durante l'episcopato di Patrick Durcan a met\u00e0 del XIX secolo e terminata sotto il vescovo John Lyster. A questo stesso vescovo si deve anche la costruzione del seminario diocesano.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 40.000 persone contava 36.720 battezzati, corrispondenti al 91,8% del totale."}
{"id": "500388", "revid": "400694", "url": "https://it.wikipedia.org/wiki?curid=500388", "title": "Diocesi di Acqui", "text": "La diocesi di Acqui (in latino: \"Dioecesis Aquensis\") \u00e8 una sede della Chiesa cattolica in Italia suffraganea dell'arcidiocesi di Torino appartenente alla regione ecclesiastica Piemonte. Nel 2020 contava 128.550 battezzati su 140.475 abitanti. \u00c8 retta dal vescovo Luigi Testore.\nTerritorio.\nIl territorio della diocesi si estende per 1.683\u00a0km\u00b2, di cui circa il 70% in Piemonte e il restante circa 30% in Liguria. A livello provinciale la suddivisione \u00e8 la seguente: provincia di Alessandria circa 47%, provincia di Savona il 23%, provincia di Asti circa 22%, citt\u00e0 metropolitana di Genova circa il 7% e provincia di Cuneo meno dell'1%. Comprende la citt\u00e0 di Acqui Terme e i seguenti comuni:\nLa diocesi confina con le diocesi di Alba e di Mondov\u00ec a ovest, di Genova e Savona-Noli a sud, di Tortona a est, di Asti e Alessandria a nord.\nSede vescovile \u00e8 la citt\u00e0 di Acqui Terme, dove si trova la cattedrale dell'Assunzione di Maria Vergine. Nella stessa citt\u00e0 sorge anche la basilica minore di San Pietro.\nLa diocesi \u00e8 suddivisa in 115 parrocchie, raggruppate in 5 zone pastorali:\nStoria.\nLa presenza di una comunit\u00e0 cristiana nel I secolo \u00e8 attestata da una lapide ritrovata nel 1660 in un cimitero cittadino. Le decorazioni nella cattedrale seguono la tradizione e mostrano papa Silvestro I che nel 323 fonda la diocesi; protovescovo \u00e8 san Maggiorino, da sempre venerato come patrono della diocesi. I primi vescovi sono documentati da una pergamena dell'XI secolo, ritenuta degna di fede, la quale tuttavia ignora gli unici due vescovi di Acqui storicamente documentati nei primi otto secoli: Ditario, la cui lastra sepolcrale, scoperta nel 1753, riporta come data di morte il 488; e Valentino, che prese parte al concilio romano del 680 indetto da papa Agatone per condannare l'eresia monotelita.\nFino al V secolo lo sviluppo della chiesa locale \u00e8 continuo, tanto che si pu\u00f2 dire che alla fine di quel secolo tutta la popolazione \u00e8 cristiana, ma a partire dalla fine del V secolo, con l'inizio delle invasioni barbariche, cominci\u00f2 un periodo di sofferenze che dur\u00f2 pi\u00f9 di 4 secoli, senza dimenticare che nel 905 e nel 936 due invasioni di pirati saraceni ridussero la popolazione in condizioni drammatiche. Questa situazione potrebbero spiegare il vuoto di quattro secoli nella lista dei vescovi riportata dal dittico di Acqui; infatti si conoscono vescovi solo a partire dalla met\u00e0 del IX secolo con Odalberto, che intervenne nell'844 all'incoronazione del re Ludovico II, e con Ragano, che vent'anni dopo partecip\u00f2 a un concilio celebrato dal metropolita Tadone di Milano, di cui il vescovo acquese era suffraganeo.\nA partire dal X secolo, la serie episcopale si fa pi\u00f9 continua e completa. Al vescovo Adalgiso, l'imperatore Ottone I concesse un diploma che definiva i diritti giurisdizionali dell'episcopato sulla citt\u00e0 e il contado acquese; questo privilegio fu ripetuto al vescovo Benedetto nel 978, al quale fu concessa la giurisdizione sulla citt\u00e0 e sul territorio circostante per un raggio di tre miglia, e al vescovo Primo nel 996, con l'aggiunta di alcuni castelli e pievi.\nSecondo l'antica lista episcopale acquese, fu il vescovo Primo, a cavallo fra X e XI secolo, a dare avvio alla costruzione della nuova cattedrale cittadina, trasferendola dalla chiesa \"extra moenia\" di San Pietro; la nuova cattedrale fu consacrata da san Guido I nel 1067. In questo stesso periodo troviamo le prime attestazioni di una suddivisione del territorio diocesano in pievi.\nNel 1175 venne eretta da papa Alessandro III la diocesi di Alessandria con territorio sottratto in parte a quello di Acqui. Ne nacque un lungo contenzioso fra le due citt\u00e0, che si aggrav\u00f2 nel 1180 quando lo stesso papa decise l'unione delle due diocesi e il trasferimento della curia vescovile ad Alessandria. Questa decisione rimase lettera morta, come pure quella di papa Innocenzo III che nel 1206 stabil\u00ec l'unione \"aeque principaliter\" delle due sedi. Quando il vescovo Ugo Tornielli decise di trasferirsi ad Alessandria, provoc\u00f2 la dura reazione degli acquesi che port\u00f2 il papa alla decisione di destituire Ugo e di far procedere all'elezione di un nuovo vescovo, Anselmo. Da questo momento, fino al 1405, la diocesi di Alessandria, governata da un arcidiacono, rimase unita a quella di Acqui, che fu la sede unica del vescovo e della curia diocesana.\nNel 1450, per eleggere il nuovo vescovo Tommaso Deregibus, il Capitolo della cattedrale dovette riunirsi nella chiesa di Santa Maria delle Grazie nel vicino paese di Visone, poich\u00e9 in citt\u00e0 imperversava una terribile epidemia di peste.\nNel XVI secolo si deve soprattutto al vescovo Pietro Fauno (1558-1585) l'attuazione dei decreti di riforma stabiliti dal concilio di Trento, tra cui la fondazione del seminario vescovile nel 1566. Intenso fu lo scambio epistolare tra Pietro Fauno e san Carlo Borromeo, da cui emerge un quadro di parrocchie in condizioni di estrema povert\u00e0, bench\u00e9 animate da un intenso fervore religioso.\nNel periodo tra il 1625 e il 1648 l'invasione di francesi e spagnoli e le loro lotte per il controllo del territorio causarono un peggioramento della situazione economica locale e l'epidemia di peste del 1630 e 1631 decim\u00f2 la popolazione. In questo periodo emerse la figura del vescovo Gregorio Pedroca che si dedic\u00f2 alla cura degli appestati, tanto da esserne contagiato.\nNe Settecento il vescovo Carlo Giuseppe Capra (1755-1772) fece costruire il nuovo seminario della diocesi, che dot\u00f2 di un ricco fondo librario, che costituisce la base della biblioteca diocesana che porta il suo nome.\nIn occasione del riordino delle diocesi piemontesi voluto da Napoleone Bonaparte, che determin\u00f2 la soppressione di 9 diocesi, la sede di Acqui, in forza del breve \"Gravissimis causis\" di papa Pio VII del 1\u00ba giugno 1803, ingrand\u00ec il proprio territorio a scapito delle diocesi vicine e contestualmente entr\u00f2 a far parte della provincia ecclesiastica dell'arcidiocesi di Torino. Il 17 luglio 1817, la diocesi ritorn\u00f2, con qualche variazione, nei suoi confini precedenti, quando papa Pio VII ristabil\u00ec le diocesi soppresse nel 1803 con la bolla \"Beati Petri\".\nNel corso dei secoli sono emerse figure molto importanti nell'ambito della diocesi e della Chiesa universale: Carlo Capra, fondatore dell'orfanotrofio; i santi Paolo della Croce fondatore dei Padri Passionisti, Maria Domenica Mazzarello cofondatrice delle Figlie di Maria Ausiliatrice e Giuseppe Marello fondatore degli Oblati di San Giuseppe; le beate Teresa Bracco, Chiara Badano e il venerabile Paolo Pio Perazzo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIl pi\u00f9 antico catalogo dei vescovi di Acqui \u00e8 contenuto in una pergamena, oggi perduta, della seconda met\u00e0 dell'XI secolo e riprodotta nel XVII secolo dal vescovo Gregorio Pedrocca in un'opera rimasta manoscritta, la \"Solatia Chronologica Sacrosanctae Ecclesiae Aquensis\", conservata nell'archivio vescovile della diocesi. Il dittico riporta una lista di 17 vescovi da Maggiorino a Guido I, con un vuoto di circa 400 anni tra Adeodato e Sedaldo, colmato da storici locali con nomi di vescovi storicamente documentati grazie ad altre fonti, ma anche con nomi di vescovi di dubbia autenticit\u00e0.\nStatistiche.\nLa diocesi nel 2020 su una popolazione di 140.475 persone contava 128.550 battezzati, corrispondenti al 91,5% del totale."}
{"id": "500389", "revid": "110157", "url": "https://it.wikipedia.org/wiki?curid=500389", "title": "Diocesi di Acerra", "text": "La diocesi di Acerra (in latino: \"Dioecesis Acerrarum\") \u00e8 una sede della Chiesa cattolica in Italia suffraganea dell'arcidiocesi di Napoli appartenente alla regione ecclesiastica Campania. Nel 2020 contava 123.665 battezzati su 127.330 abitanti. \u00c8 retta dal vescovo Antonio Di Donna.\nTerritorio.\nLa diocesi si estende su due province della Campania. Comprende il comune di Acerra e Casalnuovo di Napoli, nella porzione di territorio denominato Licignano (il restante appartiene all'arcidiocesi di Napoli e alla diocesi di Nola), nella citt\u00e0 metropolitana di Napoli; e Arienzo, Cervino (ad eccezione della frazione La Vittoria, che \u00e8 in diocesi di Caserta), San Felice a Cancello, Santa Maria a Vico, in provincia di Caserta.\nConfina a ovest con la diocesi di Aversa, a nord ovest con la diocesi di Caserta, a nord est con la diocesi di Cerreto Sannita-Telese-Sant'Agata de' Goti, a sud con la diocesi di Nola e a sud ovest con l'arcidiocesi di Napoli.\nSede vescovile \u00e8 la citt\u00e0 di Acerra, dove si trova la cattedrale di Santa Maria Assunta. A Santa Maria a Vico sorge la basilica minore di Maria Santissima Assunta.\nIl territorio si estende su 157\u00a0km\u00b2 ed \u00e8 suddiviso in 28 parrocchie.\nStoria.\nLa diocesi fu eretta nell'XI secolo. Non \u00e8 nota la data esatta della sua fondazione; alcuni autori ritengono che la diocesi di Acerra sia la continuazione dell'antica sede di Suessola, le cui vetuste rovine si trovano quasi interamente nel perimetro comunale di Acerra. Suessola appare tra le comunit\u00e0 appartenenti alla giurisdizione del vescovo di Nola in un rescritto di papa Pelagio I del 558. Nella bolla ad Alone di Benevento del 983, papa Giovanni XIV concede al metropolita beneventano la facolt\u00e0 di consacrare i suoi vescovi suffraganei, tra cui appare per la prima volta anche quello di Suessola; questa disposizione viene ripetuta dai papi successivi fino a papa Leone IX nel 1053. La documentazione coeva tuttavia non ha restituito alcun nome di vescovo di Suessola, cosa che per Kehr e Klewitz mette in dubbio la sua reale esistenza storica.\nNella bolla di papa Stefano IX al metropolita Vodalrico di Benevento del 1057 la diocesi di Suessola non \u00e8 pi\u00f9 presente. Secondo lo storico Gaetano Caporale \u00e8 attorno a questi anni che venne eretta la diocesi di Acerra, costituita dalla parte in pianura della diocesi di Suessola, mentre la parte montagnosa venne annessa alla diocesi di Sant'Agata de' Goti. Lo stesso storico ritiene che tra il 1059 e il 1060 la diocesi fu istituita personalmente da papa Niccol\u00f2 II, venuto a consacrare nella novella diocesi Pietro, vescovo di Isernia, e il cardinale Oderisio. \u00abMa la tesi dello storico ottocentesco \u00e8 alquanto fragile\u00bb.\nIl primo vescovo noto \u00e8 Giraldo, attestato da due bolle pontificie del 1098 e del 1114, cui segue un anonimo vescovo deposto nel concilio di Pisa del 1135. Nel 1179 Bartolomeo prese parte al concilio lateranense indetto da papa Alessandro III. Sono questi gli unici vescovi di Acerra per l'XI e il XII secolo. La diocesi era suffraganea dell'arcidiocesi di Napoli, bench\u00e9 spesso i documenti pontifici confondano Acerra con la diocesi di Acerno, suffraganea di Salerno.\n\u00abIl travaglio della vita civile non influenz\u00f2 la vita religiosa degli Acerrani; alla diffusione di pratiche religiose individuali si affiancavano anche forme di religiosit\u00e0 collettiva. Soprattutto dopo la pestilenza di met\u00e0 secolo XIV, anche ad Acerra sorse una compagnia di \"battenti\" legata all'attivit\u00e0 dell\"'Annunziata\" ovvero alla cura dei bambini abbandonati. Stando strettamente alla testimonianze documentali, negli anni settanta del Quattrocento sorse la Confraternita della Pace che, nata come associazione di penitenti, per molti secoli successivi si \u00e8 impegnata nella cura dei bambini abbandonati o poveri, nella diffusione della cultura religiosa.\u00bb\nIn seguito ai decreti di riforma del concilio di Trento, inizi\u00f2 una nuova fase per la vita della diocesi. I vescovi, costretti all'obbligo della residenza, iniziarono a restaurare il palazzo vescovile. Nel 1653 il vescovo Mansueto Merati fond\u00f2 il seminario vescovile nell'antico convento dei padri agostiniani. Il vescovo Domenico Antonio Biretti (1725-1760) ampli\u00f2 l'edificio, allargando le presenze a seminaristi di altre diocesi, e dette all'istituzione un nuovo regolamento e un nuovo programma di studi.\nNel 1577 il vescovo Scipione Salernitano organizz\u00f2 la diocesi in parrocchie territorialmente ben definite. Ne istitu\u00ec cinque, quattro ad Acerra (Santa Maria la Bruna nella cattedrale, San Pietro Apostolo, San Giorgio, San Lorenzo) e una a Licignano (Vergine Annunziata).\nAgli inizi del Settecento il canonico Giuseppe Romano fond\u00f2 il monte frumentario, sorto per alleviare i disagi delle classi sociali pi\u00f9 disagiate. Verso la fine del secolo fu decisa la ricostruzione della cattedrale, dopo il crollo di parte del tetto nel 1787. Il nuovo edificio venne consacrato nel 1796, ma necessit\u00f2 di continue attenzioni e rifacimenti.\nIl 27 giugno 1818 papa Pio VII con la bolla \"De utiliori\" un\u00ec Acerra \"aeque principaliter\" alla diocesi di Sant'Agata de' Goti, fino a quando non ne fu divisa il 30 novembre 1854 con la bolla \"Nihil est\" di papa Pio IX; in questa occasione il territorio diocesano si ingrand\u00ec con i comuni di Arienzo, Cervino, San Felice a Cancello e Santa Maria a Vico, ceduti dalla diocesi di Sant'Agata de' Goti.\nAnche se tra le ipotesi pi\u00f9 accreditate per la ricostituzione e ingrandimento della Diocesi il progetto originario prevedeva lo scorporo dalla Diocesi di Nola di alcuni comuni ad essa appartenenti, praticamente a ridosso di Acerra come: Pomigliano d'Arco, Brusciano, Castello di Cisterna, Mariglianella, e Tavernanova, ma si decise diversamente.\nIl primo vescovo della rinata diocesi fu Giuseppe Gennaro Romano (1855-1864), che, come altri vescovi della Campania, ebbe notevoli difficolt\u00e0 con i nuovi governanti italiani dopo le imprese di Garibaldi; il vescovo veniva accusato di essere venale e fiancheggiatore dei briganti. Alla sua morte la diocesi rest\u00f2 vacante per otto anni, fino alla nomina di Giacinto Magliulo nel 1872, che si impegn\u00f2 per la riorganizzazione della vita ecclesiale; a lui si deve in particolare l'indizione di un sinodo diocesano, un secolo dopo quello celebrato da Gennaro Giordano (1776-1789), e la fine dei lavori di ristrutturazione della cattedrale.\nIl successore Francesco De Pietro (1899-1932) si attiv\u00f2 soprattutto per \u00abuna pastorale di solidariet\u00e0 che fece di Acerra una delle diocesi pi\u00f9 avanzate nell'attuazione della nuova cultura sociale cattolica\u00bb; alla sua azione si deve la fondazione, nel 1906, della \"Societ\u00e0 Cattolica Agricola del Cuore di Ges\u00f9\", che aveva finalit\u00e0 prettamente religiose, ma anche sociali.\nNel 1933 divenne vescovo acerrano Nicola Capasso, che govern\u00f2 la diocesi fino al 1966. Per la sua attivit\u00e0 durante la seconda guerra mondiale, \u00abfu proposto per una medaglia d'oro al valore civile che decisamente rifiut\u00f2\u00bb.\nIl 30 settembre 1964, con la lettera apostolica \"Acerrarum dioecesis\", papa Paolo VI ha proclamato Sant'Alfonso Maria de' Liguori patrono principale della diocesi.\nIl 3 dicembre 2004 \u00e8 stato inaugurato il museo diocesano negli ambienti dell'ex chiesa del Corpus Domini. Dal 2010 la struttura del seminario \u00e8 stata predisposta per accogliere la biblioteca diocesana, l'archivio storico ed altri uffici diocesani.\nIl 16 dicembre 2018 \u00e8 stato inaugurato il Museo diocesano di Sant'Alfonso Maria de Liguori negli ambienti del palazzo vescovile di Arienzo dove il santo ha dimorato da vescovo di Sant'Agata de' Goti.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 127.330 persone contava 123.665 battezzati, corrispondenti al 97,1% del totale."}
{"id": "500390", "revid": "1649409", "url": "https://it.wikipedia.org/wiki?curid=500390", "title": "Arcidiocesi di Adelaide", "text": "Larcidiocesi di Adelaide (in latino: \"Archidioecesis Adelaidensis\") \u00e8 una sede metropolitana della Chiesa cattolica in Australia. Nel 2020 contava 278.300 battezzati su 1.543.120 abitanti. \u00c8 retta dall'arcivescovo Patrick Michael O'Regan.\nTerritorio.\nL'arcidiocesi comprende l'estrema parte sud-orientale dell'Australia Meridionale.\nSede arcivescovile \u00e8 citt\u00e0 di Adelaide, dove si trova la cattedrale di San Francesco Saverio.\nIl territorio \u00e8 suddiviso in 56 parrocchie.\nProvincia ecclesiastica.\nLa provincia ecclesiastica di Adelaide, istituita nel 1887, comprende 2 suffraganee:\nStoria.\nIl vicariato apostolico di Adelaide fu eretto il 5 aprile 1842 con il breve \"Ex debito\" di papa Gregorio XVI, ricavandone il territorio dal vicariato apostolico della Nuova Olanda e della Terra di Van Diemen (oggi arcidiocesi di Sydney).\nIl 22 aprile dello stesso anno il vicariato apostolico fu elevato a diocesi, entrando a far parte della nuova provincia ecclesiastica dell'arcidiocesi di Sydney.\nNel 1845 cedette una porzione del suo territorio a vantaggio dell'erezione del vicariato apostolico di King George Sounde-The Sound, che fu soppresso nel 1847, incorporando parte del suo territorio nella diocesi di Adelaide.\nIl 31 marzo 1874 divenne suffraganea dell'arcidiocesi di Melbourne.\nIl 10 maggio 1887 ha ceduto un'altra porzione di territorio a vantaggio dell'erezione della diocesi di Port Augusta (oggi diocesi di Port Pirie) e nel contempo \u00e8 stata elevata al rango di arcidiocesi metropolitana in forza del breve \"Ex officio supremi\" di papa Leone XIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.534.120 persone contava 278.300 battezzati, corrispondenti al 18,14% del totale."}
{"id": "500391", "revid": "125870448", "url": "https://it.wikipedia.org/wiki?curid=500391", "title": "Eparchia di Adigrat", "text": "L'eparchia di Adigrat (in latino: \"Eparchia Adigratensis\") \u00e8 una sede della Chiesa cattolica etiope suffraganea dell'arcieparchia di Addis Abeba. Nel 2020 contava 27.698 battezzati su 5.132.000 abitanti. \u00c8 retta dall'eparca Tesfasellassie Medhin.\nTerritorio.\nL'eparchia comprende la regione dei Tigr\u00e8 (che precedentemente era nota come la Regione 1) e la zona 2 (la pi\u00f9 settentrionale) della regione degli Afar, nel nord dell'Etiopia.\nSede eparchiale \u00e8 la citt\u00e0 di Adigrat, dove si trova la cattedrale del Salvatore.\nIl territorio si estende su 132.000\u00a0km\u00b2 ed \u00e8 suddiviso in 35 parrocchie.\nStoria.\nLa prefettura apostolica del Tigr\u00e8, di rito latino, fu eretta 25 marzo 1937 con la bolla \"Quo in Aethiopiae\" di papa Pio XI, ricavandone il territorio dal vicariato apostolico di Abissinia, contestualmente soppresso.\nLa nuova circoscrizione ecclesiastica comprendeva i commissariati di \u00c1dua, Macall\u00e8, Adigr\u00e0t, Add\u00ec Abb\u00ec e Allomat\u00e0 nel Governatorato dell'Eritrea.\nCon la morte dell'ultimo prefetto, Salvatore Pane, nel 1951, e con l'espulsione dei missionari stranieri, inizi\u00f2 per la prefettura apostolica un lungo periodo di sede vacante. Inoltre, con la fine dell'Africa Orientale Italiana, si ridusse di molto il numero dei fedeli di rito latino.\nIl 20 febbraio 1961, con la bolla \"Quod venerabiles\", papa Giovanni XXIII eresse l'eparchia di Adigrat, di rito etiope, sul medesimo territorio dell'antica prefettura apostolica, di fatto contestualmente soppressa.\nStatistiche.\nL'eparchia nel 2020 su una popolazione di 5.132.000 persone contava 27.698 battezzati, corrispondenti allo 0,5% del totale."}
{"id": "500392", "revid": "322321", "url": "https://it.wikipedia.org/wiki?curid=500392", "title": "Diocesi di Adria-Rovigo", "text": "La diocesi di Adria-Rovigo (in latino: \"Dioecesis Adriensis-Rhodigiensis\") \u00e8 una sede della Chiesa cattolica in Italia suffraganea del patriarcato di Venezia appartenente alla regione ecclesiastica Triveneto. Nel 2020 contava 190.041 battezzati su 198.335 abitanti. \u00c8 retta dal vescovo Pierantonio Pavanello.\nTerritorio.\nLa diocesi comprende i territori di tutti i 44 comuni dell'alto e medio Polesine, ad eccezione dei territori di Ca' Emo, Fasana Polesine, Mazzorno Sinistro e Cavanella Po, frazioni di Adria (diocesi di Chioggia), e di Villa d'Adige, frazione di Badia Polesine (diocesi di Verona); include la frazione Lusia del comune di Barbona, in provincia di Padova.\nSede vescovile \u00e8 la citt\u00e0 di Rovigo, dove si trova la concattedrale di Santo Stefano papa. Ad Adria sorgono la cattedrale dei Santi Pietro e Paolo e l'adiacente cattedrale vecchia di San Giovanni, inglobata nella struttura pi\u00f9 recente.\nIl territorio \u00e8 suddiviso in 13 vicariati e 109 parrocchie.\nStoria.\nNon \u00e8 possibile determinare la data di fondazione della diocesi di Adria. La tradizione pone come fondatore sant'Apollinare, vescovo di Ravenna alla fine del II secolo, ma anche se l'influenza dell'esarcato di Ravenna sulla diocesi di Adria \u00e8 certa nessun documento conferma questa tradizione. Per lungo tempo si \u00e8 considerato autentico il privilegio di Valentiniano III (419-455) che dichiarava Giovanni Angeloptes metropolita di Ravenna concedendogli la giurisdizione di 14 chiese suffraganee tra le quali Adria. Cesare Baronio nel suo \"Annales ad annum 432\" dimostr\u00f2 che il documento era falso ed era stato composto tra il VII e l'VIII secolo.\nGli atti del concilio lateranense svoltosi nel 649 indetto da papa Martino I, sono il primo documento certo in cui si parla della diocesi di Adria; infatti nell'elenco dei vescovi partecipanti \u00e8 nominato \"Gallinostius Hadrianensis episcopus\".\nNell'iscrizione posta sulla fonte battesimale di Santa Maria della Tomba ad Adria, risalente al VII o VIII secolo, c'\u00e8 il nome del secondo vescovo, Bono, mentre nel battistero di San Giovanni c'era un'iscrizione, posta ora sull'architrave della porta di sinistra della facciata di Santa Maria della Tomba, nella quale \u00e8 nominato il terzo vescovo, Giovanni I. Da questo momento le notizie sui vescovi e sulla diocesi di Adria si basano su documenti sicuri.\nIl 14 marzo 863 papa Niccol\u00f2 III, affidando un diploma al vescovo Leone, in pratica aggiunse il potere temporale alla giurisdizione spirituale sulla diocesi, dando inizio a quello che alcuni storici chiamano il \"Feudo vescovile\". Inizialmente furono concessi dei poteri sulla contea di Gavello, a cui seguirono altri beni ed altre terre.\nNel 920 il vescovo Paolo lasci\u00f2 Adria a causa delle pressioni delle popolazioni barbariche da nord e delle continue alluvioni per trasferirsi a Rovigo; papa Giovanni X con il breve \"Et per te\" gli concesse in feudo la \"Curtem Bonevigo quae vocatur Rodige\".\nAttorno al 1200 con l'avvento degli Estensi la diocesi perse gli ultimi possedimenti temporali. Dopo gli estensi seguiranno via via i Carraresi, i Veneziani, i francesi e gli austriaci prima dell'annessione all'Italia.\nNel 1776 il vescovo Arnaldo Speroni degli Alvarotti diede inizio alla costruzione della nuova cattedrale, che verr\u00e0 consacrata da Carlo Pio Ravasi l'11 dicembre 1826, e fece erigere il nuovo seminario diocesano a Rovigo nel 1779.\nA livello territoriale nel corso dei secoli la diocesi ha subito notevoli variazioni dei suoi confini. Il 7 settembre 1792, dopo la soppressione dell'abbazia della Vangadizza, il senato veneto aggreg\u00f2 alla diocesi 12 parrocchie corrispondenti alle localit\u00e0 di Badia (San Giovanni), Baruchella, Salvaterra, Crocetta, Villafora, Rasa, Barbuglio, Saguedo, Cavazzana, San Martino di Venezze, Borsea e Fratta.\nPapa Pio VII con due bolle, \"De salute dominici gregis\" del 1\u00ba maggio 1818 e \"Cum non gravibus\" del 9 marzo 1819, modific\u00f2 di nuovo il territorio diocesano. Le parrocchie di Crespino e Sant'Apollinare passarono dalla giurisdizione di Ravenna a quella di Adria, mentre quelle di Cornacervina, Rero con Finale, Guarda Ferrarese, Ro, Ruina, Zocca, Serravalle e Mesola, passarono all'arcidiocesi di Ferrara, in cambio da questa passarono alla diocesi di Adria Melara, Bergantino, Bariano con San Pietro (oggi Castelnovo Bariano e San Pietro Polesine), Massa Superiore (oggi Castelmassa), Ceneselli, Calto, Ficarolo, Gaiba, Stienta, Gurzone, Santa Maria Maddalena, Canaro, Fiesso, Trecenta, Pissatola, Sariano, Salara, Bagnolo, Zelo, Occhiobello e Barbona fu associata alla diocesi di Padova. Dopo queste modifiche la diocesi contava 150.000 abitanti e 78 parrocchie.\nAdria fu da sempre suffraganea dell'arcidiocesi di Ravenna; nel 1803, per volere del governo napoleonico, entr\u00f2 a far parte della nuova sede metropolitana di Ferrara, fino al 1818, quando divenne suffraganea del patriarcato di Venezia.\nIl 7 luglio 1909 con il decreto \"Ea semper fuit\" della Sacra Congregazione Concistoriale la curia vescovile fu traslata da Adria a Rovigo. A seguito di questo trasferimento il popolo di Adria aggred\u00ec il vescovo Tommaso Pio Boggiani e contro la citt\u00e0 di Adria fu scagliato un interdetto di quindici giorni.\nIl 30 settembre 1986 la diocesi ha assunto il nome attuale in forza del decreto \"Cum procedere oporteret\" della Congregazione per i Vescovi e il duomo di Rovigo \u00e8 stato elevato alla dignit\u00e0 di concattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 198.335 persone contava 190.041 battezzati, corrispondenti al 95,8% del totale."}
{"id": "500394", "revid": "92723", "url": "https://it.wikipedia.org/wiki?curid=500394", "title": "Diocesi di Altamura-Gravina-Acquaviva delle Fonti", "text": "La diocesi di Altamura-Gravina-Acquaviva delle Fonti (in latino: \"Dioecesis Altamurensis-Gravinensis-Aquavivensis\") \u00e8 una sede della Chiesa cattolica in Italia suffraganea dell'arcidiocesi di Bari-Bitonto appartenente alla regione ecclesiastica Puglia. Nel 2020 contava 165.730 battezzati su 169.730 abitanti. \u00c8 retta dall'arcivescovo (titolo personale) Giovanni Ricchiuti.\nPatroni.\nPatroni principali della diocesi sono sant'Irene da Lecce, vergine e martire, commemorata il 5 maggio, gi\u00e0 patrona della prelatura di Altamura; san Michele arcangelo, principe delle milizie celesti, commemorato il 29 settembre, gi\u00e0 patrono della diocesi di Gravina; sant'Eustachio, martire, commemorato il 20 settembre, gi\u00e0 patrono della prelatura di Acquaviva.\nTerritorio.\nLa diocesi comprende i comuni pugliesi di Altamura, Gravina in Puglia, Acquaviva delle Fonti, Santeramo in Colle, Spinazzola e Poggiorsini.\nConfina a nord-ovest con la diocesi di Andria, a sud-est con la diocesi di Castellaneta e nord con l'arcidiocesi di Bari-Bitonto e la diocesi di Molfetta-Ruvo-Giovinazzo-Terlizzi.\nSede vescovile \u00e8 la citt\u00e0 di Altamura, dove si trova la cattedrale di Santa Maria Assunta. Sempre a Santa Maria Assunta \u00e8 dedicata la concattedrale che sorge a Gravina in Puglia, mentre la concattedrale di Acquaviva delle Fonti \u00e8 dedicata a Sant'Eustachio. Ad Altamura sorgono anche curia diocesana e il museo diocesano. Sono riconosciuti come santuari diocesani, Maria Santissima del Buoncammino a Altamura e Maria Santissima del Bosco a Spinazzola. A Gravina in Puglia si trovano il palazzo episcopale e il seminario diocesano.\nParrocchie e vicariati.\nIl territorio si estende su km\u00b2 ed \u00e8 suddiviso in 40 parrocchie, raggruppate in 10 vicariati: Altamura 1, Altamura 2, Altamura 3, Altamura 4, Gravina 1, Gravina 2, Gravina 3, Acquaviva delle Fonti, Santeramo, Spinazzola-Poggiorsini.\nStoria.\nL'odierna diocesi \u00e8 frutto dell'unione di tre sedi episcopali attuata nel 1986.\nAcquaviva.\nSecondo alcuni autori e cronisti, Acquaviva vanterebbe una sede episcopale documentata a partire dalla seconda met\u00e0 del V secolo, con tre vescovi: Paolino nel 463, Benigno dal 487 al 502, e Bonifacio nel 503. Questi vescovi sono attribuiti alla sede pugliese da Giuseppe Cappelletti e da Ferdinando Ughelli, il quale tuttavia avanza anche la possibilit\u00e0 che questi vescovi appartengano ad altre sedi omonime, in particolare la diocesi di Acquaviva sulla via Flaminia a nord di Roma. Anche Michele Garruba \u00e8 scettico nell'attribuire questi tre vescovi alla citt\u00e0 pugliese. \u00abLa semplice testimonianza dei cronisti, non supportata al momento da una documentazione probante, lascia ancora insoluta la questione\u00bb.\nLa chiesa dell'Assunzione di Acquaviva fu fondata verso la met\u00e0 del XII secolo da Roberto Gurgulione, signore normanno del territorio, che vi nomin\u00f2 un arciprete, Andrea, e la rese indipendente dalla giurisdizione dell'arcivescovo di Bari, da cui fino a quel momento la citt\u00e0 era dipesa. Il 26 marzo 1221 l'arcivescovo Andrea III di Celano riconobbe ufficialmente l'esenzione della chiesa di Acquaviva con bolla inviata all'arciprete Unfredo.\nSecondo Giuseppe Pupillo, fin dalla sua fondazione la chiesa di Acquaviva aveva il carattere di \"chiesa palatina\", \u00abgiacch\u00e9 gli elementi fondamentali di tale \"status\" erano tutti presenti: costituzione e dotazione da parte di un principe di mezzi e terreni propri; diritto del re o del signore della nomina dell'ecclesiastico preposto alla chiesa o alla cappella; esenzione giurisdizionale dall'autorit\u00e0 vescovile e arcivescovile\u00bb. Di parere diametralmente opposto Antonio Lucarelli, secondo cui la chiesa di Acquaviva non fu mai palatina.\nA partire dalla met\u00e0 del XV secolo i metropoliti baresi iniziarono a contestare l'autonomia della Chiesa di Acquaviva. Il primo fu Francesco de Aiello che nel 1452 dichiar\u00f2 apocrifa la bolla del suo predecessore Andrea III del 1221, e ridusse unilateralmente la Chiesa di Acquaviva a \"recettizia\", ossia dipendente dalla famiglia che l'aveva fondata, ma non dal re. Su mandato di papa Niccol\u00f2 V, Giacomo di Bisceglie riconobbe le ragioni di Acquaviva e ripristin\u00f2 la chiesa nei suoi antichi diritti. Un secondo tentativo fu attuato da Girolamo Grimaldi nel 1532, ma senza riuscire ad ottenere nulla.\nUn nuovo attacco all'autonomia di Acquaviva fu avviato dall'arcivescovo Antonio Puteo, che nel 1590 fece ricorso alla Santa Sede, la quale dette incarico ai cardinali Antonio Saulo e Ottavio Paravicino di dirimere la questione. La loro decisione, favorevole ancora una volta ad Acquaviva, arriv\u00f2 solo il 6 aprile 1601, fu convalidata da papa Paolo V nel 1605, ottenne il regio \"exequatur\" il 14 febbraio 1606 e fu comunicata all'arcivescovo Decio Caracciolo dopo il 6 luglio dello stesso anno. Questi \"tempi lunghi\" non fecero che inasprire gli animi e rendere pi\u00f9 tesi i rapporti tra Bari e Acquaviva. Lo stesso Caracciolo nel 1610 contest\u00f2 formalmente la sentenza del 1601, ma senza risultati.\nSul finire del Seicento, dopo un'altra sentenza a favore di Acquaviva pronunciata da papa Innocenzo XII del 1692, l'arcivescovo Carlo Loffredo fece ricorso alla Rota romana, la quale \u00abnon tenendo conto delle sentenze precedenti, stabil\u00ec che \"per consuetudine\" spettasse al ricorrente e ai suoi successori il diritto di ordinare primiceri e conferire benefici e canonicati vacanti nella chiesa di Sant'Eustachio di Acquaviva, mentre all'arciprete era riconosciuta la giurisdizione nelle cause civili, ma non in quelle criminali\u00bb. L'arciprete Bernal protest\u00f2 per la perdita dei suoi diritti, ma fu incarcerato a Roma. Per ottenere la libert\u00e0 dovette firmare nel 1696 una dichiarazione con la quale rinunciava per sempre a tutti i suoi diritti e le sue prerogative. La Chiesa di Acquaviva perse cos\u00ec dopo oltre quattro secoli la sua indipendenza e fu sottomessa all'autorit\u00e0 degli arcivescovi di Bari.\nLa questione fu ripresa dagli acquavivesi dopo la pubblicazione della bolla \"Convenit\" di papa Benedetto XIV nel 1741 sui diritti del \"Cappellano Maggiore del Regno\" e sulle chiese palatine. Essi fecero ricorso al Cappellano Maggiore del Regno, \u00abil quale, dopo una lunga serie di discussioni durate pi\u00f9 di dieci anni, dopo un'infinit\u00e0 di esami e perizie, dopo cento allegazioni di avvocati celeberrimi, con sentenza del 16 gennaio 1789, riconfermata, contro appello della curia barese, il 27 aprile 1792\u00bb riconobbe che la Chiesa di Acquaviva era di regio patronato e palatina e l'arciprete un prelato \"nullius dioecesis\", ossia non sottomesso a nessuna autorit\u00e0 diocesana. Furono tre i prelati \"nullius\" dopo la sentenza del 1789: Valerio Giustiniano Persio (\u2020 1800), Pietro Monticelli (\u2020 1815) e Ignazio Palmitessa (\u2020 1817).\nMa la riconquistata autonomia della chiesa acquavivese dur\u00f2 poco. Infatti, in seguito al concordato tra Santa Sede e Regno delle Due Sicilie del febbraio 1818, in esecuzione di alcuni articoli segreti della convenzione del 1741, che prevedevano la soppressione delle prelature \"nullius\" del Regno, fu soppressa la prelatura di Acquaviva, aggregandola nuovamente all'arcidiocesi di Bari. I tentativi di Acquaviva di recuperare le antiche prerogative furono respinti da rescritti regi del 1840 e 1844.\nAlla fine di questo lungo percorso, la Chiesa di Acquaviva ebbe definitivamente la meglio. Infatti, il 17 agosto 1848, con la bolla \"Si aliquando\" di papa Pio IX, la chiesa di Acquaviva fu sottratta alla giurisdizione dell'arcivescovo di Bari ed eretta a \"prelatura nullius\", contestualmente unita \"aeque principaliter\" alla prelatura di Altamura. Con la medesima bolla le due prelature furono rese immediatamente soggette alla Santa Sede.\nAltamura.\nFederico II di Svevia, dopo aver rifondato la citt\u00e0 di Altamura attorno al 1230, vi eresse una grande chiesa dedicata all'Assunta, con il titolo di cappella palatina, alla quale concesse il privilegio dell'esenzione da qualsiasi giurisdizione vescovile e arcivescovile, dipendente solamente dal sovrano, al quale spettava la nomina degli arcipreti, e dalla Santa Sede. Primo arciprete, nominato da Federico II nel febbraio 1232, fu Riccardo da Brindisi, che ottenne da papa Innocenzo IV nel 1248 la conferma delle disposizioni del re.\nBen presto per\u00f2 i vescovi di Gravina iniziarono a vantare diritti sulla chiesa altamurana, opponendosi alle decisioni prese; inizi\u00f2 cos\u00ec una lunga vertenza, che durer\u00e0 secoli, \u00abtra i prelati di Altamura e i vescovi di Gravina, ognuno pronto a far valere con ogni mezzo i propri diritti, reali o presunti che fossero\u00bb.\nI primi contrasti sorsero con l'avvento degli Angioini. Il vescovo di Gravina Giacomo (1250-1266) accus\u00f2 gli altamurani di aver falsificato il diploma di Federico II e la bolla di Innocenzo IV; l'arciprete Palmiro De Viana fece ricorso al re Carlo I d'Angi\u00f2, che gli dette ragione; la Santa Sede intervenne a sua volta e depose il vescovo nell'ottobre del 1266. Il successore Pietro riprese la controversia, ma dovette riconoscere l'autenticit\u00e0 dei documenti altamurani e dunque l'indipendenza dell'arcipretura di Altamura.\nLe cose si complicarono ulteriormente sul finire del secolo, quando divenne vescovo di Gravina Giacomo II (1294-1308), che riprese con maggiore veemenza la controversia. L'arciprete Dionigi Juppart ebbe l'incauta idea di consegnare i documenti originali del 1232 e del 1248 al vescovo, che non ci pens\u00f2 due volte a farli sparire per sempre; di questi documenti oggi si conservano solo copie. Entrambe le parti fecero ricorso a Carlo II d'Angi\u00f2, il quale, il 20 ottobre 1298, per sottrarre Altamura alle continue pretese di Gravina, un\u00ec l'arcipretura al Tesorierato di San Nicola di Bari; da questo momento, a partire da Pietro De Angeriaco, saranno nominati prelati di Altamura i tesorieri baresi, cosa mal sopportata dagli altamurani, che vedevano lesa la loro autonomia. In secondo luogo, il re ordin\u00f2 un processo giurisdizionale, iniziato alla fine di luglio 1299 e conclusosi il 20 gennaio 1301 con un accordo tra l'arciprete di Altamura e il vescovo di Gravina, che riconobbe di fatto l'autonomia altamurana. Al termine del processo, il tesoriere e prelato Pietro De Angeriaco fu oggetto di un attacco di sicari altamurani, che non riuscirono tuttavia nell'intento di assassinarlo. Anche il successore Rostaino riusc\u00ec a salvarsi da un attentato nel 1316. Il vescovo gravinese Nicola (circa 1320-1335) riprese la controversia contro gli arcipreti di Altamura, subendo anche lui un duro smacco, con la sospensione \"a divinis\" e l'interdizione per sette anni.\nNel 1442 ebbe fine l'unione dell'arcipretura di Altamura con il tesorierato di San Nicola, nel momento in cui il signore altamurano Giovanni Antonio Orsini del Balzo avoc\u00f2 a s\u00e9 il diritto di nomina del prelato Pietro Di Gargano. Il 23 settembre 1485 l'arciprete Francesco Rossi ottenne da papa Innocenzo VIII \u00abil privilegio che elevava la chiesa di Altamura da parrocchiale a collegiata insigne con un aumento considerevole dei capitolari, concedeva all'arciprete gli \"jura episcopalia\", cio\u00e8 portare il rocchetto, impartire la solenne benedizione, conferire gli ordini minori, esercitare la superiorit\u00e0 e il diritto di punire i sacerdoti, fregiarsi delle insegne vescovili. Inoltre Innocenzo VIII disponeva che Altamura potesse chiamarsi citt\u00e0.\u00bb\nAll'inizio del Cinquecento, i papi di Roma procedettero, per la prima volta, alla nomina dei prelati, nelle persone di Fabio Pignatelli e Niccol\u00f2 Sapio. Il vicer\u00e9 di Napoli Pietro da Toledo, per ristabilire il diritto di nomina regia, nomin\u00f2 un contro-prelato, Vincenzo Salazar, che pot\u00e9 prendere possesso della sede solo nel 1550 e \"manu militari\", con l'abbattimento delle porte della cattedrale, dove si era rinchiuso il capitolo. \u00ab A questo prelato si deve la costruzione della seconda torre campanaria e l'apposizione dei tre stemmi sulla facciata (quello di Carlo V d'Asburgo, di Pietro da Toledo e il suo) con una lunga iscrizione che ricordava le tappe storiche della prelatura \"nullius\".\u00bb\nPapa Clemente VIII (1592-1605) soppresse definitivamente le liturgie in rito bizantino che da secoli si celebravano nella chiesa di San Nicola di Mira ad Altamura.\nAlla fine del Cinquecento i vescovi di Gravina ripresero ad attentare all'autonomia della Chiesa altamurana. Vincenzo Giustiniani (1593-1614), nobile genovese, riprese l'antica controversia con i prelati di Altamura, dando inizio \u00abad una delle vertenze pi\u00f9 violente che la storia ecclesiastica di Gravina e Altamura ricordi\u00bb. Nel 1601 infatti Giustiniani lanci\u00f2 l'interdetto contro la citt\u00e0 di Altamura e quattro anni dopo, con l'appoggio di papa Paolo V, tramut\u00f2 l'interdetto in scomunica; il prelato altamurano Girolamo De Mari, recatosi a Roma per difendere le sue prerogative, venne arrestato e imprigionato. Nel 1622 fu tolta la scomunica, e tramite un concordato, sancito dalla bolla \"Decet romanum ponteficem\" del 15 febbraio, papa Gregorio XV riconobbe ai vescovi di Gravina il diritto all'esercizio degli \"iura episcopalia\" sulla Chiesa altamurana, con il divieto per\u00f2 di agire nel futuro contro il clero e il popolo di Altamura.\nDa questo momento l'universit\u00e0 e l'arcipretura di Altamura agirono presso la Santa Sede affinch\u00e9 l'arcipretura \"nullius\" fosse elevata a sede episcopale. A nulla per\u00f2 valsero i tentativi effettuati, finch\u00e9, alla fine del Settecento, ottennero che i loro prelati fossero consacrati vescovi titolari. E cos\u00ec il 29 gennaio 1798 l'arciprete Gioacchino de Gemmis, in carica fin dal 1783, ottenne il titolo di \"vescovo in partibus\" di Listra; fu solennemente consacrato nella cattedrale di Altamura il 18 marzo, consacranti Agnello Cattaneo di Matera, Pietro Mancini di Minervino e Francesco Saverio Saggese di Montepeloso.\nLa vittoria definitiva di Altamura fu sancita con il concordato tra Santa Sede e Regno delle Due Sicilie del febbraio 1818, e con la successiva bolla \"De utiliori\" di papa Pio VII, con la quale il pontefice conferm\u00f2 la Chiesa di Altamura nel possesso e nell'esercizio dei suoi legittimi e canonici diritti (\"in possessione et exercitio eorum jurium quibus legitime et canonico gaudet, conservamus\").\nIl 17 agosto 1848, con la bolla \"Si aliquando\" di papa Pio IX, all'arcipretura \"nullius\" di Altamura fu unita \"aeque principaliter\" quella di Acquaviva, entrambe elevate a \"prelature nullius\" e rese immediatamente soggette alla Santa Sede. Altamura divenne la sede del prelato delle due sedi unite.\nAltamura e Acquaviva.\nAll'inizio del Novecento, le due prelature comprendevano un totale di 5 parrocchie, di cui quattro ad Altamura.\nMentre era prelato Domenico Dell'Aquila, fu celebrato l'unico sinodo delle due prelature, tra maggio e giugno del 1938.\nIl 25 aprile 1975 il vescovo Salvatore Isgr\u00f2 fu nominato sia prelato di Altamura che vescovo di Gravina (e Irsina), unendo cos\u00ec \"in persona episcopi\" le due sedi. Questo fu il primo passo dell'unione definitiva delle tre sedi vescovili, soprattutto dopo che, dall'8 aprile 1978, Isgr\u00f2 fu nominato anche prelato di Acquaviva delle Fonti: il 17 ottobre successivo Isgr\u00f2 costitu\u00ec il Consiglio presbiterale interdiocesano; l'8 dicembre 1979 indisse la prima visita pastorale interdiocesana, attuata dal 1980 al 1981.\nIl 20 ottobre 1980 con la bolla \"Qui Beatissimo Petro\" di papa Giovanni Paolo II Altamura e Acquaviva persero la loro secolare indipendenza ed entrarono a far parte della provincia ecclesiastica dell'arcidiocesi di Bari.\nAltamura-Gravina-Acquaviva delle Fonti.\nIl 30 settembre 1986 con il decreto \"Instantibus votis\" della Congregazione per i Vescovi la diocesi di Gravina e le due prelature di Altamura ed Acquaviva delle Fonti, gi\u00e0 unite \"in persona episcopi\" dal 1975, furono unite con la formula \"plena unione\" e la nuova circoscrizione ecclesiastica ha assunto il nome attuale. Contestualmente la chiesa prelatizia di Altamura \u00e8 stata elevata al rango di cattedrale ed il territorio di Santeramo in Colle, gi\u00e0 parte dell'arcidiocesi di Bari-Bitonto, \u00e8 stato annesso alla nuova circoscrizione ecclesiastica. Tarcisio Pisani divenne il primo vescovo di Altamura-Gravina-Acquaviva delle Fonti.\nDopo i lavori di restauro, il 12 aprile 2017 \u00e8 stata riaperta al culto la cattedrale di Santa Maria Assunta ad Altamura.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nVescovi oriundi della diocesi.\nElenco di alcuni sacerdoti nati nell'attuale territorio diocesano diventati vescovi:\nStatistiche.\nLa diocesi nel 2020 su una popolazione di 165.730 persone contava 165.730 battezzati, corrispondenti al 97,6% del totale."}
{"id": "500396", "revid": "92723", "url": "https://it.wikipedia.org/wiki?curid=500396", "title": "Arcidiocesi di Aga\u00f1a", "text": "Larcidiocesi di Aga\u00f1a (in latino: \"Archidioecesis Aganiensis\") \u00e8 una sede metropolitana della Chiesa cattolica negli Stati Uniti d'America. Nel 2020 contava 145.000 battezzati su 165.768 abitanti. \u00c8 retta dall'arcivescovo Michael Jude Byrnes.\nTerritorio.\nL'arcidiocesi comprende il territorio di Guam.\nSede arcivescovile \u00e8 la citt\u00e0 di Hag\u00e5t\u00f1a, dove si trova la cattedrale del Dolcissimo Nome di Maria.\nIl territorio \u00e8 suddiviso in 26 parrocchie.\nProvincia ecclesiastica.\nInoltre \u00e8 aggregata alla provincia ecclesiastica di Aga\u00f1a la prefettura apostolica delle Isole Marshall.\nStoria.\nIl vicariato apostolico di Guam fu eretto il 1\u00ba marzo 1911 con il breve \"Ex hac quam divinitus\" di papa Pio X, ricavandone il territorio dalla prefettura apostolica delle isole Marianne, che a sua volta era stata eretta nel 1902, ricavandone il territorio dall'arcidiocesi di Cebu.\nIl 4 luglio 1946 il vicariato apostolico si ampli\u00f2, incorporando le Isole Marianne.\nIl 14 ottobre 1965 in forza della bolla \"Centenario anno\" di papa Paolo VI il vicariato apostolico fu elevato a diocesi e assunse il nome di diocesi di Aga\u00f1a; originariamente era suffraganea dell'arcidiocesi di San Francisco.\nL'8 marzo 1984 la diocesi \u00e8 stata elevata al rango di arcidiocesi metropolitana con la bolla \"Compertum quidem\" di papa Giovanni Paolo II.\nL'8 novembre dello stesso anno ha ceduto il territorio delle Isole Marianne a vantaggio dell'erezione della diocesi di Chalan Kanoa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 165.768 persone contava 145.000 battezzati, corrispondenti all'87,5% del totale."}
{"id": "500397", "revid": "110157", "url": "https://it.wikipedia.org/wiki?curid=500397", "title": "Diocesi di Agartala", "text": "La diocesi di Agartala (in latino: \"Dioecesis Agartalana\") \u00e8 una sede della Chiesa cattolica in India suffraganea dell'arcidiocesi di Shillong. Nel 2020 contava 47.711 battezzati su 4.245.900 abitanti. \u00c8 retta dal vescovo Lumen Monteiro, C.S.C.\nTerritorio.\nLa diocesi comprende lo stato indiano di Tripura, nell'est del Paese.\nSede vescovile \u00e8 la citt\u00e0 di Agartala, dove si trova la cattedrale di San Francesco Saverio.\nIl territorio \u00e8 suddiviso in 20 parrocchie.\nStoria.\nLa diocesi \u00e8 stata eretta l'11 gennaio 1996 con la bolla \"Venerabiles Fratres\" di papa Giovanni Paolo II, ricavandone il territorio dalla diocesi di Silchar (oggi diocesi di Aizawl).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 4.245.900 persone contava 47.711 battezzati, corrispondenti all'1,1% del totale."}
{"id": "500398", "revid": "1123126", "url": "https://it.wikipedia.org/wiki?curid=500398", "title": "Diocesi di Agats", "text": "La diocesi di Agats (in latino: \"Dioecesis Agatsensis\") \u00e8 una sede della Chiesa cattolica in Indonesia suffraganea dell'arcidiocesi di Merauke. Nel 2020 contava 65.292 battezzati su 194.959 abitanti. \u00c8 retta dal vescovo Aloysius Murwito, O.F.M.\nTerritorio.\nLa diocesi si estende in parte della provincia indonesiana di Papua.\nSede vescovile \u00e8 la citt\u00e0 di Agats, dove si trova la cattedrale della Santa Croce.\nIl territorio \u00e8 suddiviso in 21 parrocchie.\nStoria.\nLa diocesi \u00e8 stata eretta il 29 maggio 1969 con la bolla \"Prophetae vaticinium\" di papa Paolo VI, ricavandone il territorio dall'arcidiocesi di Merauke.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 194.959 persone contava 65.292 battezzati, corrispondenti al 33,5% del totale."}
{"id": "500399", "revid": "110157", "url": "https://it.wikipedia.org/wiki?curid=500399", "title": "Diocesi di Agen", "text": "La diocesi di Agen (in latino: \"Dioecesis Agennensis\") \u00e8 una sede della Chiesa cattolica in Francia suffraganea dell'arcidiocesi di Bordeaux. Nel 2020 contava 205.000 battezzati su 342.218 abitanti. \u00c8 retta dal vescovo Hubert Marie Michel Marcel Herbreteau.\nTerritorio.\nLa diocesi comprende il dipartimento francese del Lot e Garonna.\nSede vescovile \u00e8 la citt\u00e0 di Agen, dove si trova la cattedrale di San Caprasio.\nA partire dalla fine del II millennio, il territorio diocesano, che si estende su 5.384\u00a0km\u00b2, ha subito una completa riorganizzazione. Il numero delle parrocchie, che era ancora di 309 nel 2006, era di 26 nel 2020, raggruppate in 5 decanati.\nStoria.\nIncerto \u00e8 stabilire l'origine del cristianesimo nell\"'agennais\". Nei pi\u00f9 antichi documenti liturgici della diocesi san Marziale (I o III secolo), chiamato \"nostro padre\" o \"nostro apostolo\", \u00e8 da considerarsi come il vero fondatore della comunit\u00e0 cristiana di Agen. Alla fine del III secolo si conoscono numerosi martiri nel territorio, tra cui san Caprasio, san Vincenzo, santa Fede, sant'Alberto, san Primo.\nLa diocesi di Agen \u00e8 attestata a partire dalla seconda met\u00e0 del IV secolo, suffraganea dell'arcidiocesi di Bordeaux, sede metropolitana della provincia romana dell'Aquitania seconda. La tradizione riconosce come primi vescovi di Agen san Caprasio e san Vincenzo; tuttavia nessuno dei due \u00e8 ricordato come vescovo nel martirologio romano. Inoltre la diocesi non fu rappresentata al primo concilio di Arles del 314 e ci\u00f2 lascia pensare che la sua erezione sia posteriore.\nPrimo vescovo storicamente documentato \u00e8 Febadio, che nel 357 scrisse un'opera contro gli ariani e nel 359 prese parte al concilio di Rimini. Secondo la \"Notitia Galliarum\", i vescovi di Agen occupavano il secondo posto, dopo il metropolita di Bordeaux, nell'ordine gerarchico della provincia ecclesiastica: ci\u00f2 dava loro il diritto di amministrare la sede di Bordeaux in regime di \"sede vacante\"; ancora nel 1479 avevano il titolo di \"vicari della Provincia\".\nUn periodo di grave decadenza, causata dall'espansione del ducato di Guascogna, dai conflitti tra franchi e aquitani e dalle invasioni normanne, provocarono il declino della diocesi, la cui esistenza tra VII e X secolo \u00e8 incerta. Per pi\u00f9 di un secolo, dall'864 al 982, insieme con le diocesi vicine, fu retta da un vescovo di Guascogna.\nA partire dal vescovo Gombaud, la diocesi pot\u00e9 rinascere, divenendo sede di numerose istituzioni monastiche e abbaziali. I benedettini possedevano le abbazie di Clairac, di Eysses e di Saint-Maurin; i cistercensi quelle di Gondon e di P\u00e9rignac; dal XII secolo arrivarono gli ordini mendicanti che fondarono monasteri su tutto il territorio diocesano. Le pi\u00f9 antiche abbazie femminili erano quelle di Fongrave e di Paravis, fondate rispettivamente nel 1087 e nel 1130.\nCon Arnaud II de Beauville (ca. 1020 - 1049), i vescovi di Agen acquisirono poteri comitali, grazie a privilegi, immunit\u00e0 e diritti concessi dai duchi di Aquitania. Nel 1789 i vescovi avevano perso ogni loro potere temporale, pur mantenendo ancora il titolo, puramente onorifico, di \"conti di Agen\". \nNel XII secolo fu edificata la cattedrale di San Caprasio sul luogo di un'antica basilica costruita nel VI secolo e saccheggiata dai Normanni nell'853.\nIl 13 agosto 1317 cedette la porzione del suo territorio sulla riva sinistra della Garonna a vantaggio dell'erezione della diocesi di Condom.\nPrima della rivoluzione francese, la diocesi comprendeva 384 parrocchie e 181 chiese annesse ed era suddivisa in 12 arcipreture: Le Si\u00e8ge, Ferrussac, Villeneuve, Tournon, Fumel, Viller\u00e9al, Monclar, Lauzun, Sainte-Foy, Marmande, Tonneins e Montpezat.\nFacendo seguito al concordato, con la bolla \"Qui Christi Domini\" di papa Pio VII del 29 novembre 1801, la diocesi di Agen si ingrand\u00ec, incorporando i territori della diocesi di Condom e dell'arcidiocesi di Auch, che furono soppresse, nonch\u00e9 parte delle diocesi ugualmente soppresse di Lescar, di Lectoure e di Tarbes. Nel contempo divenne suffraganea dell'arcidiocesi di Tolosa.\nIl 6 ottobre 1822 l'arcidiocesi di Auch fu ristabilita con la bolla \"Paternae charitatis\" dello stesso papa Pio VII, ricavandone il territorio dalla diocesi di Agen, che torn\u00f2 a far parte della provincia ecclesiastica dell'arcidiocesi di Bordeaux. Contestualmente cedette tre cantoni per la costituzione della diocesi di Montauban.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 342.218 persone contava 205.000 battezzati, corrispondenti al 59,9% del totale."}
{"id": "500400", "revid": "267975", "url": "https://it.wikipedia.org/wiki?curid=500400", "title": "Arcidiocesi di Agra", "text": "Larcidiocesi di Agra (in latino \"Archidioecesis Agra\u00ebnsis\") \u00e8 una sede metropolitana della Chiesa cattolica in India. Nel 2020 contava 13.665 battezzati su 28.300.300 abitanti. \u00c8 retta dall'arcivescovo Raphy Manjaly.\nTerritorio.\nL'arcidiocesi comprende i seguenti distretti: Agra, Aligarh, Auraiya, Budaun, Bulandshahr, Etah, Etawah, Farrukhabad, Firozabad, Gautam Buddha Nagar, Hathras, Kannauj, Mainpuri e Mathura, nello stato di Uttar Pradesh, e Bharatpur e Dholpur nello stato di Rajasthan.\nSede arcivescovile \u00e8 la citt\u00e0 di Agra, dove si trova la cattedrale dell'Immacolata Concezione.\nIl territorio \u00e8 suddiviso in 45 parrocchie.\nProvincia ecclesiastica.\nLa provincia ecclesiastica di Agra, istituita nel 1886, comprende le seguenti suffraganee di rito latino:\nFanno parte della medesima provincia ecclesiastica anche due eparchie della Chiesa cattolica siro-malabarese:\nStoria.\nLa missione sui iuris dell'Hindustan fu eretta il 17 maggio 1784, ricavandone il territorio dal vicariato apostolico del Gran Mogol (oggi arcidiocesi di Bombay).\nNel 1820 la missione sui iuris fu elevata a vicariato apostolico e, contestualmente all'annessione della missione del Tibet, assunse il nome di vicariato apostolico del Tibet-Hindustan.\nL'11 settembre 1834 e il 7 febbraio 1845 cedette porzioni di territorio a vantaggio dell'erezione rispettivamente del vicariato apostolico di Sardhana (in seguito soppresso e riunito ad Agra), e del vicariato apostolico di Patna (oggi diocesi di Allahabad).\nNel 1846 assunse la denominazione di vicariato apostolico di Agra, in seguito alla cessione del Tibet per la creazione del vicariato apostolico di Lhasa (oggi diocesi di Kangding).\nIl 31 settembre 1880 cedette un'ulteriore porzione di territorio a vantaggio dell'erezione del vicariato apostolico del Punjab (oggi arcidiocesi di Lahore).\nIl 1\u00ba settembre 1886 il vicariato apostolico \u00e8 stato elevato al rango di arcidiocesi metropolitana con la bolla \"Humanae salutis\" di papa Leone XIII. Il 7 giugno dell'anno successivo, con il breve \"Post initam\", fu istituita la provincia ecclesiastica di Agra, che comprendeva come suffraganee le diocesi di Lahore (l'ex vicariato apostolico del Punjab) e di Allahabad (l'ex vicariato apostolico di Patna).\nSuccessivamente ha ceduto a pi\u00f9 riprese altre porzioni di territorio a vantaggio dell'erezione di nuove circoscrizioni ecclesiastiche, e precisamente:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 28.300.300 persone contava 13.665 battezzati, corrispondenti allo 0,0% del totale."}
{"id": "500401", "revid": "322321", "url": "https://it.wikipedia.org/wiki?curid=500401", "title": "Diocesi di Aguascalientes", "text": "La diocesi di Aguascalientes (in latino: \"Dioecesis de Aguas Calientes\") \u00e8 una sede della Chiesa cattolica in Messico suffraganea dell'arcidiocesi di Guadalajara appartenente alla regione ecclesiastica Occidente. Nel 2020 contava 1.450.123 battezzati su 1.547.498 abitanti. \u00c8 retta dal vescovo Juan Espinoza Jim\u00e9nez.\nTerritorio.\nLa diocesi comprende per intero lo stato messicano di Aguascalientes; i comuni di Ojuelos e Villa Hidalgo e parte dei comuni di Teocaltiche, Encarnaci\u00f3n de D\u00edaz e Lagos de Moreno nello stato di Jalisco; parte dei comuni di Loreto, Villa Garc\u00eda e Pinos nello stato di Zacatecas.\nSede vescovile \u00e8 la citt\u00e0 di Aguascalientes, dove si trova la cattedrale di Nostra Signora Assunta (\"Nuestra Se\u00f1ora de la Asunci\u00f3n\"). Il 15 agosto ricorre la festa dell'Assunzione, celebrata con processioni che partono da diversi punti della citt\u00e0.\nIl territorio si estende su una superficie di 11.038\u00a0km\u00b2 ed \u00e8 suddiviso in 125 parrocchie.\nStoria.\nLa diocesi \u00e8 stata eretta il 27 agosto 1899 con la bolla \"Apostolica Sedes\" di papa Leone XIII, ricavandone il territorio dall'arcidiocesi di Guadalajara.\nNel maggio del 1990 ha ricevuto la visita pastorale di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.547.498 persone contava 1.450.123 battezzati, corrispondenti al 93,7% del totale."}
{"id": "500402", "revid": "2043251", "url": "https://it.wikipedia.org/wiki?curid=500402", "title": "Vicariato apostolico di Aguarico", "text": "Il vicariato apostolico di Aguarico (in latino: \"Vicariatus Apostolicus Aguarico\u00ebnsis\") \u00e8 una sede della Chiesa cattolica in Ecuador immediatamente soggetta alla Santa Sede. Nel 2017 contava 143.247 battezzati su 172.392 abitanti. \u00c8 retto dal vescovo Jos\u00e9 Adalberto Jim\u00e9nez Mendoza, O.F.M.Cap.\nTerritorio.\nIl vicariato apostolico, situato in Ecuador, comprende la provincia di Orellana.\nSede del vicariato \u00e8 la citt\u00e0 di Puerto Francisco de Orellana, dove si trova la cattedrale di Nostra Signora del Carmelo.\nIl territorio \u00e8 suddiviso in 14 parrocchie.\nStoria.\nLa prefettura apostolica di Aguarico fu eretta il 16 novembre 1953 con la bolla \"Ex quo tempore\" di papa Pio XII, ricavandone il territorio dal vicariato apostolico del Napo.\nIl 2 luglio 1984 la prefettura apostolica \u00e8 stata elevata a vicariato apostolico con la bolla \"Haud ignoramus\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di persone contava battezzati, corrispondenti all'83,1% del totale."}
{"id": "500403", "revid": "1123126", "url": "https://it.wikipedia.org/wiki?curid=500403", "title": "Diocesi di Ahiara", "text": "La diocesi di Ahiara (in latino: \"Dioecesis Ahiarana\") \u00e8 una sede della Chiesa cattolica in Nigeria suffraganea dell'arcidiocesi di Owerri. Nel 2020 contava 443.187 battezzati su 639.542 abitanti. La sede \u00e8 vacante.\nTerritorio.\nLa diocesi comprende la regione chiamata \"Mbaise\", che \u00e8 parte dello stato nigeriano di Imo.\nSede vescovile \u00e8 la citt\u00e0 di Ahiara, dove si trova la cattedrale di Santa Maria Madre della Chiesa.\nIl territorio \u00e8 suddiviso in 79 parrocchie.\nStoria.\nLa diocesi \u00e8 stata eretta il 18 novembre 1987 con la bolla \"Dominici gregis\" di papa Giovanni Paolo II, ricavandone il territorio dalla diocesi di Owerri (oggi arcidiocesi).\nOriginariamente suffraganea dell'arcidiocesi di Onitsha, il 26 marzo 1994 \u00e8 entrata a far parte della provincia ecclesiastica dell'arcidiocesi di Owerri.\nAlla nomina del secondo vescovo, Peter Ebere Okpaleke, avvenuta nel dicembre del 2012, si \u00e8 scatenata una situazione molto delicata: non essendo originario della diocesi e non appartenendo all'etnia mbaise, maggioritaria nella zona, i fedeli e il clero della diocesi si sono opposti alla successione; la consacrazione di monsignor Okpaleke \u00e8 comunque avvenuta nella cattedrale di Owerri, ma egli non ha mai potuto prendere possesso della diocesi. Per cercare di dirimere la questione papa Francesco nel luglio del 2013 ha nominato amministratore apostolico \"ad nutum Sanctae Sedis\" della diocesi il cardinale John Olorunfemi Onaiyekan, arcivescovo di Abuja.\nNel giugno del 2017 papa Francesco \u00e8 intervenuto nella controversia ancora aperta, obbligando tutti i preti della diocesi a inviargli una lettera per chiedere perdono per il proprio comportamento e per accettare le decisioni del papa e la nomina del nuovo vescovo; per gli inadempienti, \u00e8 prevista la sospensione \"a divinis\" e la perdita del proprio incarico pastorale. Diverse fonti di stampa hanno annunciato che le lettere sono state inviate, ma i disordini sono continuati e rimane una situazione di stallo con fedeli e preti divisi su posizioni contrapposte.\nIl 19 febbraio 2018 papa Francesco ha accettato le dimissioni presentate da Peter Ebere Okpaleke.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 639.542 persone contava 443.187 battezzati, corrispondenti al 69,3% del totale."}
{"id": "500404", "revid": "110157", "url": "https://it.wikipedia.org/wiki?curid=500404", "title": "Diocesi di Ahmedabad", "text": "La diocesi di Ahmedabad (in latino: \"Dioecesis Ahmedabadensis\") \u00e8 una sede della Chiesa cattolica in India suffraganea dell'arcidiocesi di Gandhinagar. Nel 2020 contava 72.500 battezzati su 10.382.500 abitanti. \u00c8 retta dal vescovo Athanasius Rethna Swamy Swamiadian.\nTerritorio.\nLa diocesi comprende i distretti di Ahmedabad, Anand e Kheda nello stato di Gujarat in India.\nSede vescovile \u00e8 la citt\u00e0 di Ahmedabad, dove si trova la cattedrale della Madonna del Monte Carmelo.\nIl territorio si estende su 14.791\u00a0km\u00b2 ed \u00e8 suddiviso in 45 parrocchie.\nStoria.\nLa missione sui iuris di Ahmedabad fu stabilita \"de facto\" nel 1934, ricavandone il territorio dall'arcidiocesi di Bombay.\nLa missione sui iuris fu elevata a diocesi il 5 maggio 1949 con la bolla \"Bombayensis Archidioecesis\" di papa Pio XII. Originariamente era suffraganea dell'arcidiocesi di Bombay.\nIl 26 febbraio 1977 ha ceduto una porzione del suo territorio a vantaggio dell'erezione dell'eparchia di Rajkot.\nL'11 ottobre 2002 ha ceduto un'altra porzione di territorio a vantaggio dell'erezione dell'arcidiocesi di Gandhinagar, di cui contestualmente \u00e8 divenuta suffraganea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 10.382.500 persone contava 72.500 battezzati, corrispondenti allo 0,7% del totale."}
{"id": "500405", "revid": "92723", "url": "https://it.wikipedia.org/wiki?curid=500405", "title": "Prelatura territoriale di Aiquile", "text": "La prelatura territoriale di Aiquile (in latino: \"Praelatura Territorialis Aiquilensis\") \u00e8 una sede della Chiesa cattolica in Bolivia suffraganea dell'arcidiocesi di Cochabamba. Nel 2019 contava 359.500 battezzati su 399.800 abitanti. \u00c8 retta dal vescovo Jorge Herbas Balderrama, O.F.M.\nTerritorio.\nLa prelatura territoriale comprende integralmente le tre province civili di Narciso Campero, Mizque e Carrasco, e una parte di quella di Tiraque, che appartengono tutte al dipartimento di Cochabamba. Confina a nord con l'arcidiocesi di Cochabamba, a sud con l'arcidiocesi di Sucre, a est con l'arcidiocesi di Santa Cruz de la Sierra e a ovest con la diocesi di Potos\u00ed.\nSede prelatizia \u00e8 la citt\u00e0 di Aiquile, dove si trova la cattedrale di San Pietro e della \"Virgen de la Candelaria\".\nIl suo territorio si estende su 23.325\u00a0km\u00b2 e si suddivide in 14 parrocchie.\nStoria.\nLa prelatura territoriale \u00e8 stata eretta l'11 dicembre 1961 con la bolla \"Cum venerabilis Frater\" di papa Giovanni XXIII, ricavandone il territorio dalla diocesi di Cochabamba (oggi arcidiocesi).\nOriginariamente suffraganea dell'arcidiocesi di Sucre, il 30 luglio 1975 \u00e8 entrata a far parte della provincia ecclesiastica dell'arcidiocesi di Cochabamba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 399.800 persone contava 359.500 battezzati, corrispondenti all'89,9% del totale."}
{"id": "500407", "revid": "110157", "url": "https://it.wikipedia.org/wiki?curid=500407", "title": "Diocesi di Aire e Dax", "text": "La diocesi di Aire e Dax (in latino: \"Dioecesis Aturensis et Aquae Augustae\") \u00e8 una sede della Chiesa cattolica in Francia suffraganea dell'arcidiocesi di Bordeaux. Nel 2020 contava 285.600 battezzati su 405.010 abitanti. \u00c8 retta dal vescovo Nicolas Jean-Marie Souchu.\nTerritorio.\nLa diocesi comprende il dipartimento francese delle Landes.\nSede vescovile \u00e8 la citt\u00e0 di Dax, dove si trova la cattedrale di Santa Maria. Ad Aire-sur-l'Adour sorge la concattedrale di San Giovanni Battista.\nIl territorio si estende su 9.364\u00a0km\u00b2 ed \u00e8 suddiviso in 35 parrocchie.\nStoria.\nLe \"civitates Aturensium et Aquensium\" erano due delle citt\u00e0 che costituivano la provincia romana della Novempopulana, come attestato dalla \"Notitia Galliarum\" databile all'inizio del V secolo.\nIncerte sono le origini delle due diocesi. Secondo la tradizione, la diocesi di Dax risale all'epoca del martirio di san Vincenzo, primo vescovo; ma la sua vita, piuttosto leggendaria e tardiva, non permette di specificare meglio la cronologia della fondazione (forse IV secolo). La stessa cosa si pu\u00f2 dire per Aire, le cui origini sono legate alle leggende del martirio di santa Quiteria (\"Quitterie\") e dei santi Girone (\"Girons\") e Severo. Entrambe le diocesi furono rappresentate al concilio di Agde del 506 dai vescovi Graziano di Dax e Marcello di Aire; si tratta della prima menzione storica relativa alle due diocesi, che erano suffraganee dell'arcidiocesi di Eauze, sede metropolitana civile e religiosa della Novempopulana.\nNon esistendo cataloghi episcopali antichi derivanti dai dittici, sono pochi i vescovi conosciuti del primo millennio, anche a causa delle invasioni e delle distruzioni operate prima dai Saraceni (VIII secolo) e poi dai Normanni (IX secolo).\nProprio a causa di queste invasioni, alcuni studiosi nell'Ottocento hanno avanzato l'ipotesi che tra il X e l'XI secolo, in concomitanza con la nascita del ducato di Guascogna, le diocesi della parte occidentale della Novempopulana (Lescar, Bayonne, Oloron, Aire e Dax) abbiano costituito un'unica grande diocesi, con il nome di diocesi di Guascogna con probabile sede a Bazas. Sono tre i vescovi noti che le fonti chiamano \"episcopi Vasconiae seu Vasconensis\": Gombaldo, Arsio Raca e Raimondo il vecchio. Il concilio di Tolosa del 1058 mise fine a questa situazione irregolare, restaurando tutte le antiche sedi episcopali, spesso vacanti da lungo tempo, come quelle di Aire e di Dax. Da questo momento le diocesi diventano suffraganee dell'arcidiocesi di Auch, che dal IX secolo aveva preso il posto della distrutta Eauze.\nAll'inizio dell'XI secolo la diocesi di Dax perse tutta la parte meridionale del suo territorio a vantaggio dell'erezione della diocesi di Labourd (che in seguito assunse il nome di diocesi di Bayonne). A lungo imprecisati, i confini territoriali della diocesi di Dax non furono fissati che alla fine dell'XI secolo sotto l'episcopato di Raymond de Sentes, che suddivise la diocesi in quattro arcidiaconati, che a partire dal XIV secolo, con il vescovo Arnaud de Ville, verranno sostituiti da arcipreture (se ne conteranno 19 alla fine del Settecento). La diocesi di Aire invece fu organizzata nel XII secolo in due arcidiaconati e nel secolo successivo in sei arcipreture. Questa organizzazione territoriale rimase invariata fino alla dissoluzione delle due diocesi durante la rivoluzione francese.\nNel XVI secolo le due diocesi furono coinvolte nelle guerre di religione che sconvolsero tutto il sud-ovest della Francia e che provocarono morte, massacri e desolazione in tutte le \"Landes\". A soffrirne fu soprattutto la diocesi di Dax, il cui territorio meridionale penetrava, come un cuneo, nel paese basco (fino a Larceveau) dove grande fu l'influenza dei protestanti grazie alla regina Giovanna III di Navarra.\nIl territorio delle due diocesi era ricco di edifici religiosi. Tra questi si ricordano, nella diocesi di Aire l'abbazia benedettina di Saint-Sever e quella premostratense di Saint-Jean-de-la-Castelle; e nella diocesi di Dax, le abbazie benedettine di Sorde, di Cagnotte e di Divielle, e quella premostratense di Arthous.\nLe costituzioni sinodali dell'antica diocesi di Dax, pubblicate dall'Abb\u00e9 Degert, sono di grande interesse storico per lo studio delle antiche costituzioni e costumi dei secoli XIII e XIV. Degert nel corso di queste pubblicazioni riusc\u00ec a rettificare alcuni errori nelle liste episcopali della Gallia christiana.\nIntorno al 1588 San Vincenzo de' Paoli fece i suoi primi studi con i francescani di Dax, ma una buona educazione secondaria a Dax risale solo all'istituzione dei barnabiti nel 1640.\nIn seguito al concordato, il 29 novembre 1801 con la bolla \"Qui Christi Domini\" di papa Pio VII le due diocesi furono soppresse ed il loro territorio fu incorporato nella diocesi di Bayonne.\nNel giugno del 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sola sede di Aire. Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, questa erezione non ebbe effetto.\nIl 6 ottobre 1822 la diocesi di Aire fu definitivamente ristabilita con la bolla \"Paternae charitatis\" dello stesso papa Pio VII come suffraganea dell'arcidiocesi di Auch. Il suo territorio inglobava anche la maggior parte dell'antica diocesi di Dax; per questo motivo il 9 dicembre 1856 ai vescovi di Aire fu concesso di aggiungere al proprio titolo quello di Dax.\nIl 31 marzo 1933 per effetto della bolla \"Ad rectum et utile\" di papa Pio XI la residenza vescovile fu traslata da Aire a Dax e la diocesi assunse il nome attuale. Contestualmente la cattedrale di San Giovanni Battista di Aire divenne concattedrale, mentre la chiesa di Santa Maria di Dax fu elevata a cattedrale.\nL'8 dicembre 2002, con la riorganizzazione delle circoscrizioni diocesane francesi, la diocesi \u00e8 entrata a far parte della provincia ecclesiastica dell'arcidiocesi di Bordeaux.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 405.010 persone contava 285.600 battezzati, corrispondenti al 70,5% del totale."}
{"id": "500408", "revid": "322321", "url": "https://it.wikipedia.org/wiki?curid=500408", "title": "Diocesi di Aitape", "text": "La diocesi di Aitape (in latino: \"Dioecesis Aitapensis\") \u00e8 una sede della Chiesa cattolica in Papua Nuova Guinea suffraganea dell'arcidiocesi di Madang. Nel 2020 contava 159.800 battezzati su 211.350 abitanti. \u00c8 retta dal vescovo Siby Mathew Peedikayil, H.G.N.\nTerritorio.\nLa diocesi si trova nella provincia di Sandaun, situata nella parte nord-occidentale della Papua Nuova Guinea.\nSede vescovile \u00e8 la citt\u00e0 di Aitape, dove si trova la cattedrale di Sant'Ignazio di Loyola.\nIl territorio si estende su 18.200\u00a0km\u00b2 ed \u00e8 suddiviso in 26 parrocchie.\nStoria.\nLa prefettura apostolica di Aitape fu eretta il 15 maggio 1952 con la bolla \"Ad latius prolatandam\" di papa Pio XII, ricavandone il territorio dal vicariato apostolico della Nuova Guinea Centrale (oggi diocesi di Wewak).\nL'11 novembre 1956 la prefettura apostolica fu elevata a vicariato apostolico con la bolla \"Laetissimi semper\" dello stesso papa Pio XII.\nIl 13 settembre 1963 cedette una porzione del suo territorio a vantaggio dell'erezione della prefettura apostolica di Vanimo (oggi diocesi).\nIl 15 novembre 1966 il vicariato apostolico \u00e8 stato elevato a diocesi con la bolla \"Laeta incrementa\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 211.350 persone contava 159.800 battezzati, corrispondenti al 75,6% del totale."}
{"id": "500409", "revid": "110157", "url": "https://it.wikipedia.org/wiki?curid=500409", "title": "Arcidiocesi di Aix", "text": "Larcidiocesi di Aix (in latino: \"Archidioecesis Aquensis in Gallia\") \u00e8 una sede della Chiesa cattolica in Francia suffraganea dell'arcidiocesi di Marsiglia. Nel 2020 contava 739.600 battezzati su 970.000 abitanti. \u00c8 retta dall'arcivescovo Christophe Dufour.\nTerritorio.\nL'arcidiocesi comprende il dipartimento francese delle Bocche del Rodano, ad eccezione dell'Arrondissement di Marsiglia.\nSede arcivescovile la citt\u00e0 di Aix, dove si trova la cattedrale del Santissimo Salvatore. Nel territorio diocesano sorgono l'antica cattedrale di Arles e la basilica minore dell'Immacolata Concezione a Tarascona (abbazia di Saint-Michel de Frigolet).\nIl territorio si estende su 4.580\u00a0km\u00b2 ed \u00e8 suddiviso in 118 parrocchie, raggruppate in 10 decanati: Alpilles-Durance, Paese d'Arles, Salon-Valle della Durance, Istres-L'Olivier, Martigues Mediterranea, Laguna di Berre, Marignane-Costa Blu, Paese di Gardanne, Aix-Valle dell'Arc, Aix-Santa Vittoria.\nStoria.\nLa tradizione attribuisce l'evangelizzazione di Aix e del suo territorio e la fondazione della diocesi a san Massimino, discepolo di Ges\u00f9, che dalla Palestina raggiunse la Provenza e con Maria Maddalena diffuse per primo la \"buona novella\" ad Aix. Suo successore sarebbe stato san Sidonio, identificato dalla tradizione con il cieco nato, guarito da Ges\u00f9 secondo il racconto dell'evangelista Giovanni ().\nPrimo vescovo storicamente documentato \u00e8 Lazzaro, vissuto agli inizi del V secolo, le cui vicende si intrecciano con quelle dell'imperatore romano e usurpatore Costantino III, a cui il vescovo diede il suo appoggio; alla morte di questi nel 411, Lazzaro fu costretto a dare le dimissioni. Il cristianesimo pot\u00e9 diffondersi e consolidarsi dal V secolo grazie all'opera dei monaci dell'abbazia di Lerino. A partire dalla prima met\u00e0 dell'VIII secolo il territorio di Aix \u00e8 devastato dai Saraceni, e la loro presenza in Provenza fino al X secolo render\u00e0 difficile la vita cristiana; in questo periodo la serie episcopale di Aix \u00e8 molto discontinua.\nNel V secolo fu elevata al rango di arcidiocesi metropolitana, ma l'autorit\u00e0 del metropolita di Aix, sempre offuscata da quella primaziale di Arles, \u00e8 riconosciuta definitivamente solo da papa Adriano I nel 774 e dal concilio di Francoforte del 794. La provincia ecclesiastica corrispondeva all'antica Gallia Narbonense II, ad oriente del Rodano, e comprendeva le diocesi di Apt, Riez, Fr\u00e9jus, Gap, Sisteron e Antibes. Nel XII secolo Antibes divenne suffraganea dell'arcidiocesi di Embrun. Il resto della provincia ecclesiastica rimase invariato fino alla rivoluzione francese.\nNell'XI secolo fu iniziata la costruzione della cattedrale durante l'episcopato di Rostan di Fos; la parte pi\u00f9 antica del battistero risale invece al V-VI secolo.\nA partire dal XII secolo gli arcivescovi di Aix si liberano definitivamente dalla soggezione alla Chiesa di Arles. Il vescovo Pierre III ricevette il pallio nel 1102 e nel 1112 riun\u00ec per la prima volta un concilio provinciale dove vennero riuniti tutti i vescovi suffraganei.\nNel 1409 fu eretta l'universit\u00e0 di Aix con una bolla del papa pisano Alessandro V. L'istituzione, che comprendeva le facolt\u00e0 di teologia, di giurisprudenza e di medicina, fu confermata da Luigi II di Provenza nel 1413 e di nuovo dai re francesi nel corso del XVII secolo.\nDurante la riforma protestante, l'arcivescovo Jean de Saint-Chamond si lasci\u00f2 attrarre dalla nuova confessione religiosa e fu scomunicato dal papa; il 25 dicembre del 1566 annunci\u00f2 pubblicamente dal pulpito della cattedrale le sue dimissioni; in seguito si spos\u00f2 e fu messo a capo di un reggimento ugonotto. La citt\u00e0 e l'arcidiocesi rimasero tuttavia fedeli al cattolicesimo, per l'iniziativa soprattutto dell'arcivescovo Gilbert G\u00e9n\u00e9brard.\nSi deve a Girolamo Grimaldi-Cavalleroni l'istituzione del seminario nel XVII secolo, dopo che precedenti tentativi erano falliti.\nPrima della rivoluzione francese, l'arcidiocesi comprendeva 84 parrocchie, suddivise in 8 decanati: Aix, Brignoles, Trets, Rians, Lambesc, Pertuis, Cadenet e Reillanne.\nIn seguito al concordato, con la bolla \"Qui Christi Domini\" di papa Pio VII del 29 novembre 1801 incorpor\u00f2 i territori dell'arcidiocesi di Arles e delle diocesi di Fr\u00e9jus, Grasse, Marsiglia, Riez (in parte), Tolone e Vence che furono soppresse. La nuova provincia ecclesiastica comprendeva le diocesi di Avignone, Digne, Nizza e Ajaccio.\nIl 10 luglio 1817 l'arcidiocesi di Arles fu ristabilita, ma il 6 ottobre 1822 fu confermata definitivamente la sua soppressione e l'incorporazione nell'arcidiocesi di Aix. Lo stesso 6 ottobre furono ristabilite le diocesi di Marsiglia e di Fr\u00e9jus, con territorio ricavato da quello di Aix. Da allora l'arcivescovo di Aix pu\u00f2 fregiarsi anche del titolo di vescovo di Arles. Dopo i cambiamenti del 1801 e del 1822, la nuova provincia ecclesiastica comprendeva le diocesi di Fr\u00e9jus, Digne, Gap, Marsiglia e Ajaccio; Nizza fu aggiunta nel 1860, mentre Marsiglia divenne arcidiocesi nel 1948. Dal 1838 al 1866 anche la diocesi di Algeri fece parte della provincia ecclesiastica di Aix.\nL'8 dicembre 2002, con la riorganizzazione delle circoscrizioni diocesane francesi, Aix ha perso il rango di sede metropolitana, pur mantenendo il titolo arcivescovile, ed \u00e8 entrata a far parte della provincia ecclesiastica di Marsiglia.\nL'arcidiocesi di Aix, nel corso della sua lunga storia, ha dato alla Chiesa undici cardinali presi tra i suoi arcivescovi ed altri sette presi tra i canonici del capitolo della cattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 970.000 persone contava 739.600 battezzati, corrispondenti al 76,2% del totale."}
{"id": "500411", "revid": "110157", "url": "https://it.wikipedia.org/wiki?curid=500411", "title": "Diocesi di Aizawl", "text": "La diocesi di Aizawl (in latino: \"Dioecesis Aizavlensis\") \u00e8 una sede della Chiesa cattolica in India suffraganea dell'arcidiocesi di Shillong. Nel 2020 contava 40.892 battezzati su 4.785.469 abitanti. \u00c8 retta dal vescovo Stephen Rotluanga, C.S.C.\nTerritorio.\nLa diocesi comprende l'intero stato indiano del Mizoram, e i distretti di Cachar, Hailakandi e Karimganj nello stato dell'Assam.\nSede vescovile \u00e8 la citt\u00e0 di Aizawl, dove si trova la cattedrale di Cristo Re.\nIl territorio \u00e8 suddiviso in 32 parrocchie.\nStoria.\nLa prefettura apostolica di Haflong fu eretta il 17 gennaio 1952 con la bolla \"Fit nonnumquam\" di papa Pio XII, ricavandone il territorio dall'arcidiocesi di Dacca e dalla diocesi di Chittagong (oggi arcidiocesi di Chattogram).\nIl 26 giugno 1969 per effetto della bolla \"Omnium sollicitudo\" di papa Paolo VI la prefettura apostolica fu elevata al rango di diocesi e assunse il nome di diocesi di Silchar.\nIl 5 dicembre 1983 cedette una porzione del suo territorio a vantaggio dell'erezione della diocesi di Diphu.\nL'11 gennaio 1996 ha ceduto un'altra porzione di territorio a vantaggio dell'erezione della diocesi di Agartala e nel contempo la sede vescovile \u00e8 stata traslata da Silchar ad Aizawl e la diocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 4.785.469 persone contava 40.892 battezzati, corrispondenti allo 0,9% del totale."}
{"id": "500412", "revid": "110157", "url": "https://it.wikipedia.org/wiki?curid=500412", "title": "Diocesi di Ajaccio", "text": "La diocesi di Ajaccio (in latino: \"Dioecesis Adiacensis\") \u00e8 una sede della Chiesa cattolica in Francia suffraganea dell'arcidiocesi di Marsiglia. Nel 2020 contava 301.000 battezzati su 331.000 abitanti. \u00c8 retta dal vescovo Fran\u00e7ois-Xavier Bustillo, O.F.M.Conv.\nTerritorio.\nLa diocesi comprende l'intera isola francese di Corsica.\nSede vescovile \u00e8 la citt\u00e0 di Ajaccio, dove si trova la cattedrale dell'Assunzione di Maria Vergine.\nIl territorio si estende su 8.722\u00a0km\u00b2 ed \u00e8 suddiviso in 434 parrocchie, raggruppate in 10 decanati:\nFino al 2017 il territorio era suddiviso in 6 regioni pastorali, di cui 4 in Alta Corsica e 2 nella Corsica del Sud:\nStoria.\nI dati archeologici hanno dimostrato che il cristianesimo fece la sua comparsa in Corsica gi\u00e0 alla fine del I secolo o all'inizio del II. Incerta invece \u00e8 l'origine della diocesi di Ajaccio, la cui antichit\u00e0 in passato \u00e8 stata legata alla figura di sant'Eufrasio, a cui in origine era dedicata la cattedrale, che venne identificato con uno dei sette \"viri apostolici\" che, secondo la tradizione, accompagnarono san Paolo nel suo viaggio in Spagna.\nL'esistenza della diocesi \u00e8 attestata con certezza alla fine del VI secolo e agli inizi del secolo successivo grazie alle lettere di Gregorio Magno. In una di queste, datata 17 giugno 601, il papa si lamenta con Bonifacio, \"defensor Corsicae\", che Ajaccio sia da tempo senza vescovo; in un'altra lettera del 602 lo stesso pontefice accenna al nuovo vescovo, senza menzionarne il nome e qualificandolo semplicemente come \"electus\".\nIl primo vescovo noto \u00e8 Benedetto, che nel 649 partecip\u00f2 al concilio Lateranense nel quale fu condannato il monotelismo. Con il VII secolo la Corsica divenne possedimento diretto dei papi entrando a far parte del \"Patrimonium Sancti Petri\" e le sei diocesi isolane, Ajaccio compresa, furono rese immediatamente soggette alla Santa Sede.\nCome tutte le diocesi corse, anche quella di Ajaccio, che comprendeva la parte meridionale dell'isola, era suddivisa in pievi, a loro volta suddivise in parrocchie. Le pievi della diocesi era dodici: Ajaccio, Bonifacio, Mezzana, Celavo, Cauro, Ornano, Talavo, Cruscaglia, Valle, Veggiani, Tallano e Sartena. Nel 1516 papa Leone X incorpor\u00f2 la pieve di Bonifacio all'arcidiocesi di Genova.\nA partire dall'XI secolo i papi persero progressivamente il loro potere sulla Corsica, che divenne terra di conquista e di aspre dispute fra le due repubbliche di Genova e di Pisa. Il 27 aprile 1092 Ajaccio e le altre diocesi isolane divennero suffraganee dell'arcidiocesi di Pisa. Ma il 19 marzo 1133 papa Innocenzo II dovette assegnare tre di queste suffraganee, Nebbio, Mariana e Accia, all'arcidiocesi di Genova, mentre le altre, Sagona, Aleria e Ajaccio, rimasero a Pisa, al cui arcivescovo fu concesso il titolo di primate di Corsica, che conserva ancora oggi.\nNel XVI secolo fu costruita l'attuale cattedrale, in sostituzione della precedente demolita nel 1553; venne consacrata nel 1593.\nIl 1\u00ba luglio 1790 la legge francese obblig\u00f2 alla soppressione di tutte le diocesi corse, ad eccezione di quella di Bastia, che in precedenza era stata la sede dei vescovi di Mariana. Tutti i vescovi corsi rifiutarono di prestare il prescritto giuramento alla Costituzione civile del clero e si rifugiarono in Italia. Per la diocesi di Bastia il 28 maggio 1791 venne eletto Ignace-Fran\u00e7ois Guasco, che ritratter\u00e0 il 23 dicembre 1794.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi rivoluzionaria di Bastia fu soppressa, mentre la diocesi di Ajaccio fu riconosciuta come l'unica per l'intera isola; fino al 1816 comprendeva anche l'isola d'Elba, Capraia e il Principato di Piombino, che erano stati annessi all'impero francese, assieme ad alcune parrocchie situate nel comune di Castiglione della Pescaia. Contestualmente divenne suffraganea dell'arcidiocesi di Aix.\nIn seguito divenne suffraganea dell'arcidiocesi di Genova fino al 1860 quando pass\u00f2 nuovamente all'arcidiocesi di Aix. L'8 dicembre 2002, con la riorganizzazione delle circoscrizioni diocesane francesi, \u00e8 entrata a far parte della provincia ecclesiastica dell'arcidiocesi di Marsiglia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 331.000 persone contava 301.000 battezzati, corrispondenti al 90,9% del totale."}
{"id": "500414", "revid": "124635998", "url": "https://it.wikipedia.org/wiki?curid=500414", "title": "Diocesi di Ajmer", "text": "La diocesi di Ajmer (in latino: \"Dioecesis Aimerensis\") \u00e8 una sede della Chiesa cattolica in India suffraganea dell'arcidiocesi di Agra. Nel 2018 contava 7.521 battezzati su 23.208.860 abitanti. \u00c8 retta dal vescovo Pius Thomas D'Souza.\nTerritorio.\nLa diocesi comprende i distretti di Ajmer, Jodhpur, Kota, Barmer, Bundi, Jalore, Jhalwar, Pali, Sirohi, Tonk, Jaisalmer e Baran nello stato di Rajasthan in India.\nSede vescovile \u00e8 la citt\u00e0 di Ajmer, dove si trova la cattedrale dell'Immacolata Concezione.\nIl territorio \u00e8 suddiviso in 12 parrocchie.\nStoria.\nLa missione di Rajpootana fu istituita nel luglio del 1890, ed affidata alle cure dei Frati Minori Cappuccini della provincia di Parigi sotto la supervisione degli arcivescovi di Agra, da cui dipendeva ancora formalmente la missione. Il 17 marzo 1892 la missione divenne indipendente ed elevata al rango di prefettura apostolica, con il decreto \"Cum Archidioecesis Agraensis\" di Propaganda Fide.\nIl 22 maggio 1913 in forza del breve \"Mandatum illud\" di papa Pio X la prefettura apostolica fu elevata a diocesi con il nome di diocesi di Ajmer.\nIl primo vescovo fu il missionario cappuccino francese Fortunat-Henri Caumont, che resse la diocesi fino alla morte che lo colse nel 1930, mentre era impegnato in una visita pastorale a Indore. Sotto il suo episcopato il numero dei cattolici sal\u00ec da 3.102 a 7.464; per l'educazione e l'assistenza caritativa alla popolazione della diocesi, fond\u00f2 le Ancelle del Signore e le Suore Missionarie di Ajmer.\nL'11 marzo 1935 cedette una porzione del suo territorio a vantaggio dell'erezione della prefettura apostolica di Indore (oggi diocesi).\nIl 13 maggio 1955 per effetto del decreto \"Cum Excellentissimus\" della Congregazione di Propaganda Fide assunse il nome di diocesi di Ajmer e Jaipur.\nIl 13 settembre 1963 cedette un'altra porzione di territorio a vantaggio dell'erezione dell'arcidiocesi di Bhopal.\nIl 2 aprile 1973 cedette il distretto civile di Guna all'esarcato apostolico di Sagar (oggi eparchia).\nL'11 marzo 1981 cedette il distretto di Mandsaur alla diocesi di Indore.\nIl 3 dicembre 1984 cedette un'ulteriore porzione di territorio a vantaggio dell'erezione della diocesi di Udaipur.\nIl 20 luglio 2005 per effetto della bolla \"Evangelicum studium\" di papa Benedetto XVI la diocesi si \u00e8 divisa, dando origine alla diocesi con la presente denominazione e alla diocesi di Jaipur.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 23.208.860 persone contava 7.521 battezzati, corrispondenti allo 0,0% del totale."}
{"id": "500415", "revid": "110157", "url": "https://it.wikipedia.org/wiki?curid=500415", "title": "Diocesi di Alagoinhas", "text": "La diocesi di Alagoinhas (in latino: \"Dioecesis Alacunensis\") \u00e8 una sede della Chiesa cattolica in Brasile suffraganea dell'arcidiocesi di San Salvador di Bahia appartenente alla regione ecclesiastica Nordeste 3. Nel 2020 contava 629.230 battezzati su 789.700 abitanti. La sede \u00e8 vacante.\nTerritorio.\nLa diocesi comprende 24 comuni nella parte orientale dello stato brasiliano di Bahia: Alagoinhas, Acajutiba, Apor\u00e1, Ara\u00e7as, Aramari, Cardeal da Silva, Cip\u00f3, Conde, Cris\u00f3polis, Entre Rios, Esplanada, Heli\u00f3polis, Inhambupe, Itanagra, Itapicuru, Janda\u00edra, Mata de S\u00e3o Jo\u00e3o, Nova Soure, Olindina, Pojuca, Ribeira do Amparo, Rio Real, S\u00e1tiro Dias, Teodoro Sampaio.\nSede vescovile \u00e8 la citt\u00e0 di Alagoinhas, dove si trova la cattedrale di Sant'Antonio.\nIl territorio si estende su 16.842\u00a0km\u00b2 ed \u00e8 suddiviso in 34 parrocchie.\nStoria.\nLa diocesi \u00e8 stata eretta il 28 ottobre 1974 con la bolla \"Qui Summi\" di papa Paolo VI, ricavandone il territorio dall'arcidiocesi di San Salvador di Bahia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 789.700 persone contava 629.230 battezzati, corrispondenti al 79,7% del totale."}
{"id": "500417", "revid": "1649409", "url": "https://it.wikipedia.org/wiki?curid=500417", "title": "Diocesi di Alajuela", "text": "La diocesi di Alajuela (in latino: \"Dioecesis Alaiuelensis\") \u00e8 una sede della Chiesa cattolica in Costa Rica suffraganea dell'arcidiocesi di San Jos\u00e9 de Costa Rica. Nel 2020 contava 564.300 battezzati su 802.991 abitanti. \u00c8 retta dal vescovo Bartolom\u00e9 Buigues Oller, T.C.\nTerritorio.\nLa diocesi comprende parte delle province costaricane di Alajuela e di Puntarenas.\nSede vescovile \u00e8 la citt\u00e0 di Alajuela, dove si trova la cattedrale della Vergine del Pilar.\nIl territorio si estende su 2.784\u00a0km\u00b2 ed \u00e8 suddiviso in 34 parrocchie, raggruppate in 7 vicariati.\nStoria.\nLa diocesi \u00e8 stata eretta il 16 febbraio 1921 con la bolla \"Praedecessorum Nostrorum\" di papa Benedetto XV, ricavandone il territorio dalla diocesi di San Jos\u00e9 de Costa Rica, che contestualmente \u00e8 stata elevata al rango di arcidiocesi metropolitana.\nIl 19 agosto 1954 e il 22 luglio 1961 ha ceduto porzioni del suo territorio a vantaggio dell'erezione rispettivamente delle diocesi di San Isidro de El General e di Tilar\u00e1n (oggi diocesi di Tilar\u00e1n-Liberia).\nContestualmente a queste cessioni, la diocesi di Alajuela si \u00e8 ingrandita nel 1961, con il decreto \"Maiori animarum\" della Congregazione Concistoriale, acquisendo territori dall'arcidiocesi di San Jos\u00e9 de Costa Rica e dal vicariato apostolico di Lim\u00f3n (oggi diocesi).\nIl 25 luglio 1995 Alajuela ha ceduto un'ulteriore porzione del proprio territorio per l'erezione della diocesi di Ciudad Quesada.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 802.991 persone contava 564.300 battezzati, corrispondenti al 70,3% del totale."}
{"id": "500419", "revid": "767487", "url": "https://it.wikipedia.org/wiki?curid=500419", "title": "John Cipollina", "text": "Biografia.\nJohn e la sorella gemella Manuela nacquer\u00f2 a Berkeley, California. Cipollina frequent\u00f2 la Tamalpais High School, a Mill Valley, California (come il fratello, Mario, nato nel 1954) e la sorella, Antonia (nata nel 1952). Il padre Gino era di origini italiane, genovesi e piemontesi; fu un agente immobiliare. La madre Evelyn, e il padrino Jos\u00e9 Iturbi, furono concertisti spagnoli di pianoforte.\nJohn mostr\u00f2 capacit\u00e0 classiche nel suonare il pianoforte ma il padre un giorno gli regal\u00f2 una chitarra a 12 anni e non smise pi\u00f9 di suonare lo strumento preferito.\nCipollina aveva un caratteristico sound, unico nel suo genere. \u00c8 considerato uno dei padri dell'Acid rock di San Francisco. Era solito suonare utilizzando \"fingerpick\", e facendo ampio uso del ponte tremolo che, spieg\u00f2 a Jerry Garcia, gli serviva per rimediare alla debolezza della sua mano sinistra. Ancora pi\u00f9 insolitamente, colloc\u00f2 in cima alla sua distintiva pila di amplificatori sei trombe. Il suo stile era molto melodico ed espressivo.\nFigura nella lista dei 100 migliori chitarristi secondo Rolling Stone al numero 32 davanti a leggende della sei corde come Brian May, Robert Fripp e Frank Zappa.\nCipollina soffriva di deficit di alfa 1-antitripsina e ci\u00f2 caus\u00f2 la morte all'et\u00e0 di 45 anni per enfisema polmonare dopo un periodo di malattia."}
{"id": "500420", "revid": "30610", "url": "https://it.wikipedia.org/wiki?curid=500420", "title": "Vincent Ward", "text": "Tra i suoi lavori.\n\u00c8 il regista di film di successo quali \"Al di l\u00e0 dei sogni\" con Robin Williams del 1998, ha scritto la sceneggiatura di \"Alien 3\" del 1992 ed \u00e8 il produttore esecutivo de \"L'ultimo samurai\" con Tom Cruise del 2003. Ha ricevuto molti apprezzamenti dalla critica per la regia del film \"Avik e Albertine\" del 1993. Le sue opere si distinguono per l'accurato lavoro visivo e iconografico, derivatogli dalla sua passione per la pittura. Il \"Boston Globe\" lo ha definito \"uno dei grandi produttori di immagini filmiche\", mentre Roger Ebert lo ha salutato come \"un vero visionario\"."}
{"id": "500422", "revid": "610351", "url": "https://it.wikipedia.org/wiki?curid=500422", "title": "Derek Walcott", "text": "L'altro idioma usato in alcune opere minori \u00e8 il creolo delle Antille, il creolo della sua terra natale, l'isola di Saint Lucia.\nPoeta caribico di lingua inglese, dal 1981 ha insegnato scrittura creativa alla Brown University di Providence, negli USA. Sia in poesia sia in teatro ha espresso con singolare vigore, attingendo alla tradizione letteraria inglese ma con apporti indigeni e spagnoli, il senso di privazione di una propria storia, peculiare dei caraibici di ascendenza africana.\nBiografia.\nCarriera teatrale.\nDopo aver ricevuto una borsa di studio all'Universit\u00e0 delle Indie occidentali, dal 1959 al 1976 ha diretto il Trinidad Theatre Workshop, dove si occup\u00f2 anche di mettere in scena alcuni suoi drammi, e nel 1981 si trasfer\u00ec a Boston per insegnare all'Universit\u00e0 di Harvard.\nCarriera letteraria.\nLa sua opera si distingue per l'originalit\u00e0 del dettato, la fantasia visionaria e la presenza di temi metafisici. Sono fortemente presenti i dati biografici collegati alla sua terra nativa, le Indie occidentali, dove storicamente si \u00e8 realizzato un crogiolo di popoli, razze e culture. Lo stesso Walcott nel poemetto \"La Goletta Flight\" scrive a proposito di un personaggio: \"... \"ho dell'inglese, del negro e dell'olandese in me / sono nessuno, o sono una nazione\"\". Questa molteplicit\u00e0 di origini etniche alimenta l'opera di Walcott di un particolare humus linguistico-letterario.\nCritica.\nJosif Brodskij ne \"Il suono della marea\" valorizza Walcott nella sua capacit\u00e0 di \"decantare il mondo nella periferia\", e indica l'Oceano come \"fondale o proscenio sempre presente nelle sue poesie\", l'Oceano che secondo M. H\u00e9l\u00e8ne Laforest \u00e8 il vero \"motore della sua ispirazione\".\nOnorificenze.\nPremio Nobel per la Letteratura 1992"}
{"id": "500428", "revid": "124543336", "url": "https://it.wikipedia.org/wiki?curid=500428", "title": "Diocesi di Alaminos", "text": "La diocesi di Alaminos (in latino: \"Dioecesis Alaminensis\") \u00e8 una sede della Chiesa cattolica nelle Filippine suffraganea dell'arcidiocesi di Lingayen-Dagupan. Nel 2020 contava 562.749 battezzati su 688.603 abitanti. La sede \u00e8 vacante.\nTerritorio.\nLa diocesi comprende 14 municipalit\u00e0 nella parte occidentale della provincia filippina di Pangasinan sull'isola di Luzon.\nSede vescovile \u00e8 la citt\u00e0 di Alaminos, dove si trova la cattedrale di San Giuseppe patriarca.\nIl territorio si estende su 2.449\u00a0km\u00b2 ed \u00e8 suddiviso in 21 parrocchie.\nStoria.\nLa diocesi \u00e8 stata eretta il 12 gennaio 1985 con la bolla \"De superna animarum\" di papa Giovanni Paolo II, ricavandone il territorio dall'arcidiocesi di Lingayen-Dagupan.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 688.603 persone contava 562.749 battezzati, corrispondenti all'81,7% del totale."}
{"id": "500429", "revid": "1779418", "url": "https://it.wikipedia.org/wiki?curid=500429", "title": "Diocesi di Alba", "text": "La diocesi di Alba (in latino: \"Dioecesis Albae Pompeiensis\") \u00e8 una sede della Chiesa cattolica in Italia suffraganea dell'arcidiocesi di Torino appartenente alla regione ecclesiastica Piemonte. Nel 2020 contava 132.475 battezzati su 137.070 abitanti. \u00c8 retta dal vescovo Marco Brunetti.\nTerritorio.\nLa diocesi si sviluppa prevalentemente nella parte occidentale della provincia di Cuneo comprendendo 69 comuni oltre a 2 della provincia di Asti (Coazzolo, Castagnole delle Lanze). Confina a nord con la diocesi di Asti, ad est con la diocesi di Acqui, a sud con la diocesi di Mondov\u00ec e infine ad ovest con la diocesi di Fossano e l'arcidiocesi di Torino.\nSede vescovile \u00e8 la citt\u00e0 di Alba, dove si trova la cattedrale di San Lorenzo.\nParrocchie e vicarie.\nLe 126 parrocchie della diocesi sono raggruppate in 8 vicarie:\nStoria.\nSecondo la tradizione il primo vescovo di Alba \u00e8 san Dionisio, che si narra abbia servito la diocesi per alcuni anni prima di essere nominato arcivescovo di Milano; per la sua opposizione all'arianesimo sarebbe stato esiliato nel 355 dall'imperatore Costanzo. Questa tradizione \u00e8 ritenuta non affidabile dato che nel IV secolo solitamente ad un vescovo era proibito lasciare la propria diocesi per un'altra.\nUna lista di nove antichi vescovi di Alba, che inizia con un san Dioniso (diverso da quello precedente, nel 380) fino al vescovo Giulio (553), fu compilata sulla base di iscrizioni sepolcrali trovate nella cattedrale di Alba alla fine del XV secolo da Dalmazzo Berendenco, un antiquario; ma sia la lista che il suo scopritore risultarono essere dei falsi inventati da Giuseppe Meiranesio nel XVIII secolo.\nIl primo vescovo di Alba di cui \u00e8 certa l'esistenza \u00e8 Lampadio, che fu presente al sinodo tenutosi in Roma nel 499 sotto papa Simmaco.\nPer breve tempo, verso la fine del X secolo, la diocesi fu unita a quella di Asti. Tra i successivi vescovi, Benzone fu un noto avversario di papa Gregorio VII e sostenne l'impero durante la controversia sulle investiture.\nIl 29 ottobre 1511 cedette una porzione di territorio a vantaggio dell'erezione della diocesi di Saluzzo.\nUn fatto di rilievo accadde il 22 aprile 1613: scoppiata la prima guerra del Monferrato, Alba fu assalita dai francesi e il vescovo Pendasio fu prelevato dalla chiesa, percosso e condotto oltraggiosamente per le strade della citt\u00e0.\nSotto il ministero di monsignor Roero, fu vicario generale monsignor Raulo Costanzo Falletti di Barolo.\nNel 1803 la diocesi fu soppressa dal governo napoleonico e il suo territorio riunito a quello della diocesi di Asti. Fu ristabilita il 17 luglio 1817 con la bolla \"Beati Petri\" di papa Pio VII; contestualmente il papa la dichiar\u00f2 suffraganea dell'arcidiocesi di Torino, venendo cos\u00ec tolta alla giurisdizione metropolitica dell'arcivescovo di Milano, a cui sempre Alba era stata soggetta.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 137.070 persone contava 132.475 battezzati, corrispondenti all'96,6% del totale."}
{"id": "500430", "revid": "322321", "url": "https://it.wikipedia.org/wiki?curid=500430", "title": "Arcidiocesi di Albi", "text": " \nLarcidiocesi di Albi (in latino: \"Archidioecesis Albiensis\") \u00e8 una sede della Chiesa cattolica in Francia suffraganea dell'arcidiocesi di Tolosa. Nel 2018 contava 289.700 battezzati su 396.341 abitanti. \u00c8 retta dall'arcivescovo Jean Marie Henri Legrez, O.P.\nTerritorio.\nL'arcidiocesi comprende il dipartimento francese del Tarn.\nSede arcivescovile \u00e8 la citt\u00e0 di Albi, dove si trova la cattedrale di Santa Cecilia. Nell'arcidiocesi sorgono due chiese ex cattedrali: la chiesa di San Benedetto, ex cattedrale della diocesi di Castres, e la chiesa di Sant'Alano, ex cattedrale della diocesi di Lavaur.\nIl territorio si estende su 5.785\u00a0km\u00b2 ed \u00e8 suddiviso in 507 parrocchie.\nStoria.\nSecondo la tradizione, primo evangelizzatore e protovescovo della diocesi di Albi \u00e8 san Claro, cui sarebbe succeduto il suo discepolo Antimo. Primo vescovo storicamente documentato \u00e8 Diogeniano, menzionato da Gregorio di Tours all'inizio del V secolo; dopo di lui Sabino prese parte al concilio di Agde del 506.\nLa \"civitas Albigensium\" faceva parte della provincia romana dell'Aquitania prima, come testimoniato dalla \"Notitia Galliarum\" dell'inizio del V secolo.. La diocesi dipendeva perci\u00f2 come suffraganea dalla sede metropolitana di Bourges.\nVerso la fine del XII secolo il catarismo si afferm\u00f2 in tutta la Linguadoca attraverso la predicazione nei villaggi: si diffuse soprattutto nella diocesi di Albi, a tal punto che i catari furono chiamati semplicemente albigesi. Contro di loro fu indetta nel XIII secolo una vera e propria crociata, chiamata crociata albigese, richiesta da Raimondo VI di Tolosa al concilio Lateranense IV nel 1215; dichiarati eretici, gli albigesi furono estirpati verso la met\u00e0 del secolo, con la forza delle armi e con il lavoro dell'inquisizione, istituita proprio per questa occasione.\nLa vittoria sugli Catari e la contestuale caduta dei signori Trencavel, che dominavano Albi, aumentarono di molto il potere, spirituale e temporale, dei vescovi; in questo contesto sorse la citt\u00e0 episcopale, segno della potenza e della ricchezza dei vescovi albigesi.\nIl 9 luglio 1317 cedette una porzione del suo territorio a vantaggio dell'erezione della diocesi di Castres.\nDurante il XVI secolo la regione di Albi fu tra le pi\u00f9 colpite e devastate dalle guerre di religione; i successi della riforma protestante furono estirpati solo al prezzo di sanguinose battaglie, che coinvolsero la diocesi per oltre vent'anni (1572-1595).\nIl 3 ottobre 1678 fu elevata al rango di arcidiocesi metropolitana con la bolla \"Triumphans Pastor\" di papa Innocenzo XI: le furono assegnate come suffraganee le diocesi di Rodez, Castres, Vabres, Cahors e Mende.\nAttorno al 1683 Giacinto Serroni, primo arcivescovo, istitu\u00ec il seminario arcivescovile, affidandone l'insegnamento ai Gesuiti. Serroni e soprattutto il suo successore Charles Le Goux de la Berch\u00e8re furono i principali riformatori dell'arcidiocesi in linea con le direttive del concilio di Trento.\nAlla vigilia della rivoluzione l'arcidiocesi, suddivisa in 21 distretti, comprendeva 214 parrocchie e 128 chiese annesse, suddivise in 4 arcidiaconati: Albi (o D\u00e9nat), Puy-Saint Georges, Castelnau de Montmiral e Lautrec (o Mazi\u00e8res). Il capitolo della cattedrale era composto da 20 canonici e da molti altri dignitari; in origine i canonici erano religiosi che seguivano la regola di sant'Agostino; furono secolarizzati da papa Bonifacio VIII nel 1297.\nIn seguito al concordato con la bolla \"Qui Christi Domini\" di papa Pio VII del 29 novembre 1801 l'arcidiocesi di Albi fu soppressa e il suo territorio fu aggregato a quello della diocesi di Montpellier (oggi arcidiocesi).\nNel giugno 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sede di Albi; fu nominato arcivescovo Charles Brault, trasferito dalla sede di Bayeux. Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, la nomina di Brault non ebbe effetto.\nIl 6 ottobre 1822 in forza della bolla \"Paternae charitatis\" del medesimo papa Pio VII l'arcidiocesi fu definitivamente ristabilita, ricavandone il territorio dalla diocesi di Montpellier. In questa occasione Charles Brault pot\u00e9 lasciare la sede di Bayeux e prendere possesso della sua nuova residenza. La nuova provincia ecclesiastica comprendeva le precedenti suffraganee di Rodez, Cahors e Mende, e la nuova suffraganea di Perpignano.\nIl 17 febbraio 1922 gli arcivescovi di Albi ebbero il privilegio di aggiungere al proprio titolo quello di vescovi di Castres e di Lavaur, sedi soppresse che ricadono nella presente diocesi.\nL'arcivescovo Jean-Joseph-Aim\u00e9 Moussaron (\u2020 1956) \u00e8 stato annoverato tra i Giusti tra le nazioni nel 2010.\nL'8 dicembre 2002, con la riorganizzazione delle circoscrizioni ecclesiastiche francesi, Albi ha perso la dignit\u00e0 metropolitica pur mantenendo il titolo arcivescovile ed \u00e8 divenuta sede suffraganea dell'arcidiocesi di Tolosa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 396.341 persone contava 289.700 battezzati, corrispondenti al 73,1% del totale."}
{"id": "500432", "revid": "110157", "url": "https://it.wikipedia.org/wiki?curid=500432", "title": "Amministrazione apostolica dell'Albania meridionale", "text": "Lamministrazione apostolica dell'Albania meridionale (in latino: \"Administratio Apostolica Albaniae Meridionalis\") \u00e8 una sede della Chiesa cattolica in Albania suffraganea dell'arcidiocesi di Tirana-Durazzo. Nel 2019 contava 1.923 battezzati su 1.443.013 abitanti. \u00c8 retta dal vescovo Giovanni Peragine, B.\nTerritorio.\nL'amministrazione apostolica estende la sua giurisdizione sui fedeli sia di rito latino sia di rito bizantino della parte meridionale dell'Albania, che \u00e8 popolata prevalentemente da cristiani ortodossi e da musulmani.\nL'amministrazione apostolica comprende le prefetture di Argirocastro, di Berat, di Coriza, di Elbasan, di Fier e di Valona.\nSede dell'amministrazione apostolica \u00e8 la citt\u00e0 di Valona, dove si trova la pro-cattedrale di Santa Maria e San Luigi.\nIl territorio \u00e8 suddiviso in 15 parrocchie.\nStoria.\nL'amministrazione apostolica fu eretta l'11 novembre 1939 con la bolla \"Inter regiones\" di papa Pio XII, ricavandone il territorio dall'arcidiocesi di Durazzo. Originariamente era suffraganea dell'arcidiocesi di Scutari (oggi arcidiocesi di Scutari-Pult).\n\u00c8 rimasta vacante durante il regime di Enver Hoxha. Dal 1992 al 1996 fu affidata alla cura pastorale del nunzio apostolico in Albania, Ivan Dias (poi cardinale).\nIl 25 gennaio 2005 entr\u00f2 a far parte della provincia ecclesiastica dell'arcidiocesi di Durazzo-Tirana (oggi arcidiocesi di Tirana-Durazzo).\nFin dalla sua fondazione l'amministrazione estende la propria giurisdizione anche sui fedeli della Chiesa greco-cattolica albanese.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'amministrazione apostolica nel 2017 su una popolazione di 1.443.013 persone contava 3.726 battezzati, corrispondenti allo 0,3% del totale."}
{"id": "500433", "revid": "92723", "url": "https://it.wikipedia.org/wiki?curid=500433", "title": "Diocesi di Albany", "text": "La diocesi di Albany (in latino: \"Dioecesis Albanensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di New York appartenente alla regione ecclesiastica II (NY). Nel 2020 contava 313.400 battezzati su 1.388.040 abitanti. \u00c8 retta dal vescovo Edward Bernard Scharfenberger.\nTerritorio.\nLa diocesi comprende le seguenti contee dello Stato di New York negli Stati Uniti d'America: Albany, Columbia, Delaware, Fulton, Greene, Montgomery, Otsego, Rensselaer, Saratoga, Schenectady, Schoharie, Warren e Washington e porzioni delle contee di Hamilton e di Herkimer.\nSede vescovile \u00e8 la citt\u00e0 di Albany, dove si trova la cattedrale dell'Immacolata Concezione (\"Cathedral of the Immaculate Conception\"). Nel territorio sorgono anche due santuari nazionali: il santuario di Nostra Signora dei Martiri a Auriesville, e il santuario di Santa Kateri Tekakwitha a Fonda.\nIl territorio si estende su 26.985\u00a0km\u00b2 ed \u00e8 suddiviso in 126 parrocchie.\nStoria.\nDurante il periodo coloniale, questa parte dello Stato di New York dipendeva fin dal XVII secolo dai missionari del Qu\u00e9bec, i primi a giungere in queste terre; tra questi anche sant'Isacco Jogues, missionario tra i Mohawk; successivamente, dopo il 1764, il territorio fu sottomesso ai sacerdoti delle colonie anglosassoni e ai missionari che giungevano nel continente dall'Inghilterra e che, dal punto di vista giuridico, dipendevano dal vicario apostolico di Londra. Dopo l'indipendenza americana, il territorio conobbe una rapida crescita con l'afflusso di numerosi immigrati europei, soprattutto irlandesi; fu l'arcivescovo di Baltimora John Carroll a dare impulso all'attivit\u00e0 dei missionari in questa parte dello Stato di New York. Ad Albany fu aperta la prima chiesa cattolica nel 1797.\nLa diocesi \u00e8 stata eretta il 23 aprile 1847 con il breve \"Ad supremum apostolatus\" di papa Pio IX, ricavandone il territorio dalla diocesi di New York. Fu nominato primo vescovo John McCloskey, gi\u00e0 vescovo ausiliare di New York, che in seguito venne trasferito nella capitale statale e creato cardinale nel 1875, il primo per gli Stati Uniti.\nOriginariamente suffraganea dell'arcidiocesi di Baltimora, il 19 luglio 1850 \u00e8 entrata a far parte della provincia ecclesiastica dell'arcidiocesi di New York.\nLa cattedrale \u00e8 stata consacrata il 21 novembre 1852, due anni prima della proclamazione del dogma dell'Immacolata Concezione, a cui fu dedicato l'edificio. In seguito, il vescovo Francis McNeirny oper\u00f2 delle sostanziali modifiche modellando l'edificio sulla cattedrale di Colonia.\nNel 1865 fu aperto a Troy un seminario per l'intera provincia ecclesiastica newyorkese, il \"St. Joseph's seminary\", che fu tuttavia chiuso nel 1896. Il seminario diocesano \"Mater Christi\" verr\u00e0 aperto durante l'episcopato di Edmund Francis Gibbons.\nIl 16 febbraio 1872 e il 26 novembre 1886 ha ceduto porzioni del suo territorio a vantaggio dell'erezione rispettivamente delle diocesi di Ogdensburg e di Syracuse.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.388.040 persone contava 313.400 battezzati, corrispondenti al 22,6% del totale."}
{"id": "500434", "revid": "634507", "url": "https://it.wikipedia.org/wiki?curid=500434", "title": "Diocesi di Alghero-Bosa", "text": "La diocesi di Alghero-Bosa (in latino: \"Dioecesis Algarensis-Bosanensis\") \u00e8 una sede della Chiesa cattolica in Italia suffraganea dell'arcidiocesi di Sassari, appartenente alla regione ecclesiastica Sardegna. Nel 2018 contava 109.206 battezzati su 109.760 abitanti. \u00c8 retta dal vescovo Mauro Maria Morfino, S.D.B.\nTerritorio.\nLa diocesi, situata nel nord-ovest della Sardegna, comprende la citt\u00e0 di Alghero ed altri comuni delle province di Sassari, Oristano e Nuoro, tra i quali i pi\u00f9 popolosi sono Bosa e Macomer. Nel dettaglio:\nSede vescovile \u00e8 la citt\u00e0 di Alghero, dove si trova la cattedrale dell'Immacolata Concezione. Sempre all'Immacolata Concezione \u00e8 dedicata la concattedrale di Bosa. A Cuglieri sorge la basilica minore dedicata a Santa Maria della Neve, mentre nei pressi di Alghero sorge il santuario di Nostra Signora di Valverde, santuario mariano diocesano.\nLa diocesi si estende su 2.013\u00a0km\u00b2 ed \u00e8 suddivisa in 61 parrocchie, raggruppate dal 2014 in 3 foranie: Alghero, Bosa, Macomer.\nStoria.\nCornus.\nLa medievale diocesi di Bosa trae la sua origine dall'antica diocesi di Cornus, citt\u00e0 punico-romana che, secondo l'Itinerario Antonino, era a met\u00e0 strada tra Bosa e Tharros, lungo la costa centro-occidentale della Sardegna. Qui \u00e8 attestata per la prima volta la presenza di una diocesi nel V secolo, quando Bonifacio di Senafer prese parte, assieme ad altri vescovi sardi, al concilio indetto a Cartagine nel 484 dal re vandalo Unerico; oggi tutti gli storici identificano Senafer con l'antica Cornus, la cui diocesi fu eretta probabilmente tra la fine del IV secolo e gli inizi del V, come indicherebbero i dati archeologici.\nIn una lettera indirizzata da Gregorio Magno al metropolita di Cagliari, Ianuarius, sono menzionati tutti i vescovi dell'isola senza per\u00f2 riferimento alla sede di appartenenza; \u00e8 presumibile che uno di questi sia stato vescovo di Cornus. Infine la Chiesa di Cornus \u00e8 ancora attestata nel VII secolo, quando il vescovo Boezio, vescovo della \"Sancta ecclesia Cornensis\", prese parte al concilio indetto a Roma da papa Martino I nel 649. La diocesi ebbe termine con l'occupazione saracena dell'isola, che port\u00f2 alla scomparsa di tutte le strutture cristiane. Gli scavi archeologici hanno messo in luce, in localit\u00e0 Columbaris, a circa un chilometro da Cornus, una \"insula episcopalis\", consistente nei resti di una basilica con fonte battesimale e di altri edifici ad uso cultuale ed abitativo.\nBosa.\nNell'XI secolo, all'epoca di papa Alessandro II, venne riformata la Chiesa sarda con l'istituzione di nuove diocesi. Tra queste la diocesi di Bosa, che inglob\u00f2 il territorio dell'antica diocesi di Cornus, inserita nel giudicato di Torres. La nuova sede confinava a nord con l'arcidiocesi di Torres, di cui era suffraganea, ad est con la diocesi di Ottana e a sud con l'arcidiocesi di Oristano.\nIl primo vescovo storicamente documentato \u00e8 Costantino de Castra, che nel 1073 consacr\u00f2 la primitiva cattedrale dedicata a San Pietro, e che nello stesso anno fu nominato metropolita di Torres da papa Gregorio VII.\nNel corso del XII e XIII secolo la diocesi vide l'arrivo di diversi ordini religiosi; tra questi, sono attestati i benedettini cassinesi a Ferrughesu di Suni, i camaldolesi a Scano Montiferro e a Pozzomaggiore, e i cistercensi a Sindia e a Garaveta di Bosa.\nNel XIV secolo il primitivo borgo di Bosa and\u00f2 spopolandosi a favore della localit\u00e0 di Serravalle, dove la famiglia Malaspina, di origini toscane, aveva fatto costruire il nuovo castello. Anche i vescovi vi trasferirono la loro sede, e la chiesa di Santa Maria divenne la nuova cattedrale della diocesi.\nAl concilio di Trento, nel Cinquecento, presero parte due vescovi di Bosa, Baltasar de Heredia e Vincenzo de Leone; il primo ebbe modo di intervenire in pi\u00f9 occasioni, nei dibattiti teologici sul peccato originale, sulla giustificazione e sulla concezione immacolata di Maria. Tra i vescovi post-conciliari, si distinse in particolare Nicol\u00f2 Canelles, che nel 1580 diede alle stampe nuove costituzioni per regolamentare la vita e la disciplina del clero. Antonio Atzori celebr\u00f2 nel 1593 il primo sinodo diocesano; di questi se ne conoscono quindici, fino alla fine del Settecento.\nTra Settecento e Ottocento venne istituito il seminario diocesano, nei locali dell'ex collegio dei gesuiti, durante l'episcopato di Giovanni Antonio Cossu, e fu ricostruita la cattedrale, all'epoca del vescovo Gavino Murru.\nIl 9 marzo 1803, in concomitanza con la restaurazione della diocesi di Bisarcio, Bosa cedette 6 parrocchie alla diocesi di Alghero, acquisendo al contempo alcune piccole parrocchie dall'arcidiocesi di Oristano.\nA met\u00e0 dell'Ottocento, la diocesi rimase vacante per 26 anni, per la mancata presentazione dei vescovi da parte dei re di Sardegna; nel 1855 furono espropriati dallo Stato alcuni conventi diocesani. Per porre fine a questa situazione irregolare, papa Pio IX nel 1871 nomin\u00f2 il nuovo vescovo Eugenio Cano, senza attendere la presentazione da parte del governo sabaudo.\nAlghero.\nLa diocesi di Alghero fu eretta l'8 dicembre 1503 con la bolla \"Aequum reputamus\" di papa Giulio II, che diede attuazione ad una disposizione del suo predecessore Alessandro VI: con questa bolla il papa sopprimeva le sedi vescovili di Castro e di Bisarcio, che venivano unite a quella di Ottana, il cui vescovo contestualmente trasferiva la sua sede ad Alghero, sottratta alla giurisdizione degli arcivescovi di Torres.\nLa diocesi era costituita da due entit\u00e0 territoriali non contigue fra loro: la parte pi\u00f9 consistente era formata dal territorio delle antiche sedi di Castro, Bisarcio e Ottana, nel centro-nord dell'isola; una porzione di diocesi si trovava sul litorale occidentale ed era formata da Alghero e dal suo territorio, distante dai 90 ai 150 chilometri dal resto della diocesi. Questa situazione, voluta \"dai re di Spagna che intendevano confermare l'importanza strategica di Alghero anche con vescovi fedeli alla corona\", fin\u00ec per creare problemi e rendere difficoltosi il governo e l'azione pastorale.\nPietro Parente, genovese, fu il primo vescovo a risiedere ad Alghero e presenzi\u00f2 al concilio Lateranense V nel 1512, dalla prima alla settima sessione. L'attuazione delle disposizioni relative alle soppressioni delle antiche sedi non fu immediata e sollev\u00f2 diverso malumore, soprattutto da parte del capitolo di Ottana, restio a trasferirsi ad Alghero. Pietro Parente infatti compare nel concilio Lateranense ancora con il titolo di \"vescovo di Ottana\". Cos\u00ec anche il suo successore, Juan Loaysa. Ed \u00e8 solo nel 1543, durante l'episcopato di Pedro Vaguer, che si ebbe la formale presa di possesso da parte del vescovo di Alghero delle antiche sedi di Castro, di Bisarcio e di Ottana. Ma i malumori dovettero continuare ancora a lungo, perch\u00e9 nel 1572 papa Gregorio XIII dovette intervenire per confermare e ribadire la soppressione delle antiche sedi episcopali.\nPedro del Frago Garc\u00e9s (1566-1572) fu il primo vescovo a risiedere stabilmente in diocesi e pot\u00e9 dare avvio ad una normale attivit\u00e0 amministrativa e pastorale, alla luce del concilio di Trento: celebr\u00f2 due sinodi diocesani e avvi\u00f2 la costruzione della cattedrale. Andr\u00e9s Bacallar (1578-1604) \u00e8 considerato il vero fondatore della diocesi: \"Nel 1581 celebr\u00f2 un sinodo diocesano con orientamenti marcatamente pastorali: gli atti, redatti in catalano e conservati manoscritti nell'archivio diocesano, rivestono anche un grande interesse letterario e giuridico, perch\u00e9 rappresentano l'unico testo di diritto ecclesiastico sardo in lingua catalana; fond\u00f2 il seminario (secondo in tutta l'isola); si adoper\u00f2 perch\u00e9 i gesuiti aprissero in Alghero un collegio con scuole (1588); port\u00f2 a compimento la costruzione della cattedrale che inaugur\u00f2 nel 1593 e port\u00f2 a termine ben nove visite pastorali\".\nQuando la Sardegna pass\u00f2 dalla Spagna ai Savoia (1718), la diocesi ebbe quasi ininterrottamente dei vescovi piemontesi, bene preparati e dediti ad attivit\u00e0 pastorali; Giuseppe Agostino Delbecchi costru\u00ec il nuovo seminario (1753); Gioacchino Michele Radicati fece editare nel 1790 in lingua algherese il catechismo della dottrina cristiana.\nTra Settecento e Ottocento la diocesi perse la maggior parte del territorio dell'entroterra: infatti il 21 luglio 1779 parte del territorio dell'antica diocesi di Ottana fu ceduto a vantaggio del ripristino della diocesi di Galtell\u00ec-Nuoro (oggi diocesi di Nuoro); il 9 marzo 1803 il territorio corrispondente a quello delle antiche diocesi di Castro e di Bisarchio fu ceduto a vantaggio del ristabilimento della sede di Bisarchio (oggi diocesi di Ozieri). Contestualmente il suo territorio fu ingrandito nel 1798 con 3 parrocchie (Uri, Olmedo e Semestene) dell'arcidiocesi di Sassari, e nel 1803 con 6 parrocchie (Mara, Monteleone, Padria, Pozzomaggiore, Romana e Villanova Monteleone) sottratte alla diocesi di Bosa. Queste acquisizioni permisero l'unione tra la parte della diocesi attorno ad Alghero con ci\u00f2 che restava del territorio dell'entroterra.\nIl 31 dicembre 1938, con decreto della Congregazione Concistoriale, le parrocchie di Orotelli, Ottana, Orani, Sarule e Oniferi passarono alla diocesi di Nuoro.\nIl 25 marzo 1949, con la lettera apostolica \"Augustissimum coeli\", papa Pio XII proclam\u00f2 la Beata Maria Vergine di Valverde patrona principale della citt\u00e0 e della diocesi, assieme a San Michele Arcangelo, compatrono.\nAlghero-Bosa.\nIl 18 marzo 1972 Francesco Spanedda, gi\u00e0 vescovo di Bosa, fu nominato anche vescovo di Alghero, unendo cos\u00ec le due sedi \"in persona episcopi\".\nIl 30 settembre 1986, con il decreto \"Instantibus votis\" della Congregazione per i Vescovi, l'unione \u00e8 divenuta piena e la diocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 109.760 persone contava 109.206 battezzati, corrispondenti al 99,5% del totale."}
{"id": "500435", "revid": "110157", "url": "https://it.wikipedia.org/wiki?curid=500435", "title": "Diocesi di Albacete", "text": "La diocesi di Albacete (in latino: \"Dioecesis Albasitensis\") \u00e8 una sede della Chiesa cattolica in Spagna suffraganea dell'arcidiocesi di Toledo. Nel 2020 contava 369.805 battezzati su 338.167 abitanti. \u00c8 retta dal vescovo \u00c1ngel Fern\u00e1ndez Collado.\nTerritorio.\nLa diocesi comprende la provincia di Albacete, nella regione di Castiglia-La Mancia.\nSede vescovile \u00e8 la citt\u00e0 di Albacete, dove si trova la cattedrale di San Giovanni Battista.\nIl territorio si estende su 14.926\u00a0km\u00b2 ed \u00e8 suddiviso in 194 parrocchie, raggruppate in 4 zone pastorali, di cui ciascuna conta 3 arcipresbiterati:\nStoria.\nLa diocesi \u00e8 stata eretta il 2 novembre 1949 con la bolla \"Inter praecipua\" di papa Pio XII, ricavandone il territorio dalle diocesi di Cartagena, di Cuenca e di Orihuela. Originariamente era suffraganea dell'arcidiocesi di Valencia. Contestualmente la Beata Maria Vergine, nota con il titolo di \"Los Llanos\", \u00e8 stata proclamata patrona della nuova diocesi.\nIl 5 maggio 1955 \u00e8 stata consacrata la cattedrale di Albacete.\nIl 25 luglio 1966 la diocesi si \u00e8 ampliata per includere tutta la provincia di Albacete, di cui una porzione era rimasta soggetta all'arcidiocesi di Toledo.\nIl 28 luglio 1994 \u00e8 entrata a far parte della provincia ecclesiastica dell'arcidiocesi di Toledo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 388.167 persone contava 369.805 battezzati, corrispondenti al 95,3% del totale.\nIstituti religiosi presenti in diocesi.\nNel 2013 contavano case in diocesi i seguenti istituti religiosi:"}
{"id": "500436", "revid": "110157", "url": "https://it.wikipedia.org/wiki?curid=500436", "title": "Diocesi di Alcal\u00e1 de Henares", "text": "La diocesi di Alcal\u00e1 de Henares (in latino: \"Dioecesis Complutensis\") \u00e8 una sede della Chiesa cattolica in Spagna suffraganea dell'arcidiocesi di Madrid. Nel 2018 contava 714.531 battezzati su 816.890 abitanti. \u00c8 retta dal vescovo Juan Antonio Reig Pla.\nTerritorio.\nLa diocesi comprende parte della comunit\u00e0 autonoma di Madrid.\nSede vescovile \u00e8 la citt\u00e0 di Alcal\u00e1 de Henares, dove si trova la cattedrale magistrale dei Santi Giusto e Pastore. \u00c8 una delle due uniche chiese al mondo a possedere il titolo di magistrale, che comporta che tutti i suoi canonici debbano essere laureati in teologia. L'altra chiesa magistrale \u00e8 quella di San Pietro nella citt\u00e0 belga di Lovanio.\nIl territorio si estende su 2.583\u00a0km\u00b2 ed \u00e8 suddiviso in 93 parrocchie.\nStoria.\nLa tradizione iberica attribuisce l'evangelizzazione di \"Complutum\" a sant'Eugenio di Toledo; la prima comunit\u00e0 cristiana si vant\u00f2 della testimonianza e del martirio dei santi Giusto e Pastore, ricordati nel \"Martirologio Romano\" alla data del 6 agosto.\nLa prima diocesi di \"Complutum\" fu eretta nel V secolo, probabilmente da Asturio, vescovo di Toledo, che ritrov\u00f2 le reliquie dei santi Giusto e Pastore e nello stesso luogo fece edificare una chiesa, che \u00e8 l'odierna cattedrale, e rese la citt\u00e0 sede vescovile. Secondo Ildefonso di Toledo, Asturio, che fu il nono vescovo toletano, fu anche il primo di Complutum.\nLa diocesi sopravvisse all'invasione degli Arabi e sono documentati vescovi di Complutum, che nel frattempo aveva assunto il nome di Al-Kalaga (da cui l'odierno Alcal\u00e1), dall'VIII all'XI secolo, epoca in cui questa prima diocesi fu soppressa. Il 4 maggio 1099 papa Urbano II ne aggreg\u00f2 il territorio all'arcidiocesi di Toledo.\nDal XIII al XVI secolo, Alcal\u00e1 fu sede degli arcivescovi toletani, che qui tennero alcuni dei loro concili provinciali, dal 1325 al 1479. Alcal\u00e1 fu poi rinomata in tutta la Spagna per essere stata la sede primitiva della \"Universidad Complutense\", una delle maggiori di tutto il Paese, trasferita a Madrid nel 1836.\nIn seguito al concordato del 1851, con la bolla \"Ad vicariam\" di papa Pio IX del 5 settembre 1851, fu eretta la \"diocesi di Madrid e Alcal\u00e1\", che tuttavia trov\u00f2 attuazione solo nel 1884.\nIl titolo \"Complutensis\" rimase unito a quello di Madrid fino a quando, il 23 luglio 1991, fu ristabilita la diocesi con la bolla \"In hac Beati Petri cathedram\" di papa Giovanni Paolo II, ricavandone il territorio dall'arcidiocesi di Madrid, di cui contestualmente \u00e8 diventata suffraganea.\nIl 18 ottobre 1997 \u00e8 stato inaugurato il seminario diocesano, dedicato all'Immacolata e ai santi Giusto e Pastore.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 816.890 persone contava 714.531 battezzati, corrispondenti all'87,5% del totale."}
{"id": "500437", "revid": "1935652", "url": "https://it.wikipedia.org/wiki?curid=500437", "title": "Diocesi di Alexandria-Cornwall", "text": ""}
{"id": "500438", "revid": "92723", "url": "https://it.wikipedia.org/wiki?curid=500438", "title": "Vicariato apostolico di Aleppo", "text": "Il vicariato apostolico di Aleppo (in latino: \"Vicariatus Apostolicus Aleppensis\") \u00e8 una sede della Chiesa cattolica in Siria immediatamente soggetta alla Santa Sede. Nel 2017 contava 12.800 battezzati. \u00c8 retto dal vescovo Georges Abou Khazen, O.F.M.\nTerritorio.\nIl vicariato apostolico estende la sua giurisdizione sui fedeli cattolici di rito latino della Siria.\nSede del vicariato \u00e8 la citt\u00e0 di Aleppo, dove si trova la cattedrale del Bambin Ges\u00f9, inaugurata dal cardinale Leonardo Sandri il 15 gennaio 2011. Nella stessa citt\u00e0 si trova la chiesa di San Francesco, gi\u00e0 cattedrale dal 1937 al 2011.\nIl territorio \u00e8 suddiviso in 10 parrocchie.\nStoria.\nA partire dai primi decenni del XVII secolo alcuni ordini religiosi, in particolare i cappuccini, i carmelitani e i gesuiti, si stabilirono in Siria e ad Aleppo. Diverse furono le conversione al cattolicesimo di rito latino e questo determin\u00f2 Propaganda Fide a fondare una diocesi ad Aleppo.\nUn primo tentativo di erigere un vicariato apostolico avvenne nel 1645. Il 31 luglio 1645 fu nominato vescovo il francescano Giovanni Battista di Dovara, il quale per\u00f2 \"\u00ab conseguita che ebbe una tal dignit\u00e0, non si cur\u00f2 altrimenti di andare alla sua residenza, nonostante i replicati eccitamenti che n'ebbe dalla S. Congregazione. N\u00e9 da quel tempo in poi fu pensato a deputare un vescovo latino in quella citt\u00e0 \u00bb\". Il vicariato cos\u00ec mor\u00ec sul nascere: la giurisdizione sui latini ritorn\u00f2 al custode di Terra Santa, come lo era gi\u00e0 in precedenza.\nIl vicariato apostolico fu eretto una seconda volta il 27 giugno 1762; papa Clemente XIII nomin\u00f2 il lazarista francese Arnaud Bossu, che era stato vicario apostolico ad Algeri. Nel breve di nomina, Bossu riceve il titolo di vicario apostolico di Aleppo, con giurisdizione sugli Europei e sugli orientali di rito latino dei patriarcati di Antiochia e di Gerusalemme, comprensivo dei patriarcati Maronita e Armeno. Il vicario tuttavia non pose la sua residenza ad Aleppo, ma a Antoura in Libano, e non ricevette mai la consacrazione episcopale. Anche in questa occasione il vicariato ebbe vita breve a causa della soppressione dei Gesuiti nel 1773 e della rivoluzione francese che, tra le varie conseguenze, implic\u00f2 la soppressione di tutti gli ordini religiosi non solo nella madrepatria, ma anche nelle terre di missione.\nDopo il congresso di Vienna, Propaganda Fide restaur\u00f2 il vicariato apostolico nel 1817, col nome di vicariato apostolico di Siria, Egitto, Arabia e Cipro. Esso aveva giurisdizione su gran parte delle missioni cattoliche delle regioni centro-meridionali dell'impero ottomano, e precisamente: Siria, Libano, Cipro, Palestina, penisola Arabica, Egitto, Abissinia (Etiopia ed Eritrea) e Nubia (Sudan). Comprendeva inoltre la parte centro-meridionale dell'Anatolia, comprensiva delle citt\u00e0 di Antiochia (Antakya) e Alessandretta (\u0130skenderun).\nNel 1839 cedette una porzione del suo territorio a vantaggio dell'erezione del vicariato apostolico di Egitto e Arabia (oggi vicariato apostolico di Alessandria d'Egitto) e della prefettura apostolica di Abissinia (oggi soppressa), e contestualmente assunse il nome di vicariato apostolico di Aleppo.\nIl 4 ottobre 1847 cedette la Palestina, Cipro ed i territori corrispondenti all'attuale Giordania per il ripristino del patriarcato di Gerusalemme dei Latini.\nCon la fine dell'impero ottomano, la nascita dell'odierna Turchia (1923) e soprattutto con il passaggio dell'Hatay dalla Siria alla Turchia (1938), in forza delle bolle di papa Pio XII \"Ad maius christifidelium\" del 5 ottobre 1939 e \"Quo sacrorum\" del 9 dicembre 1939, il vicariato apostolico di Aleppo perse i territori turchi passati al vicariato apostolico di Istanbul.\nIl 4 giugno 1953 cedette un'altra porzione di territorio a vantaggio dell'erezione del vicariato apostolico di Beirut. Da questo momento il vicariato apostolico di Aleppo corrispondente geograficamente al territorio della sola repubblica araba di Siria. Solo a partire da quest'ultima modifica territoriale, i vicari apostolici hanno residenza stabile ad Aleppo, preferendo in precedenza risiedere in Libano.\nI vicari apostolici sono membri di diritto della Conferenza dei vescovi latini nelle regioni arabe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 contava 12.800 battezzati."}
{"id": "500439", "revid": "1123126", "url": "https://it.wikipedia.org/wiki?curid=500439", "title": "Diocesi di Alexandria", "text": "La diocesi di Alexandria (in latino: \"Dioecesis Alexandrina in Louisana\") \u00e8 una sede della Chiesa cattolica negli Stati Uniti d'America suffraganea dell'arcidiocesi di New Orleans appartenente alla regione ecclesiastica V (AL, KY, LA, MS, TN). Nel 2018 contava 35.199 battezzati su 367.579 abitanti. \u00c8 retta dal vescovo Robert William Marshall.\nTerritorio.\nLa diocesi comprende 13 parrocchie civili della Louisiana, negli Stati Uniti d'America: Avoyelles, Caldwell, Catahoula, Concordia, Franklin, Grant, La Salle, Madison, Natchitoches, Rapides, Tensas, Vernon e Winn.\nSede vescovile \u00e8 la citt\u00e0 di Alexandria, dove si trova la cattedrale di San Francesco Saverio. A Natchitoches si trova l'antica cattedrale diocesana dell'Immacolata Concezione, oggi basilica minore.\nIl territorio si estende su 27.810\u00a0km\u00b2 ed \u00e8 suddiviso in 50 parrocchie.\nStoria.\nLa diocesi di Natchitoches fu eretta il 29 luglio 1853 con il breve \"Quum illud\" di papa Pio IX, ricavandone il territorio dall'arcidiocesi di New Orleans.\nIl 6 agosto 1910 assunse il nome di diocesi di Alexandria, che mantenne fino al 18 ottobre 1976, quando per effetto del decreto \"In dioecesis\" della Congregazione per l'evangelizzazione dei popoli assunse il nome di diocesi di Alexandria-Shreveport.\nIl 16 luglio 1986 la diocesi si \u00e8 divisa, dando origine alla presente diocesi di Alexandria e alla diocesi di Shreveport.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 367.579 persone contava 35.199 battezzati, corrispondenti al 9,6% del totale."}
{"id": "500441", "revid": "92723", "url": "https://it.wikipedia.org/wiki?curid=500441", "title": "Arcidiocesi di Algeri", "text": "Larcidiocesi di Algeri () \u00e8 una sede metropolitana della Chiesa cattolica in Algeria. Nel 2020 contava 4.090 battezzati su 12.249.800 abitanti. \u00c8 retta dall'arcivescovo Jean-Paul Vesco, O.P.\nTerritorio.\nSede arcivescovile \u00e8 la citt\u00e0 di Algeri, dove si trova la cattedrale del Sacro Cuore.\nIl territorio \u00e8 suddiviso in 9 parrocchie.\nProvincia ecclesiastica.\nLa provincia ecclesiastica, istituita nel 1866, comprende 2 suffraganee:\nStoria.\nLa diocesi di Icosio, nome romano della citt\u00e0 di Algeri, fu eretta nel II secolo, ma non resistette alla conquista araba del VII secolo.\nNel 1632 furono stabilite delle missioni cattoliche dipendenti inizialmente dalla diocesi delle Isole Canarie. Successivamente fu eretto il vicariato apostolico di Algeri.\nIl 12 dicembre 1772 con il breve \"Pro commissa\" di papa Clemente XIV fu affidata ai vicari apostolici di Algeri anche la missione di Tunisi.\nIl 10 agosto 1838 il vicariato apostolico fu elevato a diocesi con la bolla \"Singulari divinae\" di papa Gregorio XVI. Era originariamente suffraganea dell'arcidiocesi di Aix.\nIl 25 luglio 1866 per effetto della bolla \"Catholicae Ecclesiae\" di papa Pio IX ha ceduto porzioni del suo territorio a vantaggio dell'erezione delle diocesi di Costantina e di Orano e contestualmente \u00e8 stata elevata al rango di arcidiocesi metropolitana.\nIl 23 novembre 1960, con la lettera apostolica \"Praefervidum erga\", papa Giovanni XXIII ha proclamato la Beata Vergine Maria Signora dell'Africa (\"Beata Maria Virgo Afrorum Domina\"), in francese \"Notre-Dame d'Afrique\", patrona principale dell'arcidiocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 12.249.800 persone contava 4.090 battezzati."}
{"id": "500442", "revid": "92723", "url": "https://it.wikipedia.org/wiki?curid=500442", "title": "Diocesi di Alife-Caiazzo", "text": "La diocesi di Alife-Caiazzo (in latino: \"Dioecesis Aliphana-Caiacensis o Caiatina\") \u00e8 una sede della Chiesa cattolica in Italia suffraganea dell'arcidiocesi di Napoli appartenente alla regione ecclesiastica Campania. Nel 2018 contava 62.000 battezzati su 62.200 abitanti. \u00c8 retta dal vescovo Giacomo Cirulli.\nTerritorio.\nLa diocesi comprende 24 comuni campani in provincia di Caserta con una popolazione di circa settantamila abitanti: Alife, Caiazzo, Piedimonte Matese, Formicola, Ruviano, Liberi, Dragoni, Castel di Sasso, San Potito Sannitico, Castello del Matese, Raviscanina, Letino, Ailano, Baia e Latina, Castel Campagnano, Pontelatone, Sant'Angelo d'Alife, Prata Sannita, San Gregorio Matese, Piana di Monte Verna, Valle Agricola, Alvignano, parte del comune di Pratella e le frazioni di Calvisi e di Carattano del comune di Gioia Sannitica.\nSede vescovile \u00e8 la citt\u00e0 di Alife, dove si trova la cattedrale di Santa Maria Assunta. A Caiazzo sorge la concattedrale di Maria Santissima Assunta e Santo Stefano Vescovo. La residenza dei vescovi e la sede degli uffici della curia diocesana sono a Piedimonte Matese.\nIl territorio si estende su 580\u00a0km\u00b2 ed \u00e8 suddiviso in 44 parrocchie.\nStoria.\nL'attuale diocesi \u00e8 frutto della piena unione stabilita nel 1986 di due antiche sedi episcopali: Alife, documentata a partire dalla fine del V secolo; e Caiazzo, istituita nel X secolo.\nDiocesi di Alife.\nIncerte sono le origini della diocesi. Secondo la tradizione, essa risalirebbe all'epoca apostolica, essendo stata fondata da san Pietro il primo ad annunciare il vangelo ad Alife; per altri autori, invece, l'istituzione della diocesi \u00e8 di epoca costantiniana. Allo stato attuale delle ricerche archeologiche \u00absono veramente pochi gli elementi certi sui quali basare una ricostruzione attendibile del processo di cristianizzazione\u00bb del territorio.\nLa prima menzione della diocesi \u00e8 la presenza del vescovo Claro al concilio romano indetto da papa Simmaco nel 499, dove furono stabilite norme per l'elezione del vescovo di Roma dopo la doppia elezione di Simmaco e di Lorenzo dell'autunno precedente. Si propone inoltre di identificare questo Claro con il vescovo omonimo, ma senza indicazione della sede di appartenenza, che prese parte al concilio celebrato da papa Gelasio I il 13 maggio 495. Un'antica epigrafe funeraria riporta il nome del vescovo Severo; incerta \u00e8 la datazione del manufatto, per il quale \u00e8 stato proposto un periodo compreso tra la fine del IV secolo e la fine del V.\nDopo questi due vescovi non si hanno pi\u00f9 notizie di vescovi alifani per quasi cinque secoli. Nell'876, un'incursione di Saraceni distrusse l'intera citt\u00e0 compresa l'antica \"cattedrale di Santa Maria\", situata presso le \"Mura Romane\" (all'angolo tra le odierne Porta Romana e Porta Piedimonte) e della quale erano visibili i ruderi fino ai primi decenni del XX secolo.\nLa diocesi di Alife \u00e8 nuovamente documentata a partire dalla seconda met\u00e0 del X secolo. Con la bolla \"Cum certum sit\" di papa Giovanni XIII del 26 maggio 969, il pontefice eresse Benevento a sede metropolitana e concesse all'arcivescovo Landolfo I la facolt\u00e0 di consacrare i suoi vescovi suffraganei, tra cui anche quello di Alife.\nIl primo vescovo noto di questa seconda fase della vita della diocesi \u00e8 Paolo documentato dal 982 al 985. Nella cripta della nuova cattedrale, in diverse epigrafi ivi traslate probabilmente dalla precedente chiesa, sono ricordati i nomi dei vescovi a partire dall'inizio dell'XI secolo con i nomi latinizzati di Gosfridus, Vitus e Arechis.\nNella seconda met\u00e0 del secolo, la famiglia normanna Drengot Quarrel conquist\u00f2 il territorio alifano e l'episcopato acquist\u00f2 notevole importanza. Nel 1131 secondo Rainulfo, conte di Alife, Caiazzo e Sant'Agata de' Goti, chiese e ottenne dall'antipapa Anacleto II le reliquie di San Sisto I papa e martire, divenuto poi protettore della citt\u00e0 e della diocesi. A lui fu dedicata la cattedrale, che nel corso dei secoli ha subito numerose trasformazioni e ricostruzioni e attualmente \u00e8 dedicata a Santa Maria Assunta.\nI vescovi del XII secolo noti in storiografia sono Roberto, Pietro, Baldovino e Landolfo. Altre figure di vescovi che emersero durante il medioevo furono: Alferio de Alferis, eletto vescovo nel 1252 e trasferito nel 1254 a Viterbo; e (della stessa famiglia) Giovanni de Alferis, grazie al quale fu salvato il prezioso manoscritto \"Gli arcani historici\", dello zio Niccol\u00f2 Alunno, gran consigliere del re Ladislao.\nNel febbraio 1417 il vescovo Angelo Sanfelice eman\u00f2 decreti per la disciplina del clero e contestualmente \u00absegnal\u00f2 la gravit\u00e0 della condizione del clero locale dedito al gioco e al vino, simoniaco e concubinario, sacrilego e rissoso\u00bb.\nA partire dal XVI secolo la citt\u00e0 di Alife visse un periodo di declino, a causa prima del terremoto del 1456, poi per la distruzione della citt\u00e0 ad opera delle truppe spagnole di Filippo II nel 1561; per questi motivi i vescovi iniziarono a risiedere sempre pi\u00f9 stabilmente a Piedimonte d'Alife, a partire da Diego Gilberto Nogueras (1561-1566).\nDopo il concilio di Trento, i vescovi cercarono di applicare in diocesi i decreti di riforma, ma questi loro tentativi si scontrarono con i privilegi acquisiti del clero alifano e gli interessi dei signori locali. Gli scontri furono sempre frequenti e in alcuni momenti drammatici, come nel caso del vescovo Domenico Caracciolo, ucciso a fucilate la notte tra il 14 e il 15 ottobre 1675.\n\u00abNotevolissima nella prima parte del XVII secolo \u00e8 la figura di monsignor Pietro Paolo de' Medici (1639- 1656), impegnato nella formazione del clero e nella catechesi dei fedeli, anche attraverso opere di edilizia sacra e di assistenza\u00bb. Il 10 giugno 1651 fond\u00f2 il seminario diocesano a Castello d'Alife, grazie all'eredit\u00e0 di un munifico benefattore; successivamente, il vescovo Giuseppe de Lazzara (1676-1702) lo trasfer\u00ec nell'attuale sede di Piedimonte.\nIl 27 giugno 1818 papa Pio VII soppresse la diocesi di Alife con la bolla \"De utiliori\" unendone il territorio a quello della diocesi di Telese; la diocesi alifana tuttavia fu ripristinata il 14 dicembre 1820 con la bolla \"Adorandi\" dello stesso papa, che la un\u00ec \"aeque principaliter\" alla diocesi di Telese; l'unione ebbe effetto solo alla morte del vescovo Emilio Gentile il 24 febbraio 1822.\nIl 6 luglio 1852, con la bolla \"Compertum nobis\" di papa Pio IX, ebbe termine l'unione con Telese, e Gennaro Di Giacomo, gi\u00e0 vescovo delle sedi unite, opt\u00f2 per Alife ponendo la sua sede, come avevano fatto i suoi predecessori, a Piedimonte.\n\u00abParticolarmente singolare \u00e8 la figura del vescovo Gennaro Di Giacomo negli anni dell'unificazione italiana, le cui operazioni militari toccarono direttamente la diocesi di Alife. Monsignor Di Giacomo offr\u00ec diretta collaborazione al nuovo Regno d'Italia tanto da essere ricevuto, primo vescovo del Meridione, da Vittorio Emanuele II che nel 1863 lo nomin\u00f2 senatore del regno. I suoi interventi parlamentari e le posizioni nazionaliste assunte provocarono la richiesta di rinunzia da parte della Santa Sede e il divieto a risiedere in diocesi.\u00bb\nNel corso del XX secolo si distinse la figura del vescovo Luigi Novello, all'epoca dell'occupazione tedesca; seguito da Virginio Dondeo, che si impegn\u00f2 nella ricostruzione spirituale e morale della diocesi, poi vescovo di Orvieto, e Raffaele Pellecchia, divenuto in seguito arcivescovo coadiutore di Sorrento, che partecip\u00f2 al concilio Vaticano II.\nAl momento dell'unione con Caiazzo, la diocesi di Alife comprendeva i comuni di Alife, Piedimonte Matese, San Potito Sannitico, Castello del Matese, Raviscanina, Letino, Ailano, Sant'Angelo d'Alife, Prata Sannita, San Gregorio Matese, Pratella, Valle Agricola, e le frazioni di Calvisi e di Carattano nel comune di Gioia Sannitica.\nDiocesi di Caiazzo.\nSecondo un'antica leggenda popolare, l'evangelizzazione della citt\u00e0 di Caiazzo sarebbe stata opera dell'apostolo Pietro o di San Prisco, uno dei settanta discepoli, che ne sarebbe stato anche il primo vescovo. La leggenda si collegherebbe al viaggio che fece San Pietro da Napoli per raggiungere Roma e si appoggia sui resti di un antico tempio sotterraneo ritrovati sotto la settecentesca chiesa parrocchiale di San Pietro del Franco. Secondo altre tradizioni il primo vescovo caiatino sarebbe stato Arigisio, vissuto in epoca incerta.\nIl primo vescovo storicamente documentato \u00e8 Orso, menzionato in un diploma di Giovanni di Capua del 966 circa, nel quale il metropolita capuano delimit\u00f2 i confini della diocesi di Caiazzo. Alla sua morte, l'arcivescovo Gerberto e il principe di Capua Pandolfo Testadiferro elessero Stefano Minicillo, gi\u00e0 rettore della chiesa del Santissimo Salvatore Maggiore in Capua. Fu lo stesso arcivescovo metropolita a consacrarlo vescovo: il 1\u00ba novembre 979, con atto pubblico e solenne, Gerberto riconferm\u00f2 i confini della diocesi di Caiazzo, affidata all'eletto e consacrato vescovo Stefano, al quale dava particolari indicazioni riguardanti la sua missione episcopale in quella terra. La bolla del 1\u00ba novembre \u00e8 stato un vero e proprio atto di costituzione ufficiale della diocesi di Caiazzo \"per apostolicam istitutionem suo archepiscopatui subiecta\".\nDopo Stefano Minicillo si possono ricordare: san Ferdinando d'Aragona di origine spagnola, che fu vescovo dal 1070 al 1082; Costantino, documentato sul finire dell'XI secolo in occasione della traslazione delle reliquie di san Menna, il cui racconto da le prime informazioni sulla cattedrale caiatina; Stazio, che nel 1133 ricevette da papa Innocenzo II una bolla di conferma dei suoi privilegi e dei suoi diritti sulla diocesi; Guglielmo I, che nel 1166 circa fu deposto da papa Alessandro III per simonia; Guglielmo II, che prese parte al concilio lateranense del 1179; Doferio, trasferito nel 1189 sulla cattedra arcivescovile di Bari.\n\u00abNel Quattrocento, in sincronia con l'apogeo del feudo di Caiazzo, la diocesi conobbe un periodo caratterizzato da vescovi di grande rilievo. Il successivo decadimento di importanza feudale di Caiazzo coincise con nomie vescovili di prelati appartenenti a famiglie nobili sempre meno in vista, rispetto alle vicende complessive del Regno di Napoli. Oratio Acquaviva d'Aragona e Paolo Filomarino furono gli ultimi vescovi ad essere rampolli di grandi stirpi.\u00bb\nNel Cinquecento si distinsero in particolare Fabio Mirto Frangipane (1537-1572), presentato da san Carlo Borromeo, che fu segretario del concilio di Trento e fond\u00f2 il seminario diocesano nel 1564; e Ottavio Mirto Frangipani (1572-1592), che dopo essere stato vescovo di Caiazzo fece una discreta carriera ecclesiastica, abate di San Benedetto di Capua, governatore di Bologna, quindi nunzio apostolico a Colonia e infine arcivescovo di Taranto.\nNel corso del XVII secolo \u00e8 da ricordare il vescovo Filippo Benedetto (1623-1641) sia per le sue doti di pastore che per aver fatto costruire a sue spese le mura cittadine; a lui si deve anche il restauro e l'ampliamento del seminario, restaurato ulteriormente da Giacomo Falconi nel 1721.\nTra Settecento e Ottocento la diocesi visse oltre trent'anni di sede vacante. Furono queste le premesse della sua soppressione, decisa da papa Pio VII con la bolla \"De utiliori\" del 27 giugno 1818, con la quale si dava seguito al concordato tra il Regno delle Due Sicilie e la Santa Sede. Il territorio caiatino fu ammesso a quello della diocesi di Caserta.\nL'arcivescovo di Capua, Francesco Serra-Cassano, cerc\u00f2 di ripristinare l'antica sede; nell'agosto 1831, infatti, i fedeli di Caiazzo ricorsero al re di Napoli Ferdinando II per il ripristino della loro soppressa diocesi. Il sovrano reput\u00f2 giusto rivolgersi all'arcivescovo metropolita di Capua, il solo competente per risolvere la delicata questione. Francesco Serra-Cassano, dopo un mese dalla sua creazione a cardinale, prese molto a cuore la questione e con molta determinazione tratt\u00f2 con la Sede Apostolica per ben diciotto anni. Il 16 dicembre 1849, con la bolla \"Si semper optandum\", papa Pio IX ristabil\u00ec la diocesi di Caiazzo, dichiarandola suffraganea dell'arcidiocesi di Capua. Con la stessa bolla, papa Pio IX nomin\u00f2 amministratore apostolico della diocesi di Caiazzo l'arcivescovo capuano, che di impegn\u00f2 a corrispondere al vescovo di Caserta una pensione annua di 3000 ducati. Serra-Cassano prese possesso canonico come amministratore apostolico il 13 gennaio 1850.\nDue anni dopo, il 15 marzo 1852, fu nominato il primo vescovo della restaurata diocesi, il sessantaquattrenne Gabriele Ventriglia, gi\u00e0 vescovo di Crotone ed originario di Curti, il quale era stato consacrato vescovo dallo stesso cardinale Serra-Cassano nella cattedrale di Capua il 24 giugno 1849.\nIn tempi recenti la figura Nicola Maria Di Girolamo, vescovo dal 1922 al 1963, ebbe un grande impatto nella diocesi di Caiazzo, il suo episcopato copr\u00ec il difficile periodo della Seconda guerra mondiale; fece celebrare due sinodi e due congressi eucaristici, l'ultimo dei quali nel 1935 coincise con il millenario della nascita di Santo Stefano. Prima di morire Di Girolamo partecip\u00f2 anche alle prime sessioni del concilio Vaticano II. Dopo la sua morte, nel 1963, per quindici anni la diocesi fu affidata in amministrazione apostolica all'arcivescovo di Capua Tommaso Leonetti.\nAl momento dell'unione con Alife, la diocesi di Caiazzo comprendeva 25 parrocchie nei comuni di Caiazzo, Formicola, Ruviano, Liberi, Dragoni, Castel di Sasso, Baia e Latina, Castel Campagnano, Pontelatone, Piana di Monte Verna e Alvignano.\nDiocesi di Alife-Caiazzo.\nFra gli anni Sessanta e Settanta del XX secolo le due diocesi rimasero a lungo vacanti, fino all'8 aprile 1978 quando Angelo Campagna fu nominato, con due bolle distinte, vescovo di entrambe le sedi, che furono cos\u00ec unite \"in persona episcopi\".\nIl 13 aprile 1979 le due diocesi sono entrate a far parte della provincia ecclesiastica dell'arcidiocesi di Napoli.\nIl 30 settembre 1986, in forza del decreto \"Instantibus votis\" della Congregazione per i vescovi, le due sedi di Alife e Caiazzo sono state unite con la formula \"plena unione\" e la circoscrizione ecclesiastica ha assunto il nome attuale.\nNel mese di ottobre 2016 hanno preso il via le prime fasi del sinodo diocesano, il primo da quando le due diocesi sono state unite; il sinodo si \u00e8 chiuso nel mese di settembre 2017.\nDal 26 febbraio 2021 \u00e8 unita \"in persona episcopi\" alla diocesi di Teano-Calvi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 62.200 persone contava 62.000 battezzati, corrispondenti al 99,7% del totale."}
{"id": "500443", "revid": "110157", "url": "https://it.wikipedia.org/wiki?curid=500443", "title": "Arcidiocesi di Alba Iulia", "text": "Larcidiocesi di Alba Iulia (in latino: \"Archidioecesis Albae Iuliensis\") \u00e8 una sede della Chiesa cattolica in Romania immediatamente soggetta alla Santa Sede. Nel 2020 contava 352.160 battezzati su 3.556.790 abitanti. \u00c8 retta dall'arcivescovo Gergely Kov\u00e1cs.\nTerritorio.\nL'arcidiocesi comprende la storica regione della Transilvania.\nSede arcivescovile \u00e8 la citt\u00e0 di Alba Iulia, dove si trova la cattedrale di San Michele. A \u015eumuleu Ciuc sorge la basilica minore di Santa Maria.\nIl territorio \u00e8 suddiviso in 254 parrocchie.\nStoria.\nLa diocesi di Transilvania (chiamata anche diocesi di Ardeal) fu eretta nel 1009.\nIn seguito all'invasione ottomana il vescovo P\u00e1l Bornemisza verso il 1560 fu privato \"de facto\" della diocesi.\nIn tutto il XVII secolo si succedono dei reggenti della diocesi, nominati dai principi di Transilvania, calvinisti, e non confermati dalla Santa Sede.\nCon l'avvento degli Asburgo nel 1690 la diocesi di Transilvania fu ripristinata con sede ad Alba Iulia.\nIl 5 giugno 1930, in seguito al concordato tra Santa Sede e governo rumeno, con la bolla \"Solemni Conventione\" di papa Pio XI, la diocesi fu sottratta alla giurisdizione metropolitica degli arcivescovi di Kalocsa e B\u00e1cs, da cui fino ad allora era dipesa, e divenne suffraganea dell'arcidiocesi di Bucarest.\nIl 22 marzo 1932 con il decreto \"Cum dioecesis Transilvaniensis\" della Sacra Congregazione Concistoriale ha assunto il nome di diocesi di Alba Iulia.\nDurante il periodo comunista, dopo la seconda guerra mondiale, la diocesi sub\u00ec molte prove tra cui la confisca di tutti i beni, l'incarcerazione del vescovo M\u00e1rton e di molti dei suoi sacerdoti, il tentativo del Governo di nazionalizzare la diocesi, rendendola indipendente dalla Santa Sede.\nIl 5 agosto 1991 \u00e8 stata elevata al rango di arcidiocesi non metropolitana con la bolla \"Quod satis\" di papa Giovanni Paolo II e resa immediatamente soggetta alla Santa Sede.\nDal 1994 l'arcivescovo \u00e8 anche amministratore apostolico dell'ordinariato di Romania per i fedeli di rito armeno.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 3.556.790 persone contava 352.160 battezzati, corrispondenti al 9,9% del totale."}
{"id": "500444", "revid": "1935652", "url": "https://it.wikipedia.org/wiki?curid=500444", "title": "Diocesi di Aliwal", "text": "La diocesi di Aliwal (in latino: \"Dioecesis Alivalensis\") \u00e8 una sede della Chiesa cattolica in Sudafrica suffraganea dell'arcidiocesi di Citt\u00e0 del Capo. Nel 2018 contava 43.775 battezzati su 606.190 abitanti. \u00c8 retta dal vescovo Joseph Mary Kizito.\nTerritorio.\nLa diocesi comprende i comuni di Aliwal North, Barkly East, Bethulie, Burgersdorp, Goedemoed, Herschel, Indwe, Lady Grey, Molteno, Macuba with Jujinganga Hills, Rouxville, Steynsburg, Sterkstroom, Sterkspruit, Springfontein, Venterstad, Woodehouse.\nSede vescovile \u00e8 la citt\u00e0 di Aliwal North, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 2 parrocchie.\nStoria.\nLa prefettura apostolica di Gariep fu eretta il 12 giugno 1923 con il breve \"Quo christiani\" di papa Pio XI, ricavandone il territorio dal vicariato apostolico del Capo di Buona Speranza, Distretto orientale (oggi diocesi di Port Elizabeth) e dal vicariato apostolico di Kimberley (oggi diocesi).\nIl 9 aprile 1934 in virt\u00f9 della bolla \"Libenti animo\" di papa Pio XI incorpor\u00f2 una porzione di territorio che era appartenuta alla missione sui iuris di Queenstown (oggi diocesi).\nIl 27 gennaio 1936 la prefettura apostolica fu elevata a vicariato apostolico con la bolla \"Ad potiorem\" dello stesso papa Pio XI e contestualmente assunse il nome di vicariato apostolico di Aliwal.\nL'11 gennaio 1951 in forza della bolla \"Suprema Nobis\" di papa Pio XII ha ceduto una porzione del suo territorio a vantaggio dell'erezione dell'arcidiocesi di Bloemfontein e contestualmente il vicariato apostolico \u00e8 stato elevato a diocesi.\nIl 24 marzo 1953 cedette una porzione del suo territorio a vantaggio dell'erezione della prefettura apostolica di De Aar (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 606.190 persone contava 43.775 battezzati, corrispondenti al 7,2% del totale."}
{"id": "500445", "revid": "1935652", "url": "https://it.wikipedia.org/wiki?curid=500445", "title": "Diocesi di Allahabad", "text": "La diocesi di Allahabad (in latino: \"Dioecesis Allahabadensis\") \u00e8 una sede della Chiesa cattolica in India suffraganea dell'arcidiocesi di Agra. Nel 2018 contava 13.987 battezzati su 42.611.355 abitanti. La sede \u00e8 vacante.\nTerritorio.\nLa diocesi comprende i distretti di Allahabad, Ambedkar Nagar, Faizabad, Fatehpur, Kanpur Dehat, Kanpur Nagar, Kaushambi, Mirzapur, Pratapgarh, Raebareli, Sonbhadra e Sultanpur nello stato dell'Uttar Pradesh in India.\nSede vescovile \u00e8 la citt\u00e0 di Allahabad, dove si trova la cattedrale di San Giuseppe.\nIl territorio \u00e8 suddiviso in 39 parrocchie.\nStoria.\nIl vicariato apostolico di Patna fu eretto il 7 febbraio 1845 con il breve \"Pastoralis officii\" di papa Gregorio XVI, ricavandone il territorio dal vicariato apostolico del Tibet-Hindustan (oggi arcidiocesi di Agra).\nIl 1\u00ba settembre 1886 per effetto della bolla \"Humanae salutis\" di papa Leone XIII il vicariato apostolico \u00e8 stato elevato a diocesi. Il 7 giugno dell'anno successivo, con il breve \"Post initam\", la nuova diocesi, denominata \"diocesi di Allahabad\", entr\u00f2 a far parte della provincia ecclesiastica dell'arcidiocesi di Agra e contestualmente cedette una porzione del suo territorio a vantaggio dell'arcidiocesi di Calcutta.\nSuccessivamente ha ceduto a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente:\nIl 9 gennaio 1947 ha incorporato il distretto di Mirzapur, che era appartenuto alla prefettura apostolica di Gorakhpur.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 42.611.355 persone contava 13.987 battezzati, corrispondenti allo 0,0% del totale."}
{"id": "500446", "revid": "92723", "url": "https://it.wikipedia.org/wiki?curid=500446", "title": "Diocesi di Allentown", "text": "La diocesi di Allentown (in latino: \"Dioecesis Alanopolitana\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Filadelfia appartenente alla regione ecclesiastica III (NJ, PA). Nel 2018 contava 309.540 battezzati su 1.328.660 abitanti. \u00c8 retta dal vescovo Alfred Andrew Schlert.\nTerritorio.\nLa diocesi comprende 5 contee dello stato della Pennsylvania, negli Stati Uniti: Berks, Carbon, Lehigh, Northampton e Schuylkill.\nSede vescovile \u00e8 la citt\u00e0 di Allentown, dove si trova la cattedrale di Santa Caterina da Siena (\"Saint Catherine of Siena\").\nIl territorio si estende su 7.183\u00a0km\u00b2 ed \u00e8 suddiviso in 84 parrocchie.\nStoria.\nLa diocesi \u00e8 stata eretta il 28 gennaio 1961 con la bolla \"Philadelphiensis Latinorum\" di papa Giovanni XXIII, ricavandone il territorio dall'arcidiocesi di Filadelfia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.328.660 persone contava 309.540 battezzati, corrispondenti al 23,3% del totale."}
{"id": "500447", "revid": "110157", "url": "https://it.wikipedia.org/wiki?curid=500447", "title": "Diocesi di Alleppey", "text": "La diocesi di Alleppey (in latino: \"Dioecesis Alleppeyensis\") \u00e8 una sede della Chiesa cattolica in India suffraganea dell'arcidiocesi di Trivandrum. Nel 2018 contava 163.900 battezzati su 815.080 abitanti. \u00c8 retta dal vescovo James Raphael Anaparambil.\nTerritorio.\nLa diocesi comprende parte del distretto di Alappuzha nello stato del Kerala in India. La diocesi estende la sua giurisdizione sulla cosiddetta \"Comunit\u00e0 dei Cinquecento\" residente nel territorio della diocesi di Cochin e vicendevolmente la diocesi di Cochin ha giurisdizione sulla cosiddetta \"Comunit\u00e0 dei Settecento\" residente nel territorio della diocesi di Alleppey.\nSede vescovile \u00e8 la citt\u00e0 di Alappuzha (chiamata anche \"Alleppey\"), dove si trova la cattedrale della Madonna del Carmelo.\nIl territorio \u00e8 suddiviso in 68 parrocchie.\nStoria.\nLa diocesi \u00e8 stata eretta il 19 giugno 1952 con la bolla \"Ea Redemptoris\" di papa Pio XII, ricavandone il territorio dalla diocesi di Cochin.\nOriginariamente suffraganea dell'arcidiocesi di Verapoly, il 3 giugno 2004 \u00e8 entrata a far parte della provincia ecclesiastica di Trivandrum.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 815.080 persone contava 163.900 battezzati, corrispondenti al 20,1% del totale."}
{"id": "500449", "revid": "110157", "url": "https://it.wikipedia.org/wiki?curid=500449", "title": "Diocesi di Almenara", "text": "La diocesi di Almenara (in latino: \"Dioecesis Almenarensis\") \u00e8 una sede della Chiesa cattolica in Brasile suffraganea dell'arcidiocesi di Diamantina appartenente alla regione ecclesiastica Leste 2. Nel 2018 contava 154.700 battezzati su 202.140 abitanti. \u00c8 retta dal vescovo Jos\u00e9 Carlos Brand\u00e3o Cabral.\nTerritorio.\nLa diocesi comprende 13 comuni nella parte orientale dello stato brasiliano di Minas Gerais: Almenara, Bandeira, Felisburgo, Fronteira dos Vales, Jacinto, Jequitinhonha, Joa\u00edma, Jord\u00e2nia, Rio do Prado, Rubim, Salto da Divisa, Santa Maria do Salto e Santo Ant\u00f4nio do Jacinto.\nSede vescovile \u00e8 la citt\u00e0 di Almenara, dove si trova la cattedrale di San Giovanni Battista.\nIl territorio si estende su una superficie di 15.618\u00a0km\u00b2 ed \u00e8 suddiviso in 20 parrocchie.\nStoria.\nLa diocesi \u00e8 stata eretta il 28 marzo 1981 con la bolla \"Quoniam omnis Pastorum\" di papa Giovanni Paolo II, ricavandone il territorio dalle diocesi di Ara\u00e7ua\u00ed e di Te\u00f3filo Otoni.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 202.140 persone contava 154.700 battezzati, corrispondenti al 76,5% del totale."}
{"id": "500450", "revid": "1123126", "url": "https://it.wikipedia.org/wiki?curid=500450", "title": "Diocesi di Almer\u00eda", "text": "La diocesi di Almer\u00eda (in latino: \"Dioecesis Almeriensis\") \u00e8 una sede della Chiesa cattolica in Spagna suffraganea dell'arcidiocesi di Granada. Nel 2018 contava 607.800 battezzati su 706.672 abitanti. \u00c8 retta dal vescovo Antonio G\u00f3mez Cantero.\nTerritorio.\nLa diocesi comprende la provincia di Almer\u00eda.\nSede vescovile \u00e8 la citt\u00e0 di Almer\u00eda, dove si trova la cattedrale dell'Incarnazione.\nIl territorio si estende su 8.774\u00a0km\u00b2 ed \u00e8 suddiviso in 215 parrocchie.\nStoria.\nIn epoca antica il territorio dell'attuale diocesi di Almer\u00eda era soggetto alla diocesi di Urci, che fu probabilmente eretta in epoca romana. La tradizione riferisce che evangelizzatore della regione, fondatore della diocesi e primo vescovo sarebbe sant'Indalizio, uno dei sette missionari (\"viri apostolici\") inviati da san Pietro ad annunciare la fede cristiana nella Hispania romana.\nSi tramandano i nomi di alcuni vescovi del VI e VII secolo durante l'epoca visigotica. Il primo documentato storicamente \u00e8 Cantonio, che prese parte al concilio di Elvira tra III e IV secolo; gli altri vescovi di questo periodo presero parte ai concili nazionali visigoti di Toledo. In seguito, dopo la conquista araba della penisola, si conosce il vescovo Genesio (862 e Ya'qub bin Mahran (941).\nUrci, che nel frattempo aveva preso il nome di Almer\u00eda, fu riconquistata provvisoriamente dagli spagnoli nel 1147; la popolazione della citt\u00e0 e delle campagne circostanti tuttavia rimase fondamentalmente di religione musulmana; tra questa oper\u00f2 il vescovo missionario Domingo, noto nel 1147 e nel 1157. Forse gi\u00e0 dal XIII secolo e per tutto il XV secolo il titolo episcopale di Almer\u00eda fu concesso ad alcuni vescovi, ma senza riuscire a ristabilire la diocesi.\nSolo in seguito alla \"Reconquista\" e alla caduta del sultanato di Granada, la diocesi di Almer\u00eda fu eretta il 21 maggio 1492.\nAll'inizio del XVI secolo la diocesi era ancora popolata da musulmani, specialmente nelle campagne. Nel 1500, dopo una rivolta, molti preferirono il battesimo all'esilio e divennero \"cristianos nuevos\". Nel 1568 vi fu una nuova rivolta, al termine della quale i \"cristianos nuevos\" furono espulsi e i loro beni confiscati. La diocesi fu in seguito ripopolata con \"cristianos viejos\".\nIl 16 giugno 1610 fu istituito il seminario diocesano, originariamente dedicato a sant'Indalizio, protovescovo di Urci. Nel 1635 il vescovo Antonio Gonz\u00e1lez Acevedo celebr\u00f2 un sinodo per l'applicazione dei decreti del concilio di Trento; fu l'ultimo sinodo diocesano prima del 1929.\nIl XIX secolo fu travagliato dal passaggio storico dalla monarchia assoluta allo stato liberale, che fu fonte di nuove preoccupazioni per i vescovi di Almer\u00eda. Nella prima met\u00e0 del secolo vi fu una lunga sede vacante e la diocesi fu colpita dalle politiche di \"desamortizaci\u00f3n\" che consistevano nell'incameramento dei beni degli ordini religiosi. Nella seconda met\u00e0 del secolo la diocesi reag\u00ec espandendo gli istituti di istruzione, ampliando il seminario, diffondendo la stampa cattolica e propagandando il catechismo. Verso la fine del secolo sorgono anche un circolo operaio e un seminario popolare. Memorabile fu la partecipazione di Almer\u00eda al pellegrinaggio operaio a Roma nel 1894.\nDurante la guerra civile spagnola, molti preti, religiosi e laici furono uccisi per mano dei repubblicani, tra cui anche il vescovo Diego Ventaja Mil\u00e1n, beatificato da papa Giovanni Paolo II nel 1993. Per Jos\u00e9 Mar\u00eda \u00c1lvarez Benavides de La Torre, decano del capitolo della cattedrale di Almer\u00eda, e i suoi 116 compagni \u00e8 in corso la causa di beatificazione.\nNel 1953 fu inaugurato il nuovo edificio del seminario diocesano.\nNel 1957, facendo seguito al concordato del 1953 che stabiliva di far coincidere i limiti delle diocesi con quelli delle province civili, la diocesi di Almer\u00eda acquis\u00ec un arcipresbiterato dalla diocesi di Cartagena, due dall'arcidiocesi di Granada, e sei parrocchie dalla diocesi di Guadix.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 706.672 persone contava 607.800 battezzati, corrispondenti all'86,0% del totale."}
{"id": "500451", "revid": "110157", "url": "https://it.wikipedia.org/wiki?curid=500451", "title": "Diocesi della Santissima Trinit\u00e0 in Almaty", "text": "La diocesi della Santissima Trinit\u00e0 in Almaty (in latino: \"Dioecesis Sanctissimae Trinitatis in Almata\") \u00e8 una sede della Chiesa cattolica in Kazakistan suffraganea dell'arcidiocesi di Maria Santissima in Astana. Nel 2017 contava 40.000 battezzati su 7.013.500 abitanti. \u00c8 retta dal vescovo Jos\u00e9 Lu\u00eds Mumbiela Sierra.\nTerritorio.\nLa diocesi comprende la parte sud-orientale del Kazakistan.\nSede vescovile \u00e8 la citt\u00e0 di Almaty, dove si trova la cattedrale della Santissima Trinit\u00e0.\nIl territorio \u00e8 suddiviso in 10 parrocchie.\nStoria.\nL'amministrazione apostolica di Almaty fu eretta il 7 luglio 1999 con la bolla \"Ad aptius consulendum\" di papa Giovanni Paolo II, ricavandone il territorio dall'amministrazione apostolica del Kazakistan del Latini (oggi diocesi di Karaganda).\nIl 17 maggio 2003 \u00e8 stata elevata a diocesi con la bolla \"Dilectae Almatensis\" dello stesso papa Giovanni Paolo II ed \u00e8 entrata a far parte della provincia ecclesiastica dell'arcidiocesi di Maria Santissima in Astana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 7.013.500 persone contava 40.000 battezzati, corrispondenti allo 0,6% del totale."}
{"id": "500452", "revid": "110157", "url": "https://it.wikipedia.org/wiki?curid=500452", "title": "Diocesi di Alotau-Sideia", "text": "La diocesi di Alotau-Sideia (in latino: \"Dioecesis Alotauna-Sideiana\") \u00e8 una sede della Chiesa cattolica in Papua Nuova Guinea suffraganea dell'arcidiocesi di Port Moresby. Nel 2018 contava 54.795 battezzati su 317.330 abitanti. \u00c8 retta dal vescovo Rolando Santos, C.M.\nTerritorio.\nLa diocesi comprende la provincia della Baia di Milne in Papua Nuova Guinea.\nSede vescovile \u00e8 la citt\u00e0 di Alotau, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 19 parrocchie.\nStoria.\nLa prefettura apostolica di Samarai fu eretta il 13 giugno 1946 con la bolla \"Quo in regionibus\" di papa Pio XII, ricavandone il territorio dal vicariato apostolico di Papuasia (oggi arcidiocesi di Port Moresby).\nL'11 novembre 1956 la prefettura apostolica fu elevata a vicariato apostolico con la bolla \"Summo gaudio\" dello stesso papa Pio XII.\nIl 15 novembre 1966 in forza della bolla \"Laeta incrementa\" di papa Paolo VI il vicariato apostolico fu elevato a diocesi e assunse il nome di diocesi di Sideia.\nIl 28 aprile 1975 la diocesi ha assunto il nome attuale per effetto del decreto \"In Sideiana\" della Congregazione per l'evangelizzazione dei popoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 317.330 persone contava 54.795 battezzati, corrispondenti al 17,3% del totale."}
{"id": "500453", "revid": "92723", "url": "https://it.wikipedia.org/wiki?curid=500453", "title": "Eparchia di Alquoch", "text": "Leparchia di Alquoch (in latino: \"Eparchia Alquoshensis Chaldaeorum\") \u00e8 una sede della Chiesa cattolica caldea in Iraq, suffraganea dell'arcieparchia di Baghdad dei Caldei. Nel 2018 contava 15.500 battezzati. \u00c8 retta dall'eparca Mikha Pola Maqdassi.\nTerritorio.\nL'eparchia si trova nel nord dell'Iraq, nel Kurdistan iracheno e nel governatorato di Ninive.\nSede eparchiale \u00e8 la citt\u00e0 di Alqosh, dove si trova la cattedrale di San Giorgio.\nIl territorio \u00e8 suddiviso in 13 parrocchie.\nStoria.\nL'eparchia \u00e8 stata eretta il 24 ottobre 1960 con la bolla \"Splendida Orientalis\" di papa Giovanni XXIII, ricavandone il territorio dall'arcieparchia patriarcale di Baghdad.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2018 contava 15.500 battezzati."}
{"id": "500454", "revid": "111433", "url": "https://it.wikipedia.org/wiki?curid=500454", "title": "Fotografia Kirlian", "text": "La fotografia Kirlian \u00e8 un insieme di tecniche fotografiche usato per catturare il fenomeno delle scariche elettriche coronali. Prende il nome da Sem\u00ebn Kirlian che nel 1939 scopr\u00ec accidentalmente che, se un oggetto su una lastra fotografica viene collegato a una sorgente ad alta tensione, sulla lastra fotografica si produce un'immagine. La tecnica \u00e8 variamente nota come \"elettrografia\", \"elettrofotografia\", \"fotografia di scarica coronale\" (CDP), \"bioelettrografia\", \"visualizzazione a scarica di gas (GDV)\", \"imaging elettrofonico (EPI)\" e, nella letteratura russa, \"Kirlianografia\".\nLa fotografia Kirlian \u00e8 stata oggetto della ricerca scientifica, della parapsicologia e dell'arte. In larga misura \u00e8 stata utilizzata nelle medicine alternative.\nStoria.\nNel 1889, il ceco B. Navratil coni\u00f2 la parola \"elettrografia\". Sette anni dopo nel 1896 uno sperimentatore francese, H. Baravuc, cre\u00f2 elettrografie di mani e foglie.\nNel 1898, l'ingegnere russo Yakov Narkevich-Iodko mostr\u00f2 l'elettrografia alla quinta mostra della Russian Technical Society.\nNel 1939, due cechi, S. Pratt e J. Schlemmer pubblicarono fotografie che mostravano un bagliore attorno a delle foglie. Nello stesso anno, l'ingegnere elettrico russo Semyon Kirlian e sua moglie Valentina Chrisanovna Kirliana svilupparono la fotografia Kirlian dopo aver osservato un paziente che stava ricevendo una cura da un generatore elettrico ad alta frequenza nell'ospedale di Krasnodar. Si erano accorti che quando si avvicinavano gli elettrodi alla pelle del paziente si vedeva un bagliore simile a quello di un tubo a scarica al neon.\nI coniugi Kirlian condussero esperimenti in cui la pellicola fotografica veniva posta sulla sommit\u00e0 di una piastra conduttiva e un altro conduttore veniva attaccato a una mano, una foglia o ad altro materiale vegetale. I conduttori ricevevano energia da una fonte di energia ad alta tensione e ad alta frequenza, producendo immagini che tipicamente mostravano una sagoma dell'oggetto circondato da un alone di luce.\nNel 1958 i coniugi Kirlian riportarono per la prima volta i risultati dei loro esperimenti. Il loro lavoro rimase virtualmente sconosciuto fino al 1970, quando Lynn Schroeder e Sheila Ostrander, due statunitensi, pubblicarono un libro, \"Psychic Discoveries Behind the Iron Curtain\". L'elettrografia ad alta tensione divenne presto nota al grande pubblico come fotografia Kirlian. Sebbene fra gli scienziati occidentali l'interesse fosse scarso, i russi tennero una conferenza sul tema nel 1972 presso la Kazakh State University.\nLa fotografia Kirlian venne utilizzata nell'ex blocco sovietico negli anni settanta. Il bagliore dell'effetto corona sulla superficie di un oggetto sottoposto a un campo elettrico ad alta tensione era definito \"aura Kirlian\" in Russia e nell'Europa dell'est. Nel 1975 lo scienziato bielorusso Victor Adamenko scrisse una tesi di laurea dal titolo: \"Research of the structure of High-frequency electric discharge (Kirlian effect) images\". Uno studio scientifico su ci\u00f2 che i ricercatori hanno chiamato effetto Kirlian venne condotto da Victor Inyushin presso la Kazakh State University.\nAll'inizio degli anni '70 Thelma Moss e Kendall Johnson condussero un'approfondita ricerca riguardo alla fotografia Kirlian, presso il Center for Health Sciences dell'UCLA. Moss dirigeva un laboratorio di parapsicologia indipendente e non supportato che venne chiuso dall'universit\u00e0 nel 1979.\nPanoramica.\nLa fotografia di Kirlian \u00e8 una tecnica per creare fotografie con stampa a contatto usando l'alta tensione. Il processo prevede l'immissione di un foglio di pellicola fotografica sopra una piastra di metallo. L'oggetto da fotografare viene quindi posizionato direttamente sopra la pellicola. Si applica temporaneamente alta tensione alla piastra metallica creando un'esposizione. La scarica coronale tra l'oggetto e la piastra ad alta tensione viene catturata dalla pellicola. La pellicola sviluppata contiene una fotografia Kirlian dell'oggetto.\nUna pellicola fotografica a colori \u00e8 tarata per riprodurre colori fedeli quando esposta a luce normale. Le scariche coronali possono interagire con variazioni minime nei diversi strati di colorante usati nella pellicola, risultando in una vasta gamma di colori a seconda dell'intensit\u00e0 locale della scarica. La pellicola e i sensori usati nell'imaging digitale registrano anche la luce prodotta dai fotoni emessi dall'effetto corona.\nLe fotografie di oggetti inanimati come monete, chiavi e foglie si possono rendere in modo pi\u00f9 efficace collegando l'oggetto a terra usando il terreno, un tubo di acqua fredda o con il lato (polarit\u00e0) opposto della sorgente ad alta tensione. La messa a terra genera un effetto corona pi\u00f9 forte.\nLa fotografia Kirlian non richiede l'uso di una fotocamera o di una lente perch\u00e9 \u00e8 un processo di stampa a contatto. \u00c8 possibile utilizzare un elettrodo trasparente al posto della piastra ad alta tensione, permettendo di catturare la scarica coronale risultante con una fotocamera o una videocamera standard.\nArtisti visivi come Robert Buelteman, Ted Hiebert e Dick Lane hanno usato la fotografia Kirlian per produrre immagini artistiche di vari soggetti. ll fotografo Mark D. Roberts, che lavora con le immagini Kirlian da oltre 40 anni, ha pubblicato un portfolio di immagini di piante dal titolo \"Vita occulta plantarum\" o \"La vita segreta delle piante\", messo in mostra per la prima volta nel 2012 presso il Bakken Museum di Minneapolis.\nRicerca.\nLa fotografia Kirlian \u00e8 stata oggetto di ricerche scientifiche, parapsicologiche e di affermazioni pseudoscientifiche.\nRicerca scientifica.\nI risultati di esperimenti scientifici sulla fotografia Kirlian di tessuti vivi, punte di dita umane, pubblicati nel 1976 hanno mostrato che la maggior parte delle variazioni dell'effetto corona in lunghezza, densit\u00e0, curvatura e colore si pu\u00f2 spiegare con il tasso di umidit\u00e0 all'interno e sulla superficie del tessuto vivente.\nAffermazioni pseudoscientifiche.\nKirlian riteneva che le immagini create dalla fotografia Kirlian potessero rappresentare un campo di energia congetturale, o aura, che alcuni ritengono circondare gli esseri viventi. Kirlian e sua moglie erano convinti che le loro immagini mostrassero una forza vitale o un campo di energia che rifletteva gli stati fisici ed emotivi dei loro soggetti viventi. Pensavano che queste immagini si sarebbero potute utilizzare per diagnosticare malattie. Nel 1961 pubblicarono il loro primo articolo sull'argomento nel Russian Journal of Scientific and Applied Photography. Le idee di Kirlian vennero abbracciate da chi praticava trattamenti energetici.\nEsperimento della foglia strappata.\nUn esperimento tipicamente usato come prova dell'esistenza di questi campi di energia prevedeva di scattare foto Kirlian a intervalli prestabiliti di una foglia raccolta. Si pensava che al graduale appassimento della foglia sarebbe corrisposto un calo della forza dell'aura. In alcuni esperimenti, se una sezione della foglia veniva strappata dopo la prima fotografia, una debole immagine della sezione mancante permaneva se si scattava una seconda fotografia. Tuttavia se la superficie viene pulita dai contaminanti e dall'umidit\u00e0 residua prima di scattare una seconda foto, non appare nessuna immagine della sezione mancante.\nLa teoria dell'aura vivente \u00e8 almeno parzialmente rinnegata dimostrando che il contenuto di umidit\u00e0 della foglia ha un effetto pronunciato sull'effetto corona; una maggiore umidit\u00e0 determina corone pi\u00f9 grandi. Man mano che la foglia si disidrata, le corone si ridurranno naturalmente di intensit\u00e0 e variabilit\u00e0. Il risultato \u00e8 che il variare del contenuto di acqua della foglia pu\u00f2 influenzare la cosiddetta aura Kirlian. Gli esperimenti di Kirlian non fornirono prove sufficienti di un campo di energia diverso dai campi elettrici prodotti da processi chimici e dal flusso di scariche coronali.\nLe scariche coronali identificate come aura Kirlian sono il risultato di processi stocastici di ionizzazione elettrica e sono fortemente influenzati da molti fattori, tra cui la tensione e la frequenza dello stimolo, la pressione con la quale una persona o un oggetto toccano la superficie, l'umidit\u00e0 locale attorno all'oggetto fotografato, quanto la persona o l'oggetto sono isolati da terra e altri fattori locali che influenzano la conducibilit\u00e0 elettrica della persona e dell'oggetto ripresi. Oli, sudore, batteri e altri contaminanti ionizzanti presenti sui tessuti viventi possono influenzare le immagini risultanti.\nSpeculazioni diagnostiche.\nSecondo Dietmar Kr\u00e4mer, esoterista, naturopata e floriterapeuta, l'effetto Kirlian dipende dalla resistenza cutanea opposta dalla parte fotografata del corpo umano, resistenza che interagirebbe con la scarica elettrica variandone l'intensit\u00e0. Il campo energetico dell'aura verrebbe cos\u00ec riprodotto soltanto in maniera indiretta. Sebbene l'immagine ottenuta in tal modo corrisponda solo in parte alle descrizioni fornite dai veggenti e nonostante il suo aspetto cambi a seconda della quantit\u00e0 di tensione elettrica applicata, Kr\u00e4mer riferisce di essersi servito della fotografia Kirlian come strumento diagnostico delle patologie dell'aura, riscontrando delle corrispondenze tra le lacerazioni di quest'ultima descritte dai suoi assistenti dotati di capacit\u00e0 sensitive e i punti in cui la scarica elettrica risultava attenuata o addirittura assente.\nAnalogamente il naturopata Peter Mandel ha affermato di riscontrare delle relazioni tra l'effetto Kirlian e l'energia dei meridiani da lui trattati applicando l'agopuntura.\nTutte queste affermazioni non sono mai state provate in lavori sottoposti a peer review e pubblicati in riviste scientifiche."}
{"id": "500455", "revid": "110157", "url": "https://it.wikipedia.org/wiki?curid=500455", "title": "Diocesi dell'Alto Solim\u00f5es", "text": "La diocesi dell'Alto Solim\u00f5es (in latino: \"Dioecesis Solim\u00f5es Superioris\") \u00e8 una sede della Chiesa cattolica in Brasile suffraganea dell'arcidiocesi di Manaus appartenente alla regione ecclesiastica Norte 1. Nel 2018 contava 122.280 battezzati su 215.162 abitanti. \u00c8 retta dal vescovo Adolfo Zon Pereira, S.X.\nTerritorio.\nLa diocesi comprende la microregione dell'Alto Solim\u00f5es, nella parte occidentale dello stato brasiliano di Amazonas.\nSede vescovile \u00e8 la citt\u00e0 di Tabatinga, dove si trova la cattedrale dei Santi Angeli Custodi. A S\u00e3o Paulo de Oliven\u00e7a sorge la concattedrale di San Paolo apostolo.\nIl territorio si estende su 143.970\u00a0km\u00b2 ed \u00e8 suddiviso in 8 parrocchie.\nStoria.\nLa prefettura apostolica dell'Alto Solim\u00f5es fu eretta il 23 maggio 1910 con la bolla \"Laeti animo\" di papa Pio X, ricavandone il territorio dalla diocesi di Amazonas (oggi arcidiocesi di Manaus).\nL'11 agosto 1950 la prefettura apostolica fu elevata al rango di prelatura territoriale, suffraganea dell'arcidiocesi di Bel\u00e9m do Par\u00e1, con la bolla \"Laeto accepimus\" di papa Pio XII, con sede nella citt\u00e0 di S\u00e3o Paulo de Oliven\u00e7a.\nIl 14 agosto 1991 la prelatura territoriale \u00e8 stata elevata a diocesi con la bolla \"Constat praelaturam\" di papa Giovanni Paolo II. Contestualmente la sede vescovile \u00e8 stata trasferita nella citt\u00e0 di Tabatinga e la nuova diocesi resa suffraganea dell'arcidiocesi di Manaus.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 215.162 persone contava 122.280 battezzati, corrispondenti al 56,8% del totale."}
{"id": "500456", "revid": "1565034", "url": "https://it.wikipedia.org/wiki?curid=500456", "title": "Diocesi di Ales-Terralba", "text": "La diocesi di Ales-Terralba (in latino: \"Dioecesis Uxellensis-Terralbensis\") \u00e8 una sede della Chiesa cattolica in Italia suffraganea dell'arcidiocesi di Oristano, appartenente alla regione ecclesiastica Sardegna. Nel 2018 contava battezzati su abitanti. \u00c8 retta dall'arcivescovo (titolo personale) Roberto Carboni, O.F.M.Conv.\nTerritorio.\nLa diocesi si estende su 2 province della Sardegna:\nSede vescovile \u00e8 la citt\u00e0 di Ales, dove si trova la cattedrale dei Santi Pietro e Paolo. A Terralba sorge la concattedrale di San Pietro. Il pi\u00f9 importante santuario diocesano \u00e8 quello di Santa Maria de is Acquas (Madonna delle acque), nel comune di Sardara.\nIl territorio si estende su ed \u00e8 suddiviso in 57 parrocchie.\nStoria.\nL'odierna diocesi nasce dalla piena unione, stabilita nel 1986, di due antiche diocesi medievali, gi\u00e0 unite \"aeque principaliter\" dal 1503: la diocesi di Ales, nota anche come diocesi di Uselli, e la diocesi di Terralba.\nAles.\nIncerte sono le origini della diocesi di Usellus. La tradizionale storiografia locale attesta la sua esistenza gi\u00e0 sul finire del VI secolo. Infatti in una lettera indirizzata da Gregorio Magno al metropolita di Cagliari, Ianuarius, sono menzionati tutti i vescovi dell'isola senza per\u00f2 riferimento alla sede di appartenenza; secondo alcuni studiosi locali uno di questi era vescovo di Usellus. Secondo altri storici invece queste ipotesi non hanno alcun fondamento.\nLa diocesi fu eretta (o ricostituita) nella seconda met\u00e0 dell'XI secolo, in occasione della riorganizzazione della Chiesa sarda, attuata forse durante il pontificato di papa Alessandro II (1061-1073). La diocesi faceva parte del giudicato di Arborea ed era dunque suffraganea dell'arcidiocesi di Arborea. Il primo vescovo storicamente documentato tuttavia \u00e8 solo del 1146; si tratta di Murrellu (o Pello), menzionato nel condaghe di Santa Maria di Bonarcado.\nNon \u00e8 nemmeno chiaro il perch\u00e9 della doppia titolatura di Ales o di Usellus: \u00aballo stato attuale delle conoscenze risulta impossibile stabilire con un minimo di sicurezza in quale dei due centri risiedesse il vescovo\u00bb. Nel 1182 \u00e8 attestato per la prima volta il titolo di Ales, in un documento del vescovo Comita Pais; il titolo di Uselli \u00e8 tuttavia ancora documentato nei secoli successivi.\nL'antica cattedrale di Uselli era dedicata alle sante martiri Giusta, Giustina ed Enedina. In data imprecisata, in seguito alla distruzione di Uselli e al massacro dei suoi abitanti, la sede vescovile fu traslata ad Ales, dove fu eretta a cattedrale la chiesa di San Pietro. Secondo un'altra tradizione invece, \u00abnon sufficientemente attendibile, tra la fine del XV e gli inizi del XVI secolo Violante Carroz, feudataria delle terre facenti parte della diocesi, avrebbe fatto costruire la cattedrale di Ales, dove il vescovo si sarebbe trasferito dal vicino centro di Usellus\u00bb.\nLa diocesi, in base alle \"Rationes decimarum\" del XIV secolo, comprendeva le parrocchie dei seguenti villaggi: Ales, Almos, Atzeni, Baradili, Baressa, Barumele, Cilixia, Curcuris, Escovedu (Iscopediu), Figu, Gesturi, Gonnosn\u00f2, Las Plassas, Lunamatrona, Ollastra (Albagiara), Pau, Pauli Arbarei, Setzu, Siddi, Sini, Tuili, Turri, Usellus, Ussaramanna, Ussarella, Villanovaforru, Villa Verde (Bannari) e Zeppara.\nLa cronotassi dei vescovi di Ales \u00e8 molto irregolare fino alla prima met\u00e0 del XIV secolo. Tra i vescovi meglio documentati c'\u00e8 Giovanni di Vieri, che nel 1329 era stato eletto vescovo di Galtell\u00ec, ma fu rimosso da papa Giovanni XXII, che nel 1330 lo nomin\u00f2 vescovo di Ales; govern\u00f2 la diocesi fino al 1367; il suo episcopato \u00e8 uno dei pi\u00f9 lunghi di tutta la Sardegna. Durante lo scisma d'Occidente, le curie papali di Roma e di Avignone nominarono dei propri vescovi per la sede di Ales.\nDurante l'episcopato di Bernardo di Michele la diocesi di Ales fu unita temporaneamente a quella di Terralba; questa prima unione ebbe termine nel 1475. L'unione divenne definitiva nel 1503.\nTerralba.\nAnche la diocesi di Terralba, come quella di Uselli, fu eretta nell'ambito della riorganizzazione delle circoscrizioni ecclesiastiche sarde nella seconda met\u00e0 dell'XI secolo, quando fu istituita la provincia ecclesiastica di Arborea. La diocesi si estendeva sulle curatorie di Bonurzoli e di Parte Montis.\nIl primo vescovo documentato \u00e8 Mariano, che nel 1144 consacr\u00f2 la cattedrale, come attesta la lapide commemorativa dell'evento. Dopo di lui \u00e8 noto il vescovo Ildebrandino, menzionato, assieme a Murrellu di Uselli, nel condaghe di Santa Maria di Bonarcado (1146). Anche per Terralba, la cronotassi episcopale diventa regolare solo a partire dal XIV secolo.\nTra gli ordini presenti in diocesi, sono da segnalare i Vallombrosani, che nel XII secolo fondarono il monastero di San Michele di Tamis, i cui ruderi si trovano oggi nel territorio del comune di Masullas.\nLa diocesi estendeva la propria giurisdizione sulle parrocchie dei villaggi di: Arbus, Arcidano Magno (San Nicol\u00f2 Arcidano), Architano Parvo, Cansella, Cracargia (Cargi), Fluminimaggiore, Fontana de Urgo, Forru (Collinas), Genna, Genusi, Gonnosfanadiga, Gonnoscodina, Gonnostramatza, Gozula, Gulsu\u00e8, Guspini, Marrubiu, Monreale, Pabillonis, Pardu, Pompu, San Gavino Monreale, Sardara, Serdis de Monte, Serru, Serzela, Sey, Simala, Tamis, Taverna, Terralba, Uras, Uta Passaris, Villa d'Abbas, Villa Jaca e Zuradili.\nLa diocesi era scarsa di rendite. Per questo motivo il vescovo Giovanni Rubeo (Rossi) (1332-1356) ricevette dalla curia papale una pensione annua per il suo sostentamento. Gi\u00e0 unite tra il 1444 ed il 1475, le diocesi di Terralba e Ales furono unite in via definitiva nel 1503.\nLe sedi unite.\nLe due sedi di Ales e Terralba furono unite \"aeque principaliter\" da papa Giulio II l'8 dicembre 1503 con la bolla \"Aequum reputamus\", dando attuazione ad una decisione gi\u00e0 presa dal suo predecessore papa Alessandro VI. La sede delle diocesi unite fu posta in Ales ed il primo vescovo fu Giovanni Sanna, che govern\u00f2 a partire dal 1507, dopo la morte dell'ultimo vescovo di Ales, Giovanni Crespo.\nTra i vescovi di Ales e Terralba si distinsero in particolare: Andrea Sanna (1521-1534), che ricopr\u00ec la carica di inquisitore del regno di Sardegna; Pedro del Frago Garc\u00e9s (1562-1566), teologo al concilio di Trento, e che per primo in tutta l'isola celebr\u00f2 un sinodo diocesano dopo il concilio; Miguel Beltr\u00e1n (1648-1643), fondatore dei monti di credito, per combattere l'usura, e dei monti frumentari, per agevolare il lavoro dei contadini; Domenico Cugia (1684-1691), che ricostru\u00ec la cattedrale; Francesco Masones y Nin (1693-1704), che istitu\u00ec il seminario diocesano; Giuseppe Maria Pilo (1761-1786), che favor\u00ec l'istituzione di scuole in molte delle parrocchie della diocesi e la costruzione dei cimiteri fuori dai centri abitati; Francesco Zunnui Casula (1867-1893), teologo del concilio Vaticano I e sostenitore del dogma dell'Immacolata Concezione.\nPer una speciale concessione dei re spagnoli, confermata dai re sabaudi, dal 1644 al 1866 i vescovi furono scelti esclusivamente fra il clero sardo. A causa dell'imperversare della malaria, da maggio a novembre i parroci si facevano spesso sostituire da vicari, dietro una magra ricompensa, a danno della cura pastorale dei fedeli; \u00abnel 1720, questa pratica era applicata in trentadue delle quarantatr\u00e9 parrocchie della diocesi\u00bb. Anche i vescovi lasciavano la loro sede preferendo localit\u00e0 pi\u00f9 salubri fuori diocesi; questa usanza ebbe termine con il vescovo Giuseppe Maria Pilo, il quale, in accordo con l'arcivescovo di Cagliari, scambi\u00f2 la ricca parrocchia di Villamar con la meno ambita ma pi\u00f9 salubre localit\u00e0 di Villacidro, dove il prelato fece costruire la nuova residenza vescovile estiva.\nNell'Ottocento, a causa dei difficili rapporti fra Stato e Chiesa, la diocesi rimase vacante per lunghi periodi. Nel 1867, il vescovo Francesco Zunnui Casula dovette affrontare una grave crisi finanziaria che colp\u00ec la diocesi a causa delle leggi sabaude di incameramento del patrimonio ecclesiastico, che port\u00f2 alla perdita delle abituali fonti di reddito e di sostentamento del clero.\nIl 30 giugno 1981, con la lettera apostolica \"Qui semper\", papa Giovanni Paolo II ha confermato la Beata Maria Vergine, venerata con il titolo di Santa Maria delle Acque, patrona principale delle diocesi.\nIl 30 settembre 1986, con il decreto \"Instantibus votis\" della Congregazione per i vescovi, la Santa Sede ha stabilito la \"plena unione\" delle due diocesi, ridotte ad una sola con il nome di Ales-Terralba, con un solo capitolo, una sola curia ed una sola cattedrale.\nDal 3 luglio 2021 \u00e8 unita \"in persona episcopi\" all'arcidiocesi di Oristano.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di persone contava battezzati, corrispondenti al 99,7% del totale."}
{"id": "500457", "revid": "92723", "url": "https://it.wikipedia.org/wiki?curid=500457", "title": "Diocesi di Altoona-Johnstown", "text": "La diocesi di Altoona-Johnstown (in latino: \"Dioecesis Altunensis-Johnstoniensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Filadelfia appartenente alla regione ecclesiastica III (NJ, PA). Nel 2018 contava 75.468 battezzati su 652.258 abitanti. \u00c8 retta dal vescovo Mark Leonard Bartchak.\nTerritorio.\nLa diocesi comprende 8 contee dello stato della Pennsylvania, negli Stati Uniti: Bedford, Blair, Cambria, Centre, Clinton, Fulton, Huntingdon e Somerset.\nSede vescovile \u00e8 la citt\u00e0 di Altoona, dove si trova la cattedrale del Santissimo Sacramento (\"Cathedral of the Blessed Sacrament\"). A Johnstown si trova la concattedrale di San Giovanni Gualberto (\"St. John Gualbert Cathedral\"). A Loretto sorge la basilica minore di San Michele arcangelo.\nIl territorio si estende su 17.279\u00a0km\u00b2 ed \u00e8 suddiviso in 86 parrocchie.\nStoria.\nLa diocesi di Altoona fu eretta il 30 maggio 1901 con il breve \"Ad supremum Apostolatus\" di papa Leone XIII, ricavandone il territorio dalle diocesi di Harrisburg e di Pittsburgh.\nIl 9 ottobre 1957 per effetto del decreto \"In Altunensis\" della Congregazione Concistoriale la chiesa di San Giovanni Gualberto di Johnstown \u00e8 stata elevata alla dignit\u00e0 di concattedrale e la diocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 652.258 persone contava 75.468 battezzati, corrispondenti all'11,6% del totale."}
{"id": "500458", "revid": "322321", "url": "https://it.wikipedia.org/wiki?curid=500458", "title": "Diocesi di Alto Valle del R\u00edo Negro", "text": "La diocesi di Alto Valle del R\u00edo Negro (in latino: \"Dioecesis Rivi Nigri Vallensis Superioris\") \u00e8 una sede della Chiesa cattolica in Argentina suffraganea dell'arcidiocesi di Bah\u00eda Blanca. Nel 2018 contava 374.000 battezzati su 468.000 abitanti. \u00c8 retta dal vescovo Alejandro Pablo Benna.\nTerritorio.\nLa diocesi comprende i dipartimenti di General Roca e di El Cuy della provincia di R\u00edo Negro.\nSede vescovile \u00e8 la citt\u00e0 di General Roca, dove si trova la cattedrale di Nostra Signora del Carmine.\nIl territorio si estende su 37.130\u00a0km\u00b2 ed \u00e8 suddiviso in 18 parrocchie.\nStoria.\nLa diocesi \u00e8 stata eretta il 22 luglio 1993 con la bolla \"Quo facilius\" di papa Giovanni Paolo II, ricavandone il territorio dalla diocesi di Viedma.\nIl 10 ottobre 1994, con la lettera apostolica \"Sanctam Familiam\", lo stesso papa Giovanni Paolo II ha confermato la Sacra Famiglia di Nazareth patrona della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 468.000 persone contava 374.000 battezzati, corrispondenti all'80,0% del totale."}
{"id": "500459", "revid": "1935652", "url": "https://it.wikipedia.org/wiki?curid=500459", "title": "Diocesi di Amargosa", "text": "La diocesi di Amargosa (in latino: \"Dioecesis Amargosensis\") \u00e8 una sede della Chiesa cattolica in Brasile suffraganea dell'arcidiocesi di San Salvador di Bahia appartenente alla regione ecclesiastica Nordeste 3. Nel 2018 contava 638.355 battezzati su 660.220 abitanti. La sede \u00e8 vacante.\nTerritorio.\nLa diocesi comprende 27 comuni nella parte orientale dello stato brasiliano di Bahia: Amargosa, Aratu\u00edpe, Cairu, Castro Alves, Concei\u00e7\u00e3o do Almeida, Dom Macedo Costa, El\u00edsio Medrado, Ia\u00e7u, Itatim, Jaguaripe, Jiquiri\u00e7\u00e1, Laje, Milagres, Muniz Ferreira, Mutu\u00edpe, Nazar\u00e9, Nilo Pe\u00e7anha, Presidente Tancredo Neves, Rafael Jambeiro, Santa Teresinha, Santo Ant\u00f4nio de Jesus, S\u00e3o Felipe, S\u00e3o Miguel das Matas, Tapero\u00e1, Uba\u00edra, Valen\u00e7a e Varzedo.\nSede vescovile \u00e8 la citt\u00e0 di Amargosa, dove si trova la cattedrale di Nostra Signora del Buon Consiglio.\nIl territorio si estende su 13.972\u00a0km\u00b2 ed \u00e8 suddiviso in 35 parrocchie.\nStoria.\nLa diocesi \u00e8 stata eretta il 10 maggio 1941 con la bolla \"Apostolicum munus\" di papa Pio XII, ricavandone il territorio dall'arcidiocesi di San Salvador di Bahia.\nIl 27 luglio 1957, il 14 novembre 1959 e il 7 novembre 1978 ha ceduto porzioni del suo territorio a vantaggio dell'erezione rispettivamente delle diocesi di Vit\u00f3ria da Conquista (oggi arcidiocesi), di Ruy Barbosa e di Jequi\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 660.220 persone contava 638.355 battezzati, corrispondenti al 96,7% del totale."}
{"id": "500460", "revid": "110157", "url": "https://it.wikipedia.org/wiki?curid=500460", "title": "Diocesi di Amarillo", "text": "La diocesi di Amarillo (in latino: \"Dioecesis Amarillensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di San Antonio appartenente alla regione ecclesiastica X (AR, OK, TX). Nel 2018 contava 42.092 battezzati su 441.340 abitanti. \u00c8 retta dal vescovo Patrick James Zurek.\nTerritorio.\nLa diocesi \u00e8 situata nella lingua di terra settentrionale del Texas, conosciuta come \"Texas Panhandle\" e comprende ventisei contee: Armstrong, Briscoe, Carson, Castro, Childress, Collingsworth, Dallam, Deaf Smith, Donley, Gray, Hall, Hansford, Hartley, Hemphill, Hutchinson, Lipscomb, Moore, Ochiltree, Oldham, Parmer, Potter, Randall, Roberts, Sherman, Swisher e Wheeler.\nSede vescovile \u00e8 la citt\u00e0 di Amarillo, dove si trova la cattedrale di Santa Maria.\nIl territorio si estende su 67.185\u00a0km\u00b2 ed \u00e8 suddiviso in 38 parrocchie.\nStoria.\nLa diocesi \u00e8 stata eretta il 3 agosto 1926 con la bolla \"Pastoris aeterni\" di papa Pio XI, ricavandone il territorio dalle diocesi di Dallas e di San Antonio (oggi arcidiocesi). Prima cattedrale della diocesi fu la chiesa del Sacro Cuore.\nIl 16 ottobre 1961 e il 25 marzo 1983 ha ceduto porzioni del suo territorio a vantaggio dell'erezione rispettivamente delle diocesi di San Angelo e di Lubbock.\nL'11 ottobre 2010 la cattedrale della diocesi \u00e8 stata trasferita dalla chiesa di San Lorenzo a quella di Santa Maria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 441.340 persone contava 42.092 battezzati, corrispondenti al 9,5% del totale."}
{"id": "500461", "revid": "110157", "url": "https://it.wikipedia.org/wiki?curid=500461", "title": "Diocesi di Ambato", "text": "La diocesi di Ambato (in latino: \"Dioecesis Ambatensis\") \u00e8 una sede della Chiesa cattolica in Ecuador suffraganea dell'arcidiocesi di Quito. Nel 2018 contava 514.384 battezzati su 571.538 abitanti. \u00c8 retta dal vescovo Jorge Giovanny Pazmi\u00f1o Abril, O.P.\nTerritorio.\nLa diocesi comprende la provincia del Tungurahua in Ecuador.\nSede vescovile \u00e8 la citt\u00e0 di Ambato, dove si trova la basilica cattedrale di Nostra Signora dell'Elevazione.\nA Ba\u00f1os de Agua Santa si trova il santuario della Vergine dell'Acqua Santa, patrona delle missioni nell'oriente ecuadoriano. Il santuario \u00e8 meta di pellegrinaggi e vanta la pi\u00f9 importante collezione di \"ex voto\" dell'Ecuador.\nIl territorio si estende su 3.844\u00a0km\u00b2 ed \u00e8 suddiviso in 53 parrocchie.\nStoria.\nLa diocesi \u00e8 stata eretta il 28 febbraio 1948 con la bolla \"Quae ad maius\" di papa Pio XII, ricavandone il territorio dall'arcidiocesi di Quito.\nIl 18 luglio 1952, con la lettera apostolica \"Quemadmodum plantaria\", papa Pio XII ha proclamato la Beata Maria Vergine, venerata con il nome di \"Nuestra Se\u00f1ora de la Elevaci\u00f3n o de la Pe\u00f1a\", patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 571.538 persone contava 514.384 battezzati, corrispondenti al 90,0% del totale."}
{"id": "500462", "revid": "11557", "url": "https://it.wikipedia.org/wiki?curid=500462", "title": "Essiccazione", "text": ""}
{"id": "500463", "revid": "322321", "url": "https://it.wikipedia.org/wiki?curid=500463", "title": "Diocesi di Ambikapur", "text": "La diocesi di Ambikapur (in latino: \"Dioecesis Ambikapurensis\") \u00e8 una sede della Chiesa cattolica in India suffraganea dell'arcidiocesi di Raipur. Nel 2018 contava 99.300 battezzati su 2.940.000 abitanti. \u00c8 retta dal vescovo Antonis Bara.\nTerritorio.\nLa diocesi comprende i distretti di Korea e Surguja nello stato di Chhattisgarh in India\nSede vescovile \u00e8 la citt\u00e0 di Ambikapur, dove si trova la cattedrale dell'Immacolata Madre di Dio.\nIl territorio si estende su 22.337\u00a0km\u00b2 ed \u00e8 suddiviso in 57 parrocchie.\nStoria.\nLa diocesi \u00e8 stata eretta il 10 novembre 1977 con la bolla \"Votis concedere\" di papa Paolo VI, in seguito alla divisione della diocesi di Raigarh-Ambikapur, da cui ha tratto origine anche la diocesi di Raigarh.\nOriginariamente suffraganea dell'arcidiocesi di Bhopal, il 27 febbraio 2004 \u00e8 entrata a far parte della provincia ecclesiastica di Raipur.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 2.940.000 persone contava 99.300 battezzati, corrispondenti al 3,4% del totale."}
{"id": "500464", "revid": "1935652", "url": "https://it.wikipedia.org/wiki?curid=500464", "title": "Diocesi di Ambanja", "text": "La diocesi di Ambanja (in latino: \"Dioecesis Ambania\u00ebnsis\") \u00e8 una sede della Chiesa cattolica in Madagascar suffraganea dell'arcidiocesi di Antsiranana. Nel 2018 contava 153.160 battezzati su 2.330.000 abitanti. La sede \u00e8 vacante.\nTerritorio.\nLa diocesi comprende la citt\u00e0 di Ambanja, dove si trova la cattedrale di San Giuseppe.\nIl territorio si estende su 34.083\u00a0km\u00b2 ed \u00e8 suddiviso in 17 parrocchie.\nStoria.\nLa prefettura apostolica delle Isole di Mayotte, Nossi-b\u00e9 e Comore fu eretta il 4 settembre 1848, ricavandone il territorio dalla prefettura apostolica del Madagascar (oggi arcidiocesi di Antananarivo). Inizialmente la prefettura fu affidata ai missionari della Compagnia di Ges\u00f9; nel 1879 subentrarono gli Spiritani.\nIl 2 febbraio 1932, in forza del breve \"Supremi apostolatus\" di papa Pio XI, la prefettura apostolica si ingrand\u00ec acquisendo parte della terraferma gi\u00e0 appartenuta alla prefettura apostolica di Diego Suarez (oggi arcidiocesi di Antsiranana).\nIl 14 giugno 1938, con il decreto \"Cum appellatio\" della Congregazione di Propaganda Fide, assunse il nome di prefettura apostolica di Ambanja.\nL'8 marzo 1951 la prefettura apostolica fu elevata a vicariato apostolico con la bolla \"Ad potioris dignitatis\" di papa Pio XII.\nIl 14 settembre 1955 il vicariato apostolico \u00e8 stato elevato a diocesi con la bolla \"Dum tantis\" dello stesso papa Pio XII. Contestualmente la nuova diocesi fu resa suffraganea dell'arcidiocesi di Tananarive.\nNel 1958 \u00e8 entrata a far parte della provincia ecclesiastica dell'arcidiocesi di Antsiranana.\nIl 5 giugno 1975 ha ceduto una porzione del suo territorio a vantaggio dell'erezione dell'amministrazione apostolica delle Isole Comore (oggi vicariato apostolico).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 2.330.000 persone contava 153.160 battezzati, corrispondenti al 6,6% del totale."}
{"id": "500465", "revid": "322321", "url": "https://it.wikipedia.org/wiki?curid=500465", "title": "Diocesi di Amboina", "text": "La diocesi di Amboina (in latino: \"Di\u0153cesis Amboina\u00ebnsis\") \u00e8 una sede della Chiesa cattolica in Indonesia suffraganea dell'arcidiocesi di Makassar. Nel 2018 contava 126.890 battezzati su 3.179.169 abitanti. La sede \u00e8 vacante, in attesa che il vescovo eletto Seno Ngutra ne prenda possesso.\nTerritorio.\nLa diocesi comprende le province indonesiane delle Molucche e delle Molucche Settentrionali.\nSede vescovile \u00e8 la citt\u00e0 di Ambon, dove si trova la cattedrale di San Francesco Saverio.\nIl territorio \u00e8 suddiviso in 51 parrocchie.\nStoria.\nLa prefettura apostolica della Nuova Guinea olandese fu eretta il 22 dicembre 1902, ricavandone il territorio dalla diocesi di Batavia (oggi arcidiocesi di Giacarta).\nIl 29 agosto 1920 la prefettura apostolica fu elevata a vicariato apostolico con il breve \"Christiani gregis\" di papa Benedetto XV.\nIl 12 maggio 1949 cedette una porzione del suo territorio a vantaggio dell'erezione della prefettura apostolica di Hollandia (oggi diocesi di Jayapura) e contestualmente assunse il nome di vicariato apostolico di Amboina.\nIl 24 giugno 1950 cedette un'altra porzione di territorio a vantaggio dell'erezione del vicariato apostolico di Merauke (oggi arcidiocesi) e in forza della bolla \"Quo in Archipelago\" di papa Pio XII riottenne come compensazione le isole di Ternate, Tidore, Halmahera e Badjan, che l'anno precedente aveva ceduto alla prefettura apostolica di Hollandia.\nIl 3 gennaio 1961 il vicariato apostolico \u00e8 stato elevato a diocesi con la bolla \"Quod Christus\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 3.179.169 persone contava 126.890 battezzati, corrispondenti al 4,0% del totale."}
{"id": "500466", "revid": "92723", "url": "https://it.wikipedia.org/wiki?curid=500466", "title": "Diocesi di Ambositra", "text": "La diocesi di Ambositra (in latino: \"Dioecesis Ambositrensis\") \u00e8 una sede della Chiesa cattolica in Madagascar suffraganea dell'arcidiocesi di Fianarantsoa. Nel 2018 contava 493.994 battezzati su 872.024 abitanti. \u00c8 retta dal vescovo Fidelis Rakotonarivo, S.I.\nTerritorio.\nLa diocesi comprende i distretti di Ambositra, Fandriana e Ambotofinandrahana nella provincia di Fianarantsoa in Madagascar.\nSede vescovile \u00e8 la citt\u00e0 di Ambositra, dove si trova la cattedrale del Cuore Immacolato di Maria.\nIl territorio si estende su 24.000\u00a0km\u00b2 ed \u00e8 suddiviso in 24 parrocchie.\nStoria.\nLa diocesi \u00e8 stata eretta il 3 giugno 1999 con la bolla \"Cum ad aeternam\" di papa Giovanni Paolo II, ricavandone il territorio dall'arcidiocesi di Fianarantsoa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 872.024 persone contava 493.994 battezzati, corrispondenti al 56,6% del totale."}
{"id": "500467", "revid": "729019", "url": "https://it.wikipedia.org/wiki?curid=500467", "title": "Sindrome di Arnold-Chiari", "text": "La sindrome di Arnold-Chiari, cos\u00ec chiamata in onore di Julius Arnold e Hans Chiari, i due medici che la descrissero, \u00e8 un insieme di segni e sintomi associato a una rara malformazione della fossa cranica posteriore che normalmente contiene il cervelletto. Se questa \u00e8 poco sviluppata, le strutture encefaliche erniano (cio\u00e8 escono dalla loro sede naturale) attraverso il forame magno (apertura alla base del cranio) ed entrano nel canale spinale. La malformazione di Arnold-Chiari pu\u00f2 essere associata ad altre condizioni patologiche, quali la siringomielia, il mielomeningocele, la spina bifida e l'idrocefalo e pu\u00f2 essere a sua volta causata da patologie come la sindrome di Ehlers-Danlos.\nSi distinguono due tipi principali di malformazione di Arnold-Chiari, con diversa eziologia, et\u00e0 di comparsa e gravit\u00e0: il tipo I ed il tipo II; esistono anche il tipo III e IV, ma sono molto gravi e per lo pi\u00f9 incompatibili con il proseguimento della vita. L'esistenza di un tipo 0 o altri tipi \u00e8 discussa.\nTipologie.\nNel \"tipo I\" erniano le tonsille cerebellari, che, poste al di sotto degli emisferi cerebellari si dislocano nella parte superiore del canale cervicale e possono spingersi fino a livello della I (atlante) o della II vertebra cervicale (epistrofeo). Solitamente si manifesta nel giovane adulto. In una quota variabile tra il 20 e l'85% dei casi \u00e8 associata a siringomielia e ad anomalie ossee della base cranica.\nLa teoria eziologica della trazione caudale dimostra che l\u2019abbassamento delle tonsille nell'Arnold Chiari di tipo I \u00e8 causato da una trazione provocata da un legamento di nome filum terminale, che s\u2019inserisce tra il coccige e la parte sacrale della colonna vertebrale, e che quando \u00e8 eccessivamente teso tira dal basso il midollo e le strutture del tronco encefalico, provocando la discesa delle tonsille cerebellari. In questo caso la diagnosi \u00e8 di Malattia del Filum con abbassamento delle tonsille cerebellari, e la sua espressione clinica si definisce Sindrome Neuro-cranio-Vertebrale.\nNel \"tipo II\" (malformazione di Arnold-Chiari propriamente detta) sono dislocati nel canale cervicale anche il verme e la parte inferiore degli emisferi cerebellari e il bulbo e si ha l'allugamento del IV ventricolo. Di solito si presenta gi\u00e0 alla nascita, ed \u00e8 associato alla spina bifida. Il tipo II \u00e8 pi\u00f9 grave e il trattamento \u00e8 pi\u00f9 difficile.\nNel \"tipo III\" si ha un vero e proprio encefalocele, cio\u00e8 l'erniazione dell'encefalo e delle meningi, con gravi conseguenze sullo sviluppo del sistema nervoso.\nNel \"tipo IV\" si ha il mancato sviluppo delle strutture encefaliche.\nTalvolta si parla di \"tipo 0\" quando i pazienti che non hanno evidente erniazione delle tonsille cerebellari (maggiore di 5 mm attraverso il forame magno), ma solo una leggera discesa (talvolta nemmeno), per\u00f2 possono presentare i sintomi e spesso anche la siringomielia.\nAlcuni parlano anche di tipologie intermedie (e di un'ulteriore suddivisione) come la \"Low Lying Cerebellar Tonsils\" (LLCT), dove l'erniazione pu\u00f2 essere di appena 1 mm, fino a 5mm; pu\u00f2 essere inclusa nella Chiari 0 o 1.\nClinica.\nLa malformazione pu\u00f2 essere asintomatica e pu\u00f2 essere scoperta casualmente in corso di esami radiologici o per altri motivi.\nQuando sintomatica, la sindrome di Arnold-Chiari \u00e8 caratterizzata da segni e sintomi neurologici correlati e conseguenti a:\nNella maggior parte dei casi la malattia si manifesta in modo lento e progressivo. Nel 10% dei pazienti la sindrome compare improvvisamente.\nIl sintomo pi\u00f9 comune \u00e8 la cefalea suboccipitale che tende ad aumentare con l'esercizio fisico, con la tosse e con le variazioni di postura. Sono riferiti anche disturbi visivi, senso di pressione retroorbitaria, offuscamento della visuale, fotofobia, diplopia; oppure neuro-otologici, vertigini, alterazioni dell'equilibrio, mielopatia, tinnito, ipoacusia, o problemi alla colonna vertebrale come scoliosi, cifosi e lordosi di accomodamento.\nNel tipo II la maggior parte dei pazienti sono bambini piccoli e la sindrome si manifesta in modo grave dopo la nascita, con deficit degli ultimi nervi cranici, turbe della deglutizione, stridore laringeo da paralisi delle corde vocali, disturbi cerebellari (opistotono, nistagmo, atassia), episodi di apnea da sofferenza del tronco encefalico. Successivamente si sovrappone una sindrome da ipertensione endocranica causata all\u00b4idrocefalo per compressione del IV ventricolo e delle vie liquorali.\nDiagnosi.\nLa metodica d'eccellenza per lo studio della malformazione \u00e8 la risonanza magnetica, che mostra con precisione la presenza e l'entit\u00e0 della dislocazione delle strutture della fossa cranica posteriore e l'eventuale idrocefalo associato. La tomografia computerizzata \u00e8 pi\u00f9 adatta allo studio delle malformazioni ossee associate.\nTerapia.\nI trattamenti neurochirurgici indicati per la Sindrome d\u2019Arnold Chiari I dipendono dalla teoria seguita dagli specialisti interpellati: la teoria della trazione caudale o la teoria idrodinamica.\nIl trattamento eziologico per la Malattia del Filum con abbassamento delle tosnille cerebellari consiste nella Sezione del Filum terminale.\nIl vantaggio principale di quest\u2019intervento \u00e8 che elimina la causa dell\u2019abbassamento delle tonsille cerebellari, bloccando cos\u00ec l\u2019ulteriore avanzare della patologia. In alcuni casi le tonsille cerebellari possono risalire con tendenza a riposizionarsi in sede, ma anche quando ci\u00f2 non avvenga, l\u2019importante \u00e8 che viene anche eliminata la compressione nel foro occipitale. La clinica migliora nella maggior parte dei casi con l\u2019alleviarsi o scomparire dei sintomi.\nLo studio di Milhorat et al. del 2009 ha valutato 2987 pazienti con malformazione di Arnold-Chiari di tipo I e 289 pazienti con tonsille cerebellari discese (tra 0 e 4 mm) ma non ancora ad un livello da poter essere classificate come Chiari I in cui la discesa tonsille cerebellari \u00e8 maggiore di 5 mm. I pazienti con tonsille che scendevano di 0-4 mm sono stati definiti Low-Lying Cerebellar Tonsils (LLCT), inseribili nel Chiari 0. In questi pazienti la diagnosi di sindrome del midollo ancorato fu basata sulla presenza dei seguenti sintomi e segni aspecifici ma generalmente accettati: disfunzione urinaria (tra cui l'incontinenza, l\u2019urgenza minzionale, la perdita sensoriale, lo svuotamento incompleto della vescica), l\u2019incontinenza fecale, il dolore lombare, dolore alle gambe ed ai piedi, intorpidimento arti inferiori, disturbi dell'andatura, debolezza alle gambe, atrofia dei muscoli del polpaccio, perdita dei riflessi tendinei profondi agli arti inferiori, scoliosi toraco-lombare, piede equino, deformit\u00e0 dei piedi, e disrafismo spinale. Reperti radiografici tradizionali di midollo ancorato con evidenza della parte terminale del midollo spinale sotto il piatto vertebrale inferiore L2 e infiltrazione grassa o ispessimento (2 mm di diametro) del filum terminale. In questo studio sono stati inclusi anche pazienti che non avevano alterazioni morfologiche patologiche e presentavo la parte terminale del cono midollare normoposizionata sopra il piatto vertebrale inferiore L2 e l'assenza di infiltrazione grassa o ispessimento del filum terminale. Furono inclusi i pazienti che presentavano la classica sintomatologia e 5 o pi\u00f9 dei seguenti criteri: 1) Vescica neurogena confermata da test urodinamici, 2) Test positivo camminando sulle punte dei piedi (sollievo dei sintomi, tra cui mal di schiena e urgenza urinaria), 3) Test positivo del cammino sul tallone (aumento di sintomi tra cui mal di schiena e l\u2019urgenza ad urinare), 4) Test positivo di trazione e flessione pelvica (aumento di sintomi tra cui mal di schiena e delle vie urinarie urgenza), 5) Siringomielia toracica caudale (toracico 5 o al di sotto) in assenza di una cavit\u00e0 rostrale, 6) scoliosi toracica, 7) spina bifida occulta e 8) posizione di dorsale filum terminale nella RM prona o verticale.\nPer altri autori la terapia \u00e8 neurochirurgica solo nei casi sintomatici gravi, con decompressione suboccipitale, per aumentare lo spazio della fossa cranica posteriore, per decomprimere le strutture encefaliche che vi sono contenute e per normalizzare la circolazione del liquor cefalo-rachidiano, e specialmente in presenza di siringomielia."}
{"id": "500468", "revid": "110157", "url": "https://it.wikipedia.org/wiki?curid=500468", "title": "Diocesi di Ambatondrazaka", "text": "La diocesi di Ambatondrazaka (in latino: \"Dioecesis Ambatondrazaka\u00ebnsis\") \u00e8 una sede della Chiesa cattolica in Madagascar suffraganea dell'arcidiocesi di Toamasina. Nel 2018 contava 223.646 battezzati su 988.937 abitanti. \u00c8 retta dal vescovo Jean de Dieu Raoelison.\nTerritorio.\nLa diocesi comprende la citt\u00e0 di Ambatondrazaka, dove si trova la cattedrale della Santissima Trinit\u00e0.\nIl territorio si estende su 20.990\u00a0km\u00b2 ed \u00e8 suddiviso in 5 parrocchie.\nStoria.\nLa diocesi \u00e8 stata eretta il 21 maggio 1959 con la bolla \"Sublimis atque fecunda\" di papa Giovanni XXIII, ricavandone il territorio dalle arcidiocesi di Di\u00e9go Suarez e di Tananarive (oggi rispettivamente arcidiocesi di Antsiranana e arcidiocesi di Antananarivo). Originariamente era suffraganea dell'arcidiocesi di Antananarivo.\nIl 13 maggio 2006 ha ceduto una porzione del suo territorio a vantaggio dell'erezione della diocesi di Moramanga.\nIl 26 febbraio 2010 \u00e8 entrata a far parte della provincia ecclesiastica dell'arcidiocesi di Toamasina.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 988.937 persone contava 223.646 battezzati, corrispondenti al 22,6% del totale."}
{"id": "500469", "revid": "322321", "url": "https://it.wikipedia.org/wiki?curid=500469", "title": "Eparchia di Amadiya", "text": "Leparchia di Amadiya (in latino: \"Eparchia Amadiensis\"), detta anche eparchia di Duhok, \u00e8 una sede della Chiesa cattolica caldea in Iraq, suffraganea dell'arcieparchia di Baghdad dei Caldei. Nel 2018 contava 13.768 battezzati. \u00c8 retta dall'eparca Azad Sabri Shaba.\nTerritorio.\nL'eparchia comprende la citt\u00e0 di Duhok, nel Kurdistan iracheno, e vari villaggi circostanti nelle valli dei fiumi Sapna e Gomel, tra i quali l'antica citt\u00e0 di Amadiya.\nSede eparchiale \u00e8 la citt\u00e0 di Duhok, dove si trova la cattedrale di Mar Aeth Alaha, martire del IV secolo.\nIl territorio \u00e8 suddiviso in 36 parrocchie.\nStoria.\nIgnota \u00e8 l'origine della comunit\u00e0 nestoriana di Amadiya, di cui si conoscono vescovi dal 1630, epoca in cui la comunit\u00e0 era costituita da circa 4.200 famiglie. Nella lettera d'unione scritta nel 1669 a papa Clemente IX dal patriarca nestoriano Elia VIII, figura anche il nome del vescovo di Amadiya, Ebed-Jesu. Tuttavia l'unione definitiva con la Santa Sede avvenne solo alla fine del Settecento.\nPrimo vescovo noto \u00e8 Hnan Jesu, nominato nel 1785 vescovo di Amadiya e Gazireh, che dette le dimissioni nel 1790 per mantenere la sola sede di Gazireh. La serie episcopale \u00e8 ininterrotta fino ad oggi. Amadiya ha dato alla Chiesa cattolica caldea tre patriarchi: Yosep VI Audo, Audishu V Khayyat e Rafael I Bidawid.\nNel 1850 essa cedette porzioni di territorio a vantaggio dell'erezione delle eparchie di Aqra e di Z\u0101kh\u014d.\nIl 23 aprile 1895 l'eparchia fu unita a quella di Aqra in forza del breve \"Ob impensam\" di papa Leone XIII, ma il 24 febbraio 1910, con il breve \"Quae ad spirituale\" di papa Pio X, le diocesi furono nuovamente separate.\nIl 10 giugno 2013 il sinodo della Chiesa caldea ha stabilito l'unione dell'eparchia di Amadiya con quella di Z\u0101kh\u014d, contestualmente la nuova circoscrizione ha assunto il nome di eparchia di Amadiya e Z\u0101kh\u014d. Nell'agosto successivo il patriarca caldeo Louis Rapha\u00ebl I Sako ha fatto visita alla diocesi e ai 40 villaggi cristiani che ne costituivano il territorio.\nIl 27 giugno 2020 l'eparchia di Z\u0101kh\u014d \u00e8 tornata indipendente.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2018 contava 13.768 battezzati."}
{"id": "500470", "revid": "110157", "url": "https://it.wikipedia.org/wiki?curid=500470", "title": "Esarcato apostolico di America Latina e Messico", "text": "Lesarcato apostolico di America Latina e Messico (in latino: \"Americae Latinae una cum Mexico\") \u00e8 una sede della Chiesa armeno-cattolica. Nel 2019 contava 12.000 battezzati. \u00c8 retto dall'eparca Pablo Hakimian.\nTerritorio.\nL'esarcato apostolico comprende i fedeli cattolici di rito armeno dell'America Latina, compreso il Messico, ad eccezione di quelli residenti in Argentina, che sono soggetti all'eparchia di San Gregorio di Narek in Buenos Aires.\nSede dell'esarcato \u00e8 San Paolo, in Brasile, dove si trova la cattedrale di San Gregorio l'Illuminatore; a Montevideo, in Uruguay, sorge la concattedrale di Nostra Signora di Bzommar. L'esarca, che \u00e8 anche eparca di San Gregorio di Narek, risiede abitualmente a Buenos Aires, in Argentina.\nIl territorio \u00e8 suddiviso in 3 parrocchie.\nStoria.\nL'esarcato apostolico fu eretto il 3 luglio 1981 con la bolla \"Armeniorum fidelium\" di papa Giovanni Paolo II; originariamente la sede si trovava a Buenos Aires, in Argentina.\nIl 18 febbraio 1989 fu eretta l'eparchia di San Gregorio di Narek in Buenos Aires per i fedeli della Chiesa armeno-cattolica in Argentina; di conseguenza, la sede dell'esarcato fu spostata a San Paolo, in Brasile. Fin dall'erezione dell'eparchia le due circoscrizioni sono unite \"in persona episcopi\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'esarcato apostolico nel 2019 contava 12.000 battezzati."}
{"id": "500471", "revid": "1086375", "url": "https://it.wikipedia.org/wiki?curid=500471", "title": "Diocesi di Amiens", "text": "La diocesi di Amiens (in latino: \"Dioecesis Ambianensis\") \u00e8 una sede della Chiesa cattolica in Francia suffraganea dell'arcidiocesi di Reims. Nel 2018 contava 509.500 battezzati su 583.641 abitanti. \u00c8 retta dal vescovo G\u00e9rard Le Stang.\nTerritorio.\nLa diocesi comprende il dipartimento francese della Somme.\nSede vescovile \u00e8 la citt\u00e0 di Amiens, dove si trova la cattedrale \"Notre-Dame\"; con i suoi oltre 7.000\u00a0m\u00b2 di superficie, \u00e8 la pi\u00f9 vasta delle cattedrali francesi. In diocesi si trova anche la basilica minore di \"Notre-Dame de Brebi\u00e8res\" a Albert. \nIl territorio si estende su 6.277\u00a0km\u00b2 ed \u00e8 suddiviso in 49 parrocchie, raggruppate in 14 settori apostolici (\"secteurs apostoliques\").\nStoria.\nLa diocesi di Amiens \u00e8 stata eretta verso la fine del III secolo. San Firmino, conosciuto tradizionalmente come il fondatore e primo vescovo della diocesi, non \u00e8 che l'ultimo di una serie di missionari venuti ad evangelizzare il nord della Gallia nel corso del secolo; tra questi si ricordano i santi Quintino, Genziano, Vittorico e Fusciano. Contestualmente alla pace costantiniana risale la costruzione della prima cattedrale edificata sulla tomba di san Firmino ad Abladene, collina dove oggi si trova il quartiere Saint-Acheul di Amiens.\nL'opinione pi\u00f9 accreditata e l'unica sostenibile \u00e8 che san Firmino abbia subito il martirio all'epoca delle persecuzioni di Massimiano e di Diocleziano, tra la fine del III secolo e l'inizio del IV. Primo vescovo storicamente documentato \u00e8 Eulogio, la cui firma si trova nel documento redatto nel 346 con il quale, nello pseudo-concilio di Colonia, un gruppo di vescovi fece sua la decisione del concilio di Sardica a favore di sant'Atanasio di Alessandria.\n\"Samarobriva Ambianorum\" era la capitale e il centro amministrativo del popolo celtico degli Ambiani nella provincia romana della Gallia Belgica seconda, come testimoniato dalla \"Notitia Galliarum\" dell'inizio del V secolo. Dal punto di vista religioso, come di quello civile, Amiens dipendeva dalla provincia ecclesiastica dell'arcidiocesi di Reims, sede metropolitana provinciale.\nL'evangelizzazione delle campagne inizia solo dopo le invasioni barbariche, verso il VII secolo, ad opera di missionari eremiti, per lo pi\u00f9 provenienti dalla Britannia, che sono all'origine delle grandi abbazie della diocesi: Saint-Val\u00e9ry, Saint Riquier, Forest-Montiers e Corbie. \nNel XII e XIII secolo fanno l'apparizione in Piccardia nuove istituzioni religiose, come i canonici regolari, i premostratensi e i cistercensi, che fondarono nuovi ed importanti monasteri, come quelli di Valloires (1137), di Gard (1139) e quello femminile di Berteaucourt (1095).\nNel XIII secolo fu dato inizio alla costruzione dell'odierna cattedrale gotica.\nNel periodo della controriforma Amiens conosce l'arrivo dei Gesuiti, che nel 1604 aprono un collegio in citt\u00e0; nel 1624 \u00e8 fondato dal vescovo Fran\u00e7ois Lef\u00e8vre de Caumartin il seminario diocesano.\nTra i vescovi che si distinsero nella lotta contro il giansenismo e che si applicarono nel far osservare la bolla \"Unigenitus Dei Filius\" ci furono Pierre de Sabatier (\u2020 1733) ed il suo successore Orl\u00e9ans de La Motte (\u2020 1774).\nAll'insorgere della rivoluzione, la diocesi comprendeva i territori storici dell'Ami\u00e9nois, del Corbiois, del Ponthieu e del Vimeu, per un totale di oltre 750 parrocchie, raggruppate in 2 arcidiaconati, Amiens e Ponthieu, e 26 decanati.\nDurante la rivoluzione francese, il vescovo Louis-Charles de Machault \u00e8 costretto a fuggire in esilio a Tournai. Solo il concordato del 1801 ristabilisce la pace nella diocesi. Il 29 novembre 1801, in forza della bolla \"Qui Christi Domini\" di papa Pio VII, il territorio della diocesi venne fatto coincidere con i dipartimenti della Somme e dell'Oise, incorporando quello della soppressa diocesi di Beauvais. Contestualmente fu resa suffraganea di Parigi.\nNel 1822 fu ristabilita la diocesi di Beauvais, e Amiens ritorn\u00f2 nella provincia ecclesiastica dell'arcidiocesi di Reims. In seguito a queste modifiche territoriali, rispetto all'antica diocesi, Amiens cedette alcune parrocchie meridionali alla diocesi di Beauvais; settori settentrionali furono interscambiati con la diocesi di Arras, ma soprattutto acquis\u00ec oltre 130 parrocchie dall'antica diocesi di Noyon ad est.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nI pi\u00f9 antichi cataloghi episcopali di Amiens, che si arrestano a Thibault d'Heilly (\u2020 1204), sono conservati nella raccolta di Robert de Torigni e in due martirologi dell'abbazia di Corbie, questi ultimi utilizzati dagli autori di \"Gallia christiana\". Secondo Louis Duchesne, questi cataloghi sono affidabili solo a partire dal IX secolo; i nomi precedenti invece non sono tutti garantiti dalla storia, mancano nomi di vescovi certi, alcuni di essi sono mal disposti cronologicamente. Inoltre le liste episcopali iniziano con cinque nomi di persone venerate come santi all'epoca della stesura dei cataloghi, ossia nel XII secolo.\nStatistiche.\nLa diocesi nel 2018 su una popolazione di 583.641 persone contava 509.500 battezzati, corrispondenti all'87,3% del totale."}
{"id": "500473", "revid": "92723", "url": "https://it.wikipedia.org/wiki?curid=500473", "title": "Diocesi di Amos", "text": "La diocesi di Amos (in latino: \"Dioecesis Amosensis\") \u00e8 una sede della Chiesa cattolica in Canada suffraganea dell'arcidiocesi di Gatineau appartenente alla regione ecclesiastica Quebec. Nel 2018 contava 76.497 battezzati su 106.965 abitanti. \u00c8 retta dal vescovo Gilles Lemay.\nTerritorio.\nLa diocesi comprende parte della regione di Abitibi-T\u00e9miscamingue e la parte meridionale di quella del Nord-du-Qu\u00e9bec, in Canada.\nSede vescovile \u00e8 la citt\u00e0 di Amos, dove si trova la cattedrale di Santa Teresa d'Avila.\nIl territorio si estende su 127.237\u00a0km\u00b2 ed \u00e8 suddiviso in 53 parrocchie.\nStoria.\nLa diocesi \u00e8 stata eretta il 3 dicembre 1938 con la bolla \"Christifidelium bonum\" di papa Pio XI, ricavandone il territorio dalla diocesi di Haileybury (oggi diocesi di Timmins). Originariamente era suffraganea dell'arcidiocesi di Qu\u00e9bec.\nIl 31 ottobre 1990 \u00e8 entrata a far parte della provincia ecclesiastica dell'arcidiocesi di Gatineau.\nIl 31 maggio 2007 a seguito di una riorganizzazione territoriale, la diocesi ha incorporato parte dei territori delle diocesi di Moosonee (oggi diocesi di Hearst-Moosonee) e di Labrador City-Schefferville (quest'ultima contestualmente soppressa) e ha ceduto parte del suo precedente territorio alle diocesi di Chicoutimi, di Joliette e di Trois-Rivi\u00e8res.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 106.965 persone contava 76.497 battezzati, corrispondenti al 71,5% del totale."}
{"id": "500474", "revid": "92723", "url": "https://it.wikipedia.org/wiki?curid=500474", "title": "Diocesi di Amparo", "text": "La diocesi di Amparo (in latino: \"Dioecesis Amparensis\") \u00e8 una sede della Chiesa cattolica in Brasile suffraganea dell'arcidiocesi di Campinas. Nel 2018 contava 324.470 battezzati su 394.000 abitanti. \u00c8 retta dal vescovo Luiz Gonzaga Fechio.\nTerritorio.\nLa diocesi comprende 11 comuni nella parte orientale dello stato brasiliano di San Paolo: Amparo, \u00c1guas de Lind\u00f3ia, Holambra, Itapira, Lind\u00f3ia, Mogi Mirim, Monte Alegre do Sul, Pedreira, Jaguari\u00fana, Santo Ant\u00f4nio de Posse e Serra Negra.\nSede vescovile \u00e8 la citt\u00e0 di Amparo, dove si trova la cattedrale di Nostra Signora dell'Amparo (\"Nossa Senhora do Amparo\"). A Monte Alegre do Sul sorge il santuario diocesano \"Senhor Bom Jesus\".\nIl territorio si estende su 2.355\u00a0km\u00b2 ed \u00e8 suddiviso in 32 parrocchie, raggruppate in 5 foranie: Nossa Senhora do Ros\u00e1rio, S\u00e3o Jos\u00e9, Nossa Senhora da Penha, Sant\u2019Ana e Jesus Bom Pastor.\nStoria.\nLa diocesi \u00e8 stata eretta il 23 dicembre 1997 con la bolla \"Ecclesiae Universae\" di papa Giovanni Paolo II, ricavandone il territorio dall'arcidiocesi di Campinas e dalla diocesi di Limeira.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 394.000 persone contava 324.470 battezzati, corrispondenti all'82,4% del totale."}
{"id": "500475", "revid": "1935652", "url": "https://it.wikipedia.org/wiki?curid=500475", "title": "Diocesi di Amravati", "text": "La diocesi di Amravati (in latino: \"Dioecesis Amravatensis\") \u00e8 una sede della Chiesa cattolica in India suffraganea dell'arcidiocesi di Nagpur. Nel 2018 contava 5.360 battezzati su 11.266.653 abitanti. La sede \u00e8 vacante.\nTerritorio.\nLa diocesi comprende i distretti di Amravati, Akola, Buldana e Yavatmal, nello stato indiano del Maharashtra.\nSede vescovile \u00e8 la citt\u00e0 di Amravati, dove si trova la cattedrale di San Francesco Saverio.\nIl territorio si estende su 46.090\u00a0km\u00b2 ed \u00e8 suddiviso in 20 parrocchie.\nStoria.\nLa diocesi \u00e8 stata eretta l'8 maggio 1955 con la bolla \"Cum petierit\" di papa Pio XII, ricavandone il territorio dall'arcidiocesi di Nagpur.\nIl 17 dicembre 1977 ha ceduto una porzione del suo territorio a vantaggio dell'erezione della diocesi di Aurangabad.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 11.266.653 persone contava 5.360 battezzati, corrispondenti allo 0,0% del totale."}
{"id": "500476", "revid": "47767", "url": "https://it.wikipedia.org/wiki?curid=500476", "title": "Diocesi di Anagni-Alatri", "text": "La diocesi di Anagni-Alatri (in latino: \"Dioecesis Anagnina-Alatrina\") \u00e8 una sede della Chiesa cattolica in Italia immediatamente soggetta alla Santa Sede, appartenente alla regione ecclesiastica Lazio. Nel 2018 contava 88.508 battezzati su 90.908 abitanti. \u00c8 retta dal vescovo Lorenzo Loppa.\nTerritorio.\nLa diocesi comprende, oltre alle citt\u00e0 di Alatri e Anagni, vari comuni compresi nella provincia di Frosinone (Trevi nel Lazio, Fiuggi, Piglio, Fumone, Acuto, Filettino, Morolo, Sgurgola, Torre Cajetani, Trivigliano, Vico nel Lazio, Guarcino, Collepardo) e, in misura minore, nella provincia di Roma (Carpineto Romano, Gorga, Vallepietra). Appartiene alla diocesi inoltre la localit\u00e0 di Porciano, frazione di Ferentino e un tempo comune autonomo.\nSede vescovile, \u00e8 la citt\u00e0 di Anagni, dove si trova la cattedrale di Santa Maria Annunziata.. Ad Alatri, invece, sorge la concattedrale di San Paolo.\nParrocchie e foranie.\nIl territorio si estende su 787\u00a0km\u00b2 ed \u00e8 suddiviso in 56 parrocchie, raggruppate in 3 foranie: Anagni, Alatri e Fiuggi.\nForania di Anagni.\nLa forania comprende 18 parrocchie nei seguenti comuni:\nNel territorio di Anagni, la chiesa di San Giovanni de Duce \u00e8 l'unica a non essere gestita da sacerdoti diocesani, infatti l'antica parrocchia fa riferimento all'Ordine dei chierici regolari minori di San Francesco Caracciolo.\nForania di Alatri.\nLa forania comprende 22 parrocchie nei seguenti comuni:\nForania di Fiuggi.\nLa forania comprende 16 parrocchie nei seguenti comuni:\nSantuari.\nLa diocesi comprende i seguenti santuari:\nStoria.\nL'odierna diocesi \u00e8 frutto della piena unione, stabilita nel 1986, di due antiche diocesi: Anagni, attestata dal V secolo, e Alatri, i cui primi vescovi sono documentati nel VI secolo.\nAlatri.\nLa vicinanza della citt\u00e0 di Alatri a Roma suggerisce che il cristianesimo sia giunto nei primi secoli dopo Cristo, anche se non ci sono prove della tradizione locale circa una sua origine apostolica. Il primo vescovo noto di Alatri \u00e8 Pascasio, che segu\u00ec papa Vigilio a Costantinopoli in occasione dello scisma tricapitolino: \u00e8 tra i firmatari dell'atto con cui il papa, il 14 agosto 551, pronunci\u00f2 la condanna di Teodoro Askida, vescovo di Cesarea di Cappadocia; la sua firma si trova anche in calce al \"Constitutum\" di papa Vigilio del 553, con il quale il pontefice si espresse sulla questione dei Tre Capitoli.\nRelativamente ridotto \u00e8 il numero dei vescovi alatrini conosciuti per il primo millennio, la maggior parte dei quali prese parte ai sinodi convocati a Roma dai pontefici. Il primo di questi \u00e8 Saturnino, che fu presente al sinodo del 680 con cui papa Agatone condann\u00f2 nuovamente l'eresia monotelita.\nImportanti siti monastici attestano l'antichit\u00e0 della presenza religiosa nel territorio alatrino. Dalle lettere di Gregorio Magno (590-604) si evince la presenza di un cenobio \"in Campaniae partibus\" fondato dal patrizio Liberio verso la met\u00e0 del VI secolo, che alcuni autori identificano con il monastero di San Sebastiano, situato a pochi chilometri da Alatri. Ben pi\u00f9 significativa la fondazione di un monastero benedettino ad opera di Domenico di Sora sul finire del X secolo nei pressi del sito dove, nel 1204, fu fondata dai cistercensi la certosa di Trisulti. A Guarcino venne fondata una delle pi\u00f9 antiche comunit\u00e0 religiose del territorio, il monastero delle benedettine di San Luca, che nel XVI secolo si trasferirono nel centro di Alatri.\nImportante fu la traslazione nella cattedrale di Alatri delle reliquie di san Sisto I papa, avvenuta nel 1132. Persasi la loro memoria nel corso del tempo, furono riscoperte nel 1584; papa Giovanni Paolo II visit\u00f2 la comunit\u00e0 alatrina nel IV centenario del ritrovamento delle reliquie di san Sisto nel 1984. Ad Alatri \u00e8 pure legato il fatto prodigioso avvenuto nel 1228, noto come miracolo eucaristico di Alatri, in cui un'ostia consacrata si sarebbe trasformata in carne, tuttora conservata nella cattedrale di Alatri.\nNella chiesa di Santa Maria Maggiore di Alatri \u00e8 custodita una statua lignea della Madonna, splendido esempio di arte romanica del XII secolo.\nNel Cinquecento si segnala la presenza sulla cattedra alatrina del vescovo Ignazio Danti (1583-1586), noto cosmografo e matematico dell'epoca, membro della commissione che prepar\u00f2 la riforma del calendario gregoriano; nel 1584 celebr\u00f2 il primo sinodo diocesano per l'attuazione della riforma voluta dal concilio di Trento, impegnandosi soprattutto nella riforma del laicato e delle confraternite. Pi\u00f9 laboriosa fu l'istituzione del seminario; dopo alcuni primi tentativi falliti, fu eretto stabilmente nel 1684 dal vescovo Stefano Ghirardelli (1683-1708). Benemerita istituzione cittadina fu la scuola aperta nel 1729 dagli scolopi, ininterrottamente presenti ad Alatri fino al 1970.\nAll'inizio dell'Ottocento, per la sua opposizione all'occupazione francese, il vescovo Giuseppe della Casa (1802-1818) venne deportato in Francia.\nAl momento della \"plena unione\" con Anagni nel 1986, la diocesi comprendeva i comuni di Alatri, Collepardo, Fumone, Guarcino, Torre Cajetani, Trivigliano e Vico nel Lazio.\nAnagni.\nAlla diocesi di Anagni la tradizione locale attribuisce un'origine apostolica, espressa nella vita di san Pietro di Anagni (XII secolo) con le parole \"\u00abfundatam primitus apostolicis fundamentis\u00bb\". Testimonianze archeologiche sembrano attestare una presenza cristiana organizzata nel territorio anagnino almeno dal IV secolo.\nLa diocesi di Anagni \u00e8 attestata per la prima volta nella seconda met\u00e0 del V secolo, quando il vescovo Felice fu presente al concilio lateranense convocato nel 487 da papa Felice III. A lui succede il vescovo Fortunato, che prese parte ai concili indetti da papa Simmaco tra il 499 e il 502.\nNell'Alto Medioevo Anagni rientr\u00f2 nel patrimonio fondiario pontificio e i papi riconobbero ai suoi vescovi speciale considerazione. Zaccaria di Anagni fu legato di papa Nicola I al sinodo di Costantinopoli dell'861, in cui si decise della validit\u00e0 dell'elezione di Fozio al patriarcato. Nell'896 il vescovo Stefano di Anagni divenne papa con il nome di Stefano VI.\nMentre papa Alessandro II era presente ad Anagni, avvenne nel 1062 l'elezione del vescovo Pietro di Salerno, canonizzato nel 1110, a cui si deve il rifacimento dell'antica cattedrale anagnina. Durante il suo episcopato, nel 1088, fu ratificata da papa Urbano II l'unione della diocesi di Treba con quella di Anagni, ai cui vescovi era gi\u00e0 stata data in amministrazione dai papi precedenti.\nNel XII e XIII secolo in pi\u00f9 occasioni Anagni vide la presenza o divenne la dimora dei pontefici romani. Adriano IV vi mor\u00ec nel 1159 e Lucio III (1181-1185) vi risedette diverse volte. Papa Alessandro III si rifugi\u00f2 in Anagni per sfuggire a Federico Barbarossa e fu proprio dalla cattedrale di Anagni che nel 1160 scomunic\u00f2 Federico Barbarossa e l'antipapa Vittore IV sostenuto dall'imperatore; lo stesso pontefice ad Anagni canonizz\u00f2 Bernardo di Chiaravalle nel 1174, stipul\u00f2 il cosiddetto \"Pactum anagninum\" nel 1176 e consacr\u00f2 la cattedrale nel 1179. Diversi papi ebbero forti legami con Anagni: Innocenzo III (1198-1216); Gregorio IX (1227-41), gi\u00e0 canonico della cattedrale, che pose la diocesi sotto l'immediata soggezione della Santa Sede; Innocenzo IV (1243-54), che fu eletto papa nel palazzo dei canonici di Anagni; Alessandro IV (1254-61), anch'egli membro del capitolo dei canonici, che ricompens\u00f2 elevando a 24 i suoi membri, e che canonizz\u00f2 santa Chiara nella cripta della cattedrale; e infine Bonifacio VIII (1294-1303), noto per l'episodio passato alla storia con il nome di \"schiaffo di Anagni\". Tutti questi papi elargirono ampi benefici a favore della Chiesa e della cattedrale anagnina.\nThomas Becket durante la sua fuga fu ricevuto dai canonici di Anagni, e una cappella in suo onore fu successivamente fatta erigere nella cattedrale su richiesta di Enrico II d'Inghilterra; la cappella \u00e8 divenuta successivamente il luogo di sepoltura dei canonici.\nNel Cinquecento diversi cardinali si succedettero sulla cattedra di Anagni. Nella seconda met\u00e0 del secolo, i vescovi cominciarono ad applicare le normative di riforma del concilio di Trento. Gaspare Viviani (1579-1605) celebr\u00f2 il primo sinodo diocesano e per primo fece la visita ad limina a Roma. Il successore Antonio Seneca (1607-1626) fond\u00f2 il seminario nel 1608.\nNel Seicento i problemi di giurisdizione tra varie diocesi con la vicina e potente abbazia di Subiaco furono risolti con una serie di transazioni, approvate dai pontefici; nel 1639 la diocesi di Anagni cedette all'abbazia i territori di Jenne e di Trevi, sui quali Subiaco ebbe autonoma e sovrana giurisdizione; tale transazione fu approvata da papa Urbano VIII il 21 luglio 1639.\n\u00abAll'inizio del XVIII secolo la diocesi comprendeva una decina di localit\u00e0 per un totale di ventisei parrocchie (sei nel capoluogo), i cui 12.500 abitanti contavano su 119 sacerdoti\u00bb.\nCon la fine dell'occupazione francese, il vescovo Gioacchino Tosi fu sospeso dalle sue funzioni e costretto a dimettersi per aver prestato il giuramento di fedelt\u00e0 all'Impero (1815); la diocesi rimase vacante per oltre vent'anni, durante i quali fu gestita da amministratori apostolici.\nNel 1897 papa Leone XIII, originario della diocesi, fond\u00f2 ad Anagni il Pontificio Collegio Leoniano, affidandone la responsabilit\u00e0 ai padri della Compagnia di Ges\u00f9, che mantennero la gestione fino al 1984. Con Pio X divenne seminario per la formazione dei sacerdoti delle diocesi del Lazio. Dal 1931 \u00e8 divenuto seminario regionale per il Lazio meridionale e per le sedi suburbicarie.\nAnagni-Alatri.\nIl 30 novembre 1972 Vittorio Ottaviani, gi\u00e0 vescovo di Alatri, fu nominato anche vescovo di Anagni, unendo cos\u00ec \"in persona episcopi\" le due diocesi, che rimasero unite anche con il successivo vescovo Umberto Florenzani.\nIl 2 settembre 1984 papa Giovanni Paolo II si rec\u00f2 in visita pastorale nella citt\u00e0 di Alatri, mentre il 31 agosto 1986 visit\u00f2 la citt\u00e0 di Anagni.\nIl 30 settembre 1986, in forza del decreto \"Instantibus votis\" della Congregazione per i vescovi, le due sedi sono state fuse in una sola diocesi con il nome attuale di Anagni-Alatri.\nNel 2002 la diocesi si ingrand\u00ec con il territorio delle parrocchie del comune di Trevi nel Lazio, appartenute in precedenza all'abbazia territoriale di Subiaco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 90.908 persone contava 88.508 battezzati, corrispondenti al 97,4% del totale."}
{"id": "500477", "revid": "92723", "url": "https://it.wikipedia.org/wiki?curid=500477", "title": "Diocesi di An\u00e1polis", "text": "La diocesi di An\u00e1polis (in latino: \"Dioecesis Anapolitana\" o \"Annapolitana\") \u00e8 una sede della Chiesa cattolica in Brasile suffraganea dell'arcidiocesi di Goi\u00e2nia appartenente alla regione ecclesiastica Centro-Oeste. Nel 2018 contava 437.235 battezzati su 608.505 abitanti. \u00c8 retta dal vescovo Jo\u00e3o Casimiro Wilk, O.F.M.Conv.\nTerritorio.\nLa diocesi comprende 19 comuni nella parte centrale dello stato brasiliano di Goi\u00e1s: An\u00e1polis, Abadi\u00e2nia, Alex\u00e2nia, Campo Limpo de Goi\u00e1s, Cocalzinho de Goi\u00e1s, Corumb\u00e1 de Goi\u00e1s, Damol\u00e2ndia, Goian\u00e1polis, Jaragu\u00e1, Jes\u00fapolis, Ner\u00f3polis, Nova Veneza, Ouro Verde de Goi\u00e1s, Petrolina de Goi\u00e1s, Piren\u00f3polis, Santa Rosa de Goi\u00e1s, S\u00e3o Francisco de Goi\u00e1s, Terez\u00f3polis de Goi\u00e1s e Vila Prop\u00edcio.\nSede vescovile \u00e8 la citt\u00e0 di An\u00e1polis, dove si trova la cattedrale del Buon Ges\u00f9.\nIl territorio si estende su una superficie di 14.178\u00a0km\u00b2 ed \u00e8 suddiviso in 56 parrocchie, raggruppate in 4 regioni pastorali: An\u00e1polis Sud, An\u00e1polis Nord, Ovest, Est.\nStoria.\nLa diocesi \u00e8 stata eretta l'11 ottobre 1966 con la bolla \"De animarum utilitate\" di papa Paolo VI, ricavandone il territorio dall'arcidiocesi di Goi\u00e2nia.\nIl 29 marzo 1989 ha ceduto una porzione del suo territorio a vantaggio dell'erezione della diocesi di Luzi\u00e2nia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 608.505 persone contava 437.235 battezzati, corrispondenti al 71,9% del totale."}
{"id": "500479", "revid": "110157", "url": "https://it.wikipedia.org/wiki?curid=500479", "title": "Diocesi di Andong", "text": "La diocesi di Andong (in latino: \"Dioecesis Andongensis\") \u00e8 una sede della Chiesa cattolica in Corea suffraganea dell'arcidiocesi di Daegu. Nel 2018 contava 51.359 battezzati su 717.858 abitanti. \u00c8 retta dal vescovo John Chrisostom Kwon Hyok-ju.\nTerritorio.\nLa diocesi comprende le citt\u00e0 di Mungyeong, Sangju, Andong, Yeongju e le contee di Bonghwa, Yeongdeok, Yeongyang, Yecheon, Uljin, Uiseong e Cheongsong nella provincia di Nord Gyeongsang in Corea del Sud.\nSede vescovile \u00e8 la citt\u00e0 di Andong, dove si trova la cattedrale di \"Mokseong-dong\".\nIl territorio si estende su 10.781\u00a0km\u00b2 ed \u00e8 suddiviso in 104 parrocchie.\nStoria.\nLa diocesi \u00e8 stata eretta il 29 maggio 1969 con la bolla \"Quae in Actibus\" di papa Paolo VI, ricavandone il territorio dall'arcidiocesi di Daegu e dalla diocesi di Wonju.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 717.858 persone contava 51.359 battezzati, corrispondenti al 7,2% del totale."}
{"id": "500480", "revid": "125792487", "url": "https://it.wikipedia.org/wiki?curid=500480", "title": "Diocesi di Andria", "text": "La diocesi di Andria (in latino: \"Dioecesis Andriensis\") \u00e8 una sede della Chiesa cattolica in Italia suffraganea dell'arcidiocesi di Bari-Bitonto appartenente alla regione ecclesiastica Puglia. Nel 2018 contava 137.800 battezzati su 139.560 abitanti. \u00c8 retta dal vescovo Luigi Mansi.\nTerritorio.\nLa diocesi comprende i comuni di Andria, Canosa di Puglia e Minervino Murge nella provincia di Barletta-Andria-Trani in Puglia.\nSede vescovile \u00e8 la citt\u00e0 di Andria, dove si trova la cattedrale di Santa Maria Assunta. A Canosa di Puglia sorge l'ex cattedrale di San Sabino. A Minervino Murge si trova l'ex cattedrale di Santa Maria Assunta.\nIl territorio si estende su 799\u00a0km\u00b2 ed \u00e8 suddiviso in 39 parrocchie, raggruppate in 5 zone pastorali, di cui tre ad Andria e una ciascuno a Minervino e a Canosa.\nStoria.\nNon vi sono notizie sulla primitiva diffusione del cristianesimo ad Andria. Secondo la \"tradizione petrina\", comune a molte diocesi della Puglia, la chiesa sarebbe stata fondata dall'apostolo san Pietro nel suo viaggio da Antiochia a Roma. Tradizioni locali hanno anticipato la fondazione della diocesi al V secolo, con un presunto vescovo \"Richardus anglicus\", riferibile piuttosto al santo vescovo del XII secolo.\n\u00abPrime attestazioni di una presenza cristiana nel territorio andriese si rintracciano in riferimenti documentari che parlano del \"locus Andre\" come distretto arcipretale dotato di \"ecclesia baptismalis\" con il compito di amministrazione dei sacramenti e con benefici come il diritto di decima, sotto la giurisdizione episcopale di Trani, sin dal IX-X secolo\u00bb. \u00c8 certo che la diocesi non \u00e8 precedente al 1063; in quest'anno in una bolla di papa Alessandro II all'arcivescovo Bisanzio di Trani, Andria compare tra i possedimenti del metropolita tranese.\nIl primo vescovo documentato di Andria \u00e8 Leone, il cui nome compare in un atto di donazione al monastero di Santo Stefano \"ad rivum maris\" del 1137; nel 1143 intervenne alla traslazione delle reliquie di san Nicola Pellegrino a Trani; l'anno successivo \u00e8 tra i firmatari di un altro atto di donazione della chiesa dei Santi Nicandro e Marziano. Dopo Leone, la seconda met\u00e0 del XII secolo \u00e8 segnata dall'episcopato di san Riccardo. Dalla fine del secolo, \u00e8 documentata la suffraganeit\u00e0 di Andria all'arcidiocesi di Trani; la diocesi comprendeva solo la citt\u00e0 episcopale e il territorio circostante.\nSecondo la tradizione locale, Beatrice d'Angi\u00f2, sposa del duca Bertrando IV del Balzo, port\u00f2 ad Andria la \"Sacra Spina\" della corona di Ges\u00f9, donata al capitolo e che tuttora si venera nella cattedrale andriese. Nel XIV secolo la citt\u00e0 vide la presenza di quattro grandi monasteri: i domenicani (presenti dal 1398), i francescani conventuali, i francescani osservanti di Santa Maria Vetere, e gli agostiniani.\nNel 1438, con il \"ritrovamento\" del corpo di san Riccardo, si svilupp\u00f2 la devozione a questo santo vescovo, contestualmente dichiarato patrono della citt\u00e0. Dal 1452 al 1479 la diocesi fu unita \"in persona episcopi\" alla diocesi di Montepeloso, l'attuale citt\u00e0 di Irsina.\nNel XVI secolo lo sviluppo urbanistico della citt\u00e0 favor\u00ec la costruzione di diversi edifici religiosi, tra cui il monastero delle benedettine (1563), distrutto in epoca fascista, il monastero e la basilica dei benedettini (1576), il santuario di Santa Maria dell'Altomare. Le decisioni del concilio di Trento tardarono ad essere attuate in diocesi; per esempio, il seminario vescovile fu istituito solo nel 1705 ad opera del vescovo Andrea Ariani. \u00abAlla fine del 1700 le statistiche riportano la presenza di 140 sacerdoti, 151 monaci e fratelli laici, 58 monache e converse, per un totale di 349 religiosi, su circa 13 mila abitanti\u00bb.\nIl 29 giugno 1818, in forza della bolla \"De utiliori\" di papa Pio VII, il territorio della diocesi si ampli\u00f2 incorporando la prelatura \"nullis\" di Canosa e la diocesi di Minervino, entrambe soppresse.\nIl Novecento ha visto l'episcopato di Giuseppe Di Donna (1940-1952), missionario in Madagascar, di cui \u00e8 in corso la causa di beatificazione; \u00abla carit\u00e0 pastorale e l'infaticabile azione di pacificazione sociale negli anni duri dello scontro ideologico del dopoguerra ne fanno una delle figure pi\u00f9 significative della Chiesa diocesana nel Novecento\u00bb.\nNel 1976 il comune di Montemilone, gi\u00e0 appartenuto alla diocesi di Minervino, fu ceduto alla diocesi di Venosa.\nIl 20 ottobre 1980, con la bolla \"Qui Beatissimo Petro\" di papa Giovanni Paolo II, \u00e8 entrata a far parte della provincia ecclesiastica dell'arcidiocesi di Bari (oggi arcidiocesi di Bari-Bitonto).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 139.560 persone contava 137.800 battezzati, corrispondenti al 98,7% del totale."}
{"id": "500481", "revid": "92723", "url": "https://it.wikipedia.org/wiki?curid=500481", "title": "Diocesi di An\u00e9ho", "text": "La diocesi di An\u00e9ho (in latino: \"Dioecesis Anehensis\") \u00e8 una sede della Chiesa cattolica in Togo suffraganea dell'arcidiocesi di Lom\u00e9. Nel 2018 contava 284.345 battezzati su 1.122.316 abitanti. \u00c8 retta dal vescovo Isaac Jogues Agb\u00e9menya Gaglo.\nTerritorio.\nLa diocesi comprende le prefetture di Lacs, Vo e Yoto, nella Regione Marittima del Togo.\nSede vescovile \u00e8 la citt\u00e0 di An\u00e9ho, dove si trova la cattedrale dei Santi Pietro e Paolo.\nIl territorio si estende su 2.712\u00a0km\u00b2 ed \u00e8 suddiviso in 33 parrocchie.\nStoria.\nLa diocesi \u00e8 stata eretta il 1\u00ba luglio 1994 con la bolla \"Diligentem sane curam\" di papa Giovanni Paolo II, ricavandone il territorio dall'arcidiocesi di Lom\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.122.316 persone contava 284.345 battezzati, corrispondenti al 25,3% del totale."}
{"id": "500482", "revid": "110157", "url": "https://it.wikipedia.org/wiki?curid=500482", "title": "Diocesi di Angers", "text": "La diocesi di Angers () \u00e8 una sede della Chiesa cattolica in Francia suffraganea dell'arcidiocesi di Rennes. Nel 2018 contava 578.550 battezzati su 805.555 abitanti. \u00c8 retta dal vescovo Emmanuel Delmas.\nTerritorio.\nLa diocesi comprende il dipartimento francese del Maine e Loira.\nSede vescovile \u00e8 la citt\u00e0 di Angers, dove si trova la cattedrale di San Maurizio.\nIl territorio si estende su 7.172\u00a0km\u00b2 ed \u00e8 suddiviso in 62 parrocchie, raggruppate in 12 decanati.\nStoria.\nLa diocesi \u00e8 attestata per la prima volta nel 372, anno in cui il vescovo Difensore partecip\u00f2 all'elezione dell'arcivescovo di Tours. A partire da questo momento gli antichi cataloghi episcopali riportano una presenza ininterrotta di vescovi, molti dei quali attestati da documenti storici.\n\"Juliomagus\", capitale del popolo celtico degli Andecavi, era una \"civitas\" della provincia romana della Gallia Lugdunense terza, come testimoniato dalla \"Notitia Galliarum\" dell'inizio del V secolo. Dal punto di vista religioso, come di quello civile, Angers dipendeva dalla provincia ecclesiastica di Tours, sede metropolitana provinciale.\nNel 453 viene celebrato ad Angers un concilio che radun\u00f2 i vescovi della provincia ecclesiastica. Nel 470 \u00e8 per la prima volta menzionata la cattedrale.\nSan Licino nel 601 ricevette da Gregorio Magno una lettera di raccomandazione per Agostino e i suoi compagni, che si apprestavano ad evangelizzare i popoli anglosassoni della Britannia: \u00e8 la pi\u00f9 antica testimonianza conosciuta delle relazione tra la Chiesa di Angers e quella di Roma.\nIn un diploma del 1096 sono indicati per la prima volta i tre arcidiaconati in cui era suddiviso il territorio della diocesi, Angers, oltre Loira e oltre Maine. Ogni arcidiaconato era costituito da arcipreture o decanati per un totale di 10. Questa suddivisione rimase in vigore fino all'Ottocento.\nDurante il Medioevo Angers era un'importante citt\u00e0 monastica, con sei monasteri: Sant'Albino (\"Saint-Aubin\"), San Sergio, San Giuliano, San Nicola, Ognissanti e Ronceray. I primi monasteri furono fondati nel VI secolo, ma \u00e8 soprattutto fra XI e XIV secolo che la diocesi vide fiorire innumerevoli fondazioni monastiche: si contavano in diocesi 7 abbazie benedettine, 5 agostiniane e 4 cistercensi.\nNel 1229 papa Callisto II visit\u00f2 la diocesi, durante l'episcopato di Guillaume de Beaumont.\nNel 1244 fu fondata l'universit\u00e0 con le facolt\u00e0 di diritto civile e canonico, a cui nel 1432 furono aggiunte le facolt\u00e0 di teologia, medicina e arte.\nA partire dal XIV secolo la diocesi vide la nascita e lo sviluppo di un alto numero di confraternite; se ne conoscono 33 nella citt\u00e0 di Angers e 61 nelle parrocchie rurali. La maggior parte di queste erano dedicate ai santi (in particolare san Nicola, san Giacomo e santa Caterina) oltre a quelle dedicate al Santissimo Sacramento.\nLa diocesi, prospera dal punto di vista religioso e culturale, vide un periodo di decadenza morale e religiosa a partire dalla met\u00e0 circa del XV secolo, in cui si susseguirono sulla sede di Angers una serie di vescovi pi\u00f9 preoccupati dei propri affari che di amministrare con merito la diocesi. Si segnala in particolare il doppio episcopato di Jean Balue e l'amministrazione di Fran\u00e7ois de Rohan, arcivescovo di Lione, che resse la sede di Angers per oltre 30 anni.\nNella seconda met\u00e0 del XVI secolo la diocesi fu devastata dai duri scontri tra cattolici e ugonotti, che avevano in Saumur uno dei loro principali e pi\u00f9 produttivi centri di diffusione dell'eresia luterana. Da parte sua, la sede di Angers fu occupata in questo periodo da valenti vescovi che seppero affrontare la crisi con zelo pastorale e fermezza; tra questi si segnalano Gabriel Bouvery (1540-1572), Guillaume Ruz\u00e9 (1572-1587) e Charles Miron (1588-1626). In quest'epoca furono decine gli ordini e congregazioni religiose che fecero il loro ingresso in diocesi, contribuendo al rinnovamento della vita religiosa del clero e dei fedeli.\nPer quasi tutta la seconda met\u00e0 del XVII secolo la sede di Angers fu occupata dal vescovo Henri Arnauld (1650-1692), imparentato con Antoine Arnauld e Ang\u00e9lique Arnauld, badessa del monastero di Port-Royal, uno dei principali centri di diffusione del giansenismo in Francia. Lo stesso vescovo aveva simpatie per questa dottrina condannata dalla Santa Sede.\nIn seguito al concordato, con la bolla \"Qui Christi Domini\" di papa Pio VII del 29 novembre 1801 i confini della diocesi vennero fatti coincidere con quelli del dipartimento del Maine e Loira. Questa operazione cost\u00f2 alla diocesi la perdita di 24 parrocchie, cedute all'arcidiocesi di Tours, e di altre 109 passate alla diocesi di Le Mans In compenso la nuova diocesi di Angers incorpor\u00f2 16 parrocchie che erano appartenute alla diocesi di Nantes, 37 alla diocesi di La Rochelle e 18 all'arcidiocesi di Poitiers.\nNel 1998 la suddivisione pastorale della diocesi \u00e8 stata riorganizzata, accorpando le oltre 400 parrocchie storiche in 85 nuove parrocchie.\nL'8 dicembre 2002, con la riorganizzazione delle circoscrizioni diocesane francesi, \u00e8 entrata a far parte della provincia ecclesiastica dell'arcidiocesi di Rennes.\nIl 2 marzo 2017 la diocesi si \u00e8 ingrandita con l'acquisizione dell'ex comune di Le Fresne-sur-Loire, gi\u00e0 appartenuto alla diocesi di Nantes.\nCronotassi dei vescovi.\nDiversi sono i cataloghi episcopali antichi che riportano la serie dei vescovi di Angers. Secondo Louis Duchesne, si possono ridurre a due tipologie: un catalogo primitivo del IX secolo; e il catalogo detto \"di Archanald\", riportato da sei manoscritti diversi, risalente al X secolo o all'inizio dell'XI.\nNella presente cronotassi si omettono i periodi di sede vacante non superiori ai 2 anni o non storicamente accertati.\nIstituti religiosi presenti in diocesi.\nNel 2013, contavano case in arcidiocesi le seguenti comunit\u00e0 religiose:\nStatistiche.\nLa diocesi nel 2018 su una popolazione di 805.555 persone contava 578.550 battezzati, corrispondenti al 71,8% del totale."}
{"id": "500483", "revid": "92723", "url": "https://it.wikipedia.org/wiki?curid=500483", "title": "Diocesi di Angoul\u00eame", "text": "La diocesi di Angoul\u00eame () \u00e8 una sede della Chiesa cattolica in Francia suffraganea dell'arcidiocesi di Poitiers. Nel 2018 contava 270.000 battezzati su 354.000 abitanti. \u00c8 retta dal vescovo Herv\u00e9 Gosselin.\nTerritorio.\nLa diocesi comprende il dipartimento francese della Charente.\nSede vescovile \u00e8 la citt\u00e0 di Angoul\u00eame, dove si trova la cattedrale di San Pietro.\nIl territorio si estende su 5.956\u00a0km\u00b2 ed \u00e8 suddiviso in 45 parrocchie, raggruppate in 13 decanati.\nStoria.\nLa diocesi della \"civitas Ecolisnenses\" \u00e8 attestata a partire dal IV secolo, suffraganea dell'arcidiocesi di Bordeaux, sede metropolitana della provincia romana dell'Aquitania seconda. Secondo la tradizione, primo vescovo e patrono della diocesi \u00e8 stato sant'Ausonio, il cui culto \u00e8 attestato a partire dal X/XI secolo. Secondo Louis Duchesne, se questo santo \u00e8 realmente esistito, deve essere vissuto non prima del IV secolo.\nIl primo vescovo di Angoul\u00eame storicamente documentato \u00e8 Dinamio, attestato da Gregorio di Tours, il quale, riprendendo le parole di Paolino, definisce Dinamio uno dei vescovi pi\u00f9 degni del suo tempo. Un vescovo di questo nome, ma senza indicazione della sede di appartenenza, sottoscrisse nel 451 la lettera dei vescovi delle Gallie a papa Leone I.\nNella seconda met\u00e0 del V secolo la diocesi cadde in potere del re visigoto Eurico, che sosteneva l'eresia ariana. Sembra che in questo periodo, la sede sia rimasta vacante per qualche decennio. Un altro periodo di crisi della diocesi si ebbe a cavallo tra il VII e l'VIII secolo, epoca in cui la successione episcopale sembra interrompersi, a causa delle invasioni dei Vichinghi.\nIl capitolo di canonici della cattedrale \u00e8 attestato a partire dal IX secolo, attorno agli anni 868/878. Esso costituiva la \"corte episcopale\" ed era formato da 9 preti, 6 diaconi e alcuni suddiaconi. A partire dal X secolo si distinguono anche le cariche all'interno del capitolo, ed appaiono il decano, il portiere, l'ostiario, il prevosto e il tesoriere. Alcuni canonici divennero poi vescovi di Angoul\u00eame: Godalberto, diacono nell'868, Anatolio, benefattore del capitolo nell'879, e ancora Gumbaldo, che nel 918, una volta vescovo, dot\u00f2 il capitolo di diverse terre.\nNell'Alto medioevo la sede di Angoul\u00eame fu occupata da vescovi che da una parte si distinsero per la loro piet\u00e0 e religiosit\u00e0, ma che, in altri casi, si occuparono pi\u00f9 degli affari temporali del loro tempo che della cura della loro diocesi. Ugo di Jarnac (973-990), secondo un cronachista contemporaneo, cerc\u00f2 di impossessarsi della contea di Angoul\u00eame e per questo dilapid\u00f2 il patrimonio della diocesi. Anche il successore Grimoaldo (991-1018) utilizz\u00f2 i beni della Chiesa come fossero sua propriet\u00e0 personale e per scopi personali. A lui si deve anche la ricostruzione della cattedrale, distrutta da un incendio nel 981, che fu consacrata nel 1015. Grimoaldo fu il primo vescovo ad essere inumato, su sua richiesta, nella cattedrale, mentre i predecessori avevano preferito farsi seppellire nel monastero di San Cybard.\nIl vescovo G\u00e9rard de Blaye (1101-1136) fu uno dei pi\u00f9 importanti vescovi medievali di Angoul\u00eame. Fu legato pontificio di diversi papi, cosa che gli facilit\u00f2 la messa in atto di iniziative e misure a favore della sua diocesi. Sotto il suo episcopato si celebrarono tre sinodi diocesani, nel 1117, 1118 e 1121. Riform\u00f2 il capitolo dei canonici, separando i beni della mensa episcopale da quelli del capitolo dei canonici, con approvazione di papa Pasquale II nel 1110. Lo stesso papa viet\u00f2 a chiunque che non fosse membro del capitolo canonicale di eleggere il vescovo di Angoul\u00eame. G\u00e9rard si impegn\u00f2 inoltre ad aumentare il numero delle parrocchie e a costruire nuove chiese, tra cui la nuova cattedrale, consacrata nel 1128. Danneggiata durante le guerre di religione nel XVI secolo, fu ricostruita nel 1628. Infine, durante l'episcopato di G\u00e9rard de Blaye fu incrementato il numero dei monasteri presenti nella diocesi.\n\u00abI primi successori di G\u00e9rard de Blaye, monaci o canonici prima di diventare vescovi, continuarono la sua opera e accrebbero l'autorit\u00e0 episcopale con la santit\u00e0 della loro vita e con le loro qualit\u00e0 di amministratori e di pastori. A partire dalla met\u00e0 del XIII secolo dominano i vescovi-signori, conti di Angoul\u00eame, culturalmente preparati, che difendono con efficacia le prerogative feudali della loro sede episcopale.\u00bb\nDurante il XVI secolo la riforma protestante fece breccia in diocesi. Giovanni Calvino stesso pot\u00e9 predicare, con il consenso del capitolo dei canonici, all'interno della cattedrale. Nella notte tra il 17 e il 18 novembre 1558 un gruppo di protestanti saccheggi\u00f2 la citt\u00e0, distruggendo o danneggiando gravemente la maggior parte delle statue religiose che ornano la citt\u00e0. Le guerre di religione portarono morte e distruzione. Nel 1562 un'armata di 6.000 uomini devast\u00f2 la diocesi, decine di preti furono messi a morte, i tesori della cattedrale e dei numerosi monasteri diocesani rubati, beni culturali e librari vennero dati alle fiamme.\nSpett\u00f2 al vescovo Charles de Bony (1567-1603) e ai suoi successori ricostruire la diocesi moralmente e materialmente. Nel 1575 fu redatto un rituale che and\u00f2 a sostituire i libri liturgici andati distrutti. Fu restaurata la cattedrale, riaperta nel 1634. Solo nel XVII secolo i vescovi poterono impegnarsi per l'applicazione dei decreti di riforma del concilio di Trento, soprattutto Fran\u00e7ois de P\u00e9ricard (1647-1687): chiam\u00f2 in diocesi i gesuiti e altri istituiti religiosi; fond\u00f2 istituiti religiosi diocesani e impose l'obbligo di istituire la confraternita del Santissimo Sacramento in tutte le parrocchie della diocesi; nel 1655 pubblic\u00f2 nuovi statuti diocesani, che rimasero in vigore fino al 1870; nel 1673 istitu\u00ec il seminario diocesano, che il suo successore ingrand\u00ec e affid\u00f2 ai lazzaristi.\nIn seguito al concordato con la bolla \"Qui Christi Domini\" di papa Pio VII del 29 novembre 1801 fu rivista completamente la geografia ecclesiastica francese, le cui diocesi furono fatte coincidere con i dipartimenti francesi. Prima della rivoluzione la diocesi era molto piccola, con una lunghezza massima di 56 km e una larghezza massima di 40. La nuova diocesi comprendeva i dipartimenti della Charente e della Dordogna, e inglobava porzioni di territorio che erano appartenute alle diocesi di P\u00e9rigueux, Sarlat, Saintes, Limoges e Poitiers.\nIl 6 ottobre 1822 la diocesi di Angoul\u00eame fu divisa in due, per la restaurazione della diocesi di P\u00e9rigueux, a cui fu ceduto il dipartimento della Dordogna.\nL'8 dicembre 2002, in seguito alla riorganizzazione delle circoscrizioni ecclesiastiche francesi, \u00e8 entrata a far parte della provincia ecclesiastica dell'arcidiocesi di Poitiers.\nCronotassi dei vescovi.\nUn catalogo di vescovi di Angoul\u00eame, che nella sua parte pi\u00f9 antica risale alla fine del X secolo, \u00e8 conservato presso la Biblioteca Vaticana e contiene una serie episcopale fino a Hugues de La Rochefoucauld (\u2020 1159). Il testo del catalogo \u00e8 pubblicato per la prima volta dal de Puybaudet nel 1897; ad eccezione di molte omissioni relative ai primi secoli, il catalogo \u00e8 ritenuto genuino da Duchesne per la sua antichit\u00e0.Nella presente cronotassi, si omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 354.000 persone contava 270.000 battezzati, corrispondenti al 76,3% del totale."}
{"id": "500484", "revid": "92723", "url": "https://it.wikipedia.org/wiki?curid=500484", "title": "Diocesi di Angra", "text": "La diocesi di Angra (in latino: \"Dioecesis Angrensis\") \u00e8 una sede della Chiesa cattolica in Portogallo suffraganea del patriarcato di Lisbona. Nel 2018 contava 213.800 battezzati su 245.237 abitanti. La sede \u00e8 vacante.\nTerritorio.\nLa diocesi comprende le isole Azzorre.\nSede vescovile \u00e8 la citt\u00e0 di Angra do Hero\u00edsmo, dove si trova la cattedrale del Santissimo Salvatore.\nIl territorio si estende su 2.243\u00a0km\u00b2 ed \u00e8 suddiviso in 165 parrocchie, raggruppate in 15 arcipresbiterati.\nStoria.\nLe isole Azzorre furono scoperte nel 1427 e divennero ufficialmente possesso del Portogallo nel 1432. La colonizzazione delle isole, ancora disabitate, ebbe subito inizio; la giurisdizione temporale e spirituale fu inizialmente affidata all'Ordine del Cristo, che governava l'arcipelago dalla sede centrale di Tomar. La giurisdizione spirituale ebbe termine nel 1514, quando fu eretta la diocesi di Funchal, cui furono sottoposte le Azzorre; la giurisdizione temporale termin\u00f2 nel 1551, quando furono incorporate alla Corona portoghese e sottomesse al \"padroado\" regio.\nIl deciso aumento del numero dei coloni e la fondazione di diverse chiese determinarono l'erezione di una diocesi nell'arcipelago. Il primo tentativo fu effettuato nel 1533; il 31 gennaio di quell'anno papa Clemente VII eresse la diocesi di S\u00e3o Miguel, ma il progetto non and\u00f2 in porto per la prematura morte del pontefice, che imped\u00ec la stesura definitiva e la firma della bolla di erezione.\nIl 3 novembre 1534 con la bolla \"Aequum reputamus\" di papa Paolo III la diocesi fu nuovamente eretta, con sede trasferita dall'isola di S\u00e3o Miguel all'isola di Terceira e ricavandone il territorio dall'arcidiocesi di Funchal. Originariamente suffraganea della stessa arcidiocesi, il 3 luglio 1551 entr\u00f2 a far parte della provincia ecclesiastica dell'arcidiocesi di Lisbona. L'organizzazione e l'amministrazione della diocesi fu sottomessa al patronato portoghese, fino alla legge di separazione fra Stato e Chiesa del 1911.\nSi deve al vescovo Est\u00eav\u00e3o de Jesus Maria l'istituzione del seminario diocesano nel 1862; fino ad allora i sacerdoti della diocesi si erano formati nelle case dei numerosi istituti religiosi presenti nell'arcipelago, ed in particolare nei collegi dei Gesuiti di Angra, di Ponta Delgada e di Horta. Nel 1872 il vescovo Jo\u00e3o Pereira Bothelho de Amaral y Pimentel fond\u00f2 il \"Boletim Eclesi\u00e1stico dos A\u00e7ores\", organo ufficiale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 245.237 persone contava 213.800 battezzati, corrispondenti all'87,2% del totale."}
{"id": "500487", "revid": "322321", "url": "https://it.wikipedia.org/wiki?curid=500487", "title": "Patriarcato di Antiochia dei Maroniti", "text": "Il patriarcato di Antiochia dei Maroniti (in latino: \"Patriarchatus Antiochenus Maronitarum\") \u00e8 la sede del patriarca della Chiesa maronita. \u00c8 retto dal patriarca cardinale B\u00e9chara Boutros Ra\u00ef, O.M.M.\nTerritorio.\nIl patriarcato estende la sua giurisdizione su tutti i fedeli maroniti che dimorano nel territorio proprio della Chiesa maronita, ossia nelle regioni che tradizionalmente sono riconosciute come il luogo di origine di questa Chiesa sui iuris.\nLa sede del patriarcato si trova a Bkerk\u00e9, nel distretto di Kisrawan, in Libano; a Dimane (nel distretto di Bsharre) si trova la residenza estiva. L'eparchia di Joubb\u00e9, Sarba e Jounieh \u00e8 l'eparchia propria del patriarca.\nDal patriarcato di Antiochia dei maroniti inoltre dipendono direttamente:\nIl patriarca maronita \u00e8 membro di diritto del Consiglio dei patriarchi cattolici d'Oriente."}
{"id": "500488", "revid": "92723", "url": "https://it.wikipedia.org/wiki?curid=500488", "title": "Diocesi di Annecy", "text": "La diocesi di Annecy () \u00e8 una sede della Chiesa cattolica in Francia suffraganea dell'arcidiocesi di Lione. Nel 2018 contava 526.460 battezzati su 734.000 abitanti. \u00c8 retta dal vescovo Yves Jean Marie Ars\u00e8ne Boivineau.\nTerritorio.\nLa diocesi comprende il dipartimento francese dell'Alta Savoia, ad eccezione di 10 parrocchie attorno a Rumilly che appartengono all'arcidiocesi di Chamb\u00e9ry, San Giovanni di Moriana e Tarantasia. Comprende inoltre Ugine e la valle d'Arly nel dipartimento della Savoia.\nSede vescovile \u00e8 la citt\u00e0 di Annecy, dove si trova la cattedrale di San Pietro.\nIl territorio si estende su 4.388\u00a0km\u00b2 ed \u00e8 suddiviso in 38 parrocchie.\nStoria.\nAnnecy e tutto il suo territorio in Savoia faceva parte, prima della rivoluzione francese, della diocesi di Ginevra. Quando la citt\u00e0 ginevrina divenne protestante, al vescovo fu impedito di risiedervi e con Ange Justiniani (1568-1578) Annecy divenne la sede della diocesi di Ginevra.\nIn seguito al concordato del 1801, con la bolla \"Qui Christi Domini\" di papa Pio VII, del 29 novembre 1801, la diocesi di Ginevra fu soppressa e il suo territorio fu incorporato nella diocesi di Chamb\u00e9ry. Nel 1819 Chamb\u00e9ry fu elevata al rango di sede metropolitana, ma perse Ginevra e gli altri territori svizzeri, che furono annessi alla diocesi di Losanna.\nLa diocesi di Annecy, politicamente parte del regno di Sardegna, venne eretta il 15 febbraio 1822 con la bolla \"Sollicita catholici\" di papa Pio VII. Il pontefice riconobbe l'importanza della citt\u00e0 di Annecy, per aver dato i natali a due grandi santi, Francesco di Sales e Giovanna Francesca di Chantal, e per aver dato rifugio per tanti anni ai vescovi della diocesi di Ginevra, di cui quella di Annecy ne \u00e8 la continuazione.\nLa nuova diocesi, suffraganea dell'arcidiocesi di Chamb\u00e9ry, era costituita da 286 parrocchie. Il suo territorio comprendeva quello dell'antica diocesi di Ginevra, eccetto: 95 parrocchie in territorio francese, che fin dal 1817 erano state incorporate nella restaurata diocesi di Belley; 24 parrocchie in territorio svizzero, gi\u00e0 cedute nel 1819 alla diocesi di Losanna; e 46 parrocchie, che restarono a Chamb\u00e9ry. Alle 286 parrocchie la bolla aggiunse altre 2 parrocchie sottratte a Losanna e a Lione.\nNel 1825, in occasione della restaurazione delle diocesi di San Giovanni di Moriana e Tarantasia, Annecy perse 2 parrocchie a favore di Tarantasia e altre 7 a favore di Chamb\u00e9ry.\nLa diocesi ebbe, almeno fino a met\u00e0 del Novecento, un alto numero di sacerdoti diocesani e religiosi. Le tanti vocazioni favorirono anche le congregazioni missionarie: oltre 300 religiosi, originari della diocesi, partirono per le missioni e di questi 20 furono consacrati vescovi. Fran\u00e7ois Jacquard, morto martire a Hu\u1ebf nel 1838, \u00e8 venerato come santo. Diverse sono le congregazioni religiose, soprattutto femminili, originarie della diocesi, tra cui si ricordano le Suore della carit\u00e0 di Santa Giovanna Antida Thouret, le Suore della Croce di Chavanod, le Suore di San Giuseppe di Annecy.\nL'8 dicembre 2002 \u00e8 entrata a far parte della provincia ecclesiastica dell'arcidiocesi di Lione.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 734.000 persone contava 526.460 battezzati, corrispondenti al 71,7% del totale."}
{"id": "500489", "revid": "92723", "url": "https://it.wikipedia.org/wiki?curid=500489", "title": "Diocesi di Antipolo", "text": "La diocesi di Antipolo (in latino: \"Dioecesis Antipolensis\") \u00e8 una sede della Chiesa cattolica nelle Filippine suffraganea dell'arcidiocesi di Manila. Nel 2020 contava 3.426.473 battezzati su 4.078.830 abitanti. \u00c8 retta dal vescovo Francisco Mendoza De Leon.\nTerritorio.\nLa diocesi comprende la provincia filippina di Rizal e la citt\u00e0 di Marikina nella Regione Capitale Nazionale.\nSede vescovile \u00e8 la citt\u00e0 di Antipolo, dove si trova la cattedrale di Nostra Signora della Pace e del Buon Viaggio (\"National Shrine of Our Lady of Peace and Good Voyage\").\nIl territorio si estende su 1.828\u00a0km\u00b2 ed \u00e8 suddiviso in 76 parrocchie.\nStoria.\nLa diocesi \u00e8 stata eretta il 24 febbraio 1983 con la bolla \"Quoniam in recte\" di papa Giovanni Paolo II, ricavandone il territorio dall'arcidiocesi di Manila.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 4.078.830 persone contava 3.426.473 battezzati, corrispondenti all'84,0% del totale."}
{"id": "500490", "revid": "92723", "url": "https://it.wikipedia.org/wiki?curid=500490", "title": "Arcidiocesi di Antananarivo", "text": "Larcidiocesi di Antananarivo (in latino: \"Archidioecesis Antananarivensis\") \u00e8 una sede metropolitana della Chiesa cattolica in Madagascar. Nel 2020 contava 2.005.500 battezzati su 4.232.570 abitanti. \u00c8 retta dall'arcivescovo Odon Marie Ars\u00e8ne Razanakolona.\nTerritorio.\nL'arcidiocesi comprende la citt\u00e0 di Antananarivo, sede della cattedrale dell'Immacolata Concezione.\nIl territorio si estende su 12.500\u00a0km\u00b2 ed \u00e8 suddiviso in 88 parrocchie.\nProvincia ecclesiastica.\nLa provincia ecclesiastica, istituita nel 1955, comprende 4 suffraganee:\nStoria.\nLa prefettura apostolica del Madagascar fu eretta nel 1841, ricavandone il territorio dalla prefettura apostolica di Bourbon (oggi diocesi di Saint-Denis-de-La R\u00e9union).\nIl 4 settembre 1848 cedette una porzione del suo territorio a vantaggio dell'erezione della prefettura apostolica delle Isole di Mayotte, Nossi-B\u00e9 e Comore (oggi diocesi di Ambanja).\nIl 21 gennaio dello stesso anno la prefettura apostolica fu elevata a vicariato apostolico con il breve \"Apostolici officio\" di papa Pio IX. Il primo vicario apostolico, Alexandre Monnet, mor\u00ec prima di poter mettere piede sull'isola. Dopo la sua morte, per le persecuzioni e le difficolt\u00e0 ad accedere all'isola, il vicariato apostolico rimase vacante per alcuni anni, governato dai missionari gesuiti Louis Jouen (1849-1872) e Jean-Baptiste Cazet (1872-1885) in qualit\u00e0 di prefetti apostolici interini.\nIl 16 gennaio 1896 cedette una porzione del suo territorio a vantaggio dell'erezione del vicariato apostolico del Madagascar meridionale (oggi diocesi di T\u00f4lagnaro) e contestualmente assunse il nome di vicariato apostolico del Magascar settentrionale.\nIl 5 luglio 1898 il vicariato fu diviso in due, dando origine ad un nuovo vicariato apostolico del Madagascar settentrionale (oggi arcidiocesi di Antsiranana) e contestualmente assunse il nome di vicariato apostolico del Madagascar centrale.\nIl 10 e il 15 maggio 1913 cedette porzioni del suo territorio a vantaggio dell'erezione rispettivamente del vicariato apostolico di Fianarantsoa (oggi arcidiocesi) e della prefettura apostolica di Betaf\u00f3 (oggi diocesi di Antsirab\u00e9).\nIl 20 maggio dello stesso anno in virt\u00f9 del decreto \"Cum in generalibus\" della Sacra Congregazione per la Propagazione della Fede cambi\u00f2 nuovamente nome in favore di vicariato apostolico di Tananarive.\nIl 23 maggio 1933 con il breve \" Catholicae fidei\" di papa Pio XI furono stabiliti nuovi confini con il vicariato apostolico di Antsirab\u00e9 (oggi diocesi).\nIl 18 giugno 1935 e l'8 gennaio 1938 cedette altre porzioni di territorio a vantaggio dell'erezione delle prefetture apostoliche rispettivamente di Vatomandry (oggi arcidiocesi di Toamasina) e di Morondava (oggi diocesi).\nIl 25 maggio 1939 cedette un'ulteriore porzione di territorio a vantaggio del vicariato apostolico di Miarinarivo (oggi diocesi).\nIl 14 settembre 1955 il vicariato apostolico \u00e8 stato elevato al rango di arcidiocesi metropolitana con la bolla \"Dum tantis\" di papa Pio XII.\nIl 21 maggio 1959 cedette un'ulteriore porzione del suo territorio a vantaggio dell'erezione della diocesi di Ambatondrazaka.\nIl 28 ottobre 1989 ha assunto il nome attuale per effetto del decreto \"Apostolicis sub plumbo\" della Congregazione per l'evangelizzazione dei popoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 4.232.570 persone contava 2.005.500 battezzati, corrispondenti al 47,4% del totale."}
{"id": "500491", "revid": "92723", "url": "https://it.wikipedia.org/wiki?curid=500491", "title": "Diocesi di Antsirab\u00e9", "text": "La diocesi di Antsirab\u00e9 (in latino: \"Dioecesis Antsirabensis\") \u00e8 una sede della Chiesa cattolica in Madagascar suffraganea dell'arcidiocesi di Antananarivo. Nel 2020 contava 1.011.774 battezzati su 2.229.537 abitanti. \u00c8 retta dal vescovo Philippe Ranaivomanana.\nTerritorio.\nLa diocesi si trova al centro del Madagascar, occupando la regione di Vakinankaratra e altre porzioni minori e limitrofe nella provincia di Antananarivo.\nSede vescovile \u00e8 la citt\u00e0 di Antsirab\u00e9, dove si trova la cattedrale di Nostra Signora de La Salette.\nIl territorio si estende su 16.000\u00a0km\u00b2 ed \u00e8 suddiviso in 33 parrocchie.\nStoria.\nLa prefettura apostolica di Betafo fu eretta il 15 maggio 1913 con il decreto \"Quo christiani\" della Congregazione di Propaganda Fide, ricavandone il territorio dal vicariato apostolico del Madagascar centrale (oggi arcidiocesi di Antananarivo).\nIl 24 agosto 1918 la prefettura apostolica fu elevata a vicariato apostolico con il breve \"Laeto semper accipimus\" di papa Benedetto XV.\nIl 10 gennaio 1921 in forza del decreto \"Quo in nonnullis\" della Sacra Congregazione di Propaganda Fide assunse il nome di vicariato apostolico di Antsirab\u00e9, luogo dove fu trasferita la sede vicariale.\nIl 23 maggio 1933 con il breve \" Catholicae fidei\" di papa Pio XI furono stabiliti nuovi confini con il vicariato apostolico di Tananarive (oggi arcidiocesi di Antananarivo).\nL'8 gennaio 1938 cedette una porzione del suo territorio a vantaggio dell'erezione della prefettura apostolica di Morondava (oggi diocesi).\nIl 14 settembre 1955 il vicariato apostolico \u00e8 stato elevato a diocesi con la bolla \"Dum tantis\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 2.229.537 persone contava 1.011.774 battezzati, corrispondenti al 45,4% del totale."}
{"id": "500492", "revid": "92723", "url": "https://it.wikipedia.org/wiki?curid=500492", "title": "Arcidiocesi di Antequera", "text": "Larcidiocesi di Antequera (in latino: \"Archidioecesis Antequerensis\") \u00e8 una sede metropolitana della Chiesa cattolica in Messico appartenente alla regione ecclesiastica Pac\u00edfico-Sur. Nel 2020 contava 1.504.739 battezzati su 1.797.398 abitanti. \u00c8 retta dall'arcivescovo Pedro V\u00e1zquez Villalobos.\nTerritorio.\nL'arcidiocesi comprende 326 comuni dello stato messicano di Oaxaca.\nSede arcivescovile la citt\u00e0 di Oaxaca de Ju\u00e1rez, fino al 1821 chiamata Antequera, dove si trova la cattedrale dell'Assunzione di Maria Vergine. Nella stessa citt\u00e0 sorge anche la basilica minore di Nostra Signora della Solitudine (\"Nuestra Se\u00f1ora de la Soledad\").\nIl territorio si estende su una superficie di 34.000\u00a0km\u00b2 ed \u00e8 suddiviso in 123 parrocchie.\nProvincia ecclesiastica.\nLa provincia ecclesiastica, istituita nel 1891, comprende 5 suffraganee:\nStoria.\nLa diocesi di Antequera fu eretta il 21 giugno 1535 con la bolla \"Illius fulciti praesidio\" di papa Paolo III, ricavandone il territorio dalla diocesi di Tlaxcala (oggi arcidiocesi di Puebla de los \u00c1ngeles). Originariamente era suffraganea dell'arcidiocesi di Siviglia.\nEra la terza diocesi istituita in territorio messicano, dopo quella Carolense, eretta nel 1519, e la diocesi di Citt\u00e0 del Messico, eretta nel 1530.\nIl 19 marzo 1539 cedette una porzione del suo territorio a vantaggio dell'erezione della diocesi del Chiapas (oggi diocesi di San Crist\u00f3bal de Las Casas).\nIl 12 febbraio 1546 \u00e8 entrata a far parte della provincia ecclesiastica dell'arcidiocesi di Citt\u00e0 del Messico.\nAlla fine del XVI secolo il vescovo Bartolom\u00e9 de Ledesma fond\u00f2 un collegio per i chierici poveri, che contribu\u00ec alla formazione del clero diocesano per diversi decenni. Un vero e proprio seminario fu fondato circa un secolo dopo dal vescovo Tom\u00e1s de Monterroso ed inaugurato il 12 aprile 1673.\nIl 19 marzo 1863 cedette una porzione del suo territorio a vantaggio dell'erezione della diocesi di Veracruz-Jalapa (oggi arcidiocesi di Jalapa).\nIl 23 giugno 1891 ha ceduto un'altra porzione del suo territorio per l'erezione della diocesi di Tehuantepec e contestualmente \u00e8 stata elevata al rango di arcidiocesi metropolitana, in forza della bolla \"Illud in primis\" di papa Leone XIII.\nIl 25 aprile 1902, il 13 gennaio 1962, l'8 ottobre 1972, l'8 gennaio 1979 e l'8 novembre 2003 ha ceduto ulteriori porzioni di territorio a vantaggio dell'erezione rispettivamente della diocesi di Mixtecas (oggi diocesi di Huajuapan de Le\u00f3n), della diocesi di Tehuac\u00e1n, della prelatura territoriale di Huautla, della diocesi di Tuxtepec e di quella di Puerto Escondido.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.797.398 persone contava 1.504.739 battezzati, corrispondenti all'83,7% del totale."}
{"id": "500493", "revid": "92723", "url": "https://it.wikipedia.org/wiki?curid=500493", "title": "Diocesi di Antigonish", "text": "La diocesi di Antigonish (in latino: \"Dioecesis Antigonicensis\") \u00e8 una sede della Chiesa cattolica in Canada suffraganea dell'arcidiocesi di Halifax-Yarmouth appartenente alla regione ecclesiastica Atlantic (Atlantique). Nel 2020 contava 124.400 battezzati su 220.230 abitanti. \u00c8 retta dal vescovo Wayne Joseph Kirkpatrick.\nTerritorio.\nLa diocesi comprende le seguenti contee della provincia della Nuova Scozia (Canada): Antigonish, Pictou, Guysborough, Richmond, Inverness, Victoria e Cape Breton.\nSede vescovile \u00e8 la citt\u00e0 di Antigonish, dove si trova cattedrale di \"St. Ninian's\".\nIl territorio diocesano si estende su 18.800\u00a0km\u00b2 ed \u00e8 suddiviso in 72 parrocchie.\nStoria.\nLa diocesi di Arichat fu eretta il 27 settembre 1844 con il breve \"Decet Romanum\" di papa Gregorio XVI, ricavandone il territorio dalla diocesi di Halifax (oggi arcidiocesi di Halifax-Yarmouth). La sede vescovile originaria era la citt\u00e0 di Arichat e fungeva da cattedrale la chiesa dell'Assunzione di Maria Vergine.\nUna parte significativa dei fedeli della diocesi appartiene tuttora a due diverse etnie aborigene: i Mi'Kmaq e gli acadiani. Successivamente ad essi si aggiungeranno gli immigrati provenienti dall'Europa, in particolare scozzesi, irlandesi, ucraini e polacchi.\nIl 23 agosto 1886 la sede vescovile \u00e8 stata traslata ad Antigonish e la diocesi ha assunto il nome attuale.\nNel 1894 fu istituita ad Antigonish l'universit\u00e0 cattolica di San Francesco Saverio, la prima universit\u00e0 cattolica americana a concedere diplomi alle donne. Lo sviluppo dell'universit\u00e0 e quello della diocesi saranno da allora fortemente correlati.\nLa diocesi \u00e8 stata coinvolta in un processo intentato da alcune dozzine di persone che affermavano di essere state abusate sessualmente da sacerdoti della diocesi negli anni 1950; nel settembre 2009 la diocesi, nella persona del vescovo Raymond Lahey, ha proposto e si \u00e8 vista accogliere dalla corte la proposta di chiudere il caso dietro il pagamento di 15 milioni di dollari canadesi. Cinque giorni dopo, la polizia dell'aeroporto di Ottawa ha perquisito il bagaglio di Lahey e ha trovato sul suo portatile delle foto pedopornografiche; il 26 settembre Lahey ha rassegnato le dimissioni da vescovo e si \u00e8 reso irreperibile alla polizia, che lo cercava a seguito di un mandato di arresto, ma \u00e8 stato poi arrestato. Nel 2011 il vescovo si \u00e8 dichiarato colpevole e la Santa Sede e la Conferenza episcopale canadese, condannando quanto accaduto, hanno dichiarato che intendono colpire il vescovo con le previste sanzioni canoniche.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 220.230 persone contava 124.400 battezzati, corrispondenti al 56,5% del totale."}
{"id": "500496", "revid": "92723", "url": "https://it.wikipedia.org/wiki?curid=500496", "title": "Arcidiocesi di Antsiranana", "text": "Larcidiocesi di Antsiranana (in latino: \"Archidioecesis Antsirananensis\") \u00e8 una sede metropolitana della Chiesa cattolica in Madagascar. Nel 2020 contava 823.000 battezzati su 2.005.300 abitanti. \u00c8 retta dall'arcivescovo Benjamin Marc Ramaroson, C.M.\nTerritorio.\nL'arcidiocesi comprende la citt\u00e0 di Antsiranana, dove si trova la cattedrale di San Matteo.\nIl territorio si estende su 37.924\u00a0km\u00b2 ed \u00e8 suddiviso in 29 parrocchie.\nProvincia ecclesiastica.\nLa provincia ecclesiastica di Antsiranana, istituita nel 1958, comprende 3 suffraganee:\nStoria.\nIl vicariato apostolico del Madagascar settentrionale fu eretto il 5 luglio 1898 con il breve \"Universi fidelium\" di papa Leone XIII, ricavandone il territorio dal precedente vicariato apostolico del Madagascar settentrionale, che contestualmente assunse il nome di vicariato apostolico del Madagascar centrale (oggi arcidiocesi di Antananarivo).\nLa nuova circoscrizione ecclesiastica fu affidata ai missionari della Congregazione dello Spirito Santo, noti come \"missionari spiritani\".\nIl 20 maggio 1913 in virt\u00f9 del decreto \"Cum in generalibus\" della Sacra Congregazione per la Propagazione della Fede assunse il nome di vicariato apostolico di Di\u00e9go Suarez.\nIl 15 marzo 1923 cedette una porzione del suo territorio a vantaggio dell'erezione del vicariato apostolico di Majunga (oggi diocesi di Mahajanga).\nIl 2 febbraio 1932 cedette una porzione di territorio alla prefettura apostolica delle Isole di Mayotte, Nossi-b\u00e9 e Comore (oggi diocesi di Ambanja).\nIl 14 settembre 1955 con la bolla \"Dum tantis\" di papa Pio XII il vicariato apostolico fu elevato a diocesi, con il nome di diocesi di Di\u00e9go Suarez, suffraganea dell'arcidiocesi di Tananarive (oggi arcidiocesi di Antananarivo).\nL'11 dicembre 1958 \u00e8 stata ancora elevata al rango di arcidiocesi metropolitana con la bolla \"Qui benignissima\" di papa Giovanni XXIII.\nIl 21 maggio 1959 cedette un'altra porzione di territorio a vantaggio dell'erezione della diocesi di Ambatondrazaka.\nIl 28 ottobre 1989 ha assunto il nome attuale per effetto del decreto \"Apostolicis sub plumbo\" della Congregazione per l'evangelizzazione dei popoli..\nIl 30 ottobre 2000 cedette un'ulteriore porzione di territorio a vantaggio dell'erezione della diocesi di Fenoarivo Atsinanana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 2.005.300 persone contava 823.000 battezzati, corrispondenti al 41,0% del totale."}
{"id": "500497", "revid": "92723", "url": "https://it.wikipedia.org/wiki?curid=500497", "title": "Diocesi di Anversa", "text": "La diocesi di Anversa () \u00e8 una sede della Chiesa cattolica in Belgio suffraganea dell'arcidiocesi di Malines-Bruxelles. Nel 2020 contava 1.215.000 battezzati su 1.586.500 abitanti. \u00c8 retta dal vescovo Johan Bonny.\nTerritorio.\nLa diocesi comprende tutta la provincia di Anversa, ad eccezione di otto comuni che appartengono all'arcidiocesi di Malines-Bruxelles e uno che appartiene alla diocesi di Gand.\nSede vescovile \u00e8 la citt\u00e0 di Anversa, dove si trova la cattedrale di Nostra Signora (\"Onze Lieve Vrouwe\"). Nel territorio diocesano si trovano anche due basiliche minori: Nostra Signora di Lourdes a Edegem; e il Sacro Cuore a Berchem.\nIl territorio si estende su 2.570\u00a0km\u00b2 ed \u00e8 suddiviso in 290 parrocchie, raggruppate in due vicariati (Anversa e Kempen) e sette decanati.\nStoria.\nCon l'avvento del re Filippo II, si pot\u00e9 avviare la ridefinizione della geografia ecclesiastica dei possedimenti spagnoli nei Paesi Bassi, gi\u00e0 discussa nei decenni precedenti. Una commissione apposita redasse un lungo rapporto, corredato da cartine geografiche, sull'opportunit\u00e0 di avviare un programma di fondazione di nuove diocesi che, nell'ambito della controriforma, favorisse un'intensificazione della vigilanza pastorale, nell'ottica di porre un freno alla corruzione e alla decadenza morale nel clero, ed insieme potesse limitare il progredire delle idee teologiche dei riformatori tedeschi e svizzeri.\nIl 12 maggio 1559, con la bolla \"Super universas\", papa Paolo IV eresse quattordici nuove diocesi, tra cui quella di Anversa, che, assieme alle quattro preesistenti, formavano tre nuove province ecclesiastiche, ossia Cambrai, Utrecht e Malines.\nLa bolla \"Super universas\" tuttavia non definiva i confini delle diocesi, non stabiliva il numero delle parrocchie e soprattutto non prevedeva i mezzi di sussistenza delle mense episcopali. Una commissione incaricata di studiare questi aspetti lavor\u00f2 oltre due anni, e solo l'11 marzo 1561 fu pubblicata la bolla \"Ex iniuncto nobis\" di papa Pio IV, che dette finalmente una fisionomia territoriale alla diocesi di Anversa. La nuova diocesi di Anversa, resa suffraganea di Malines, era costituita dall'arcidiaconato di Anversa, che era appartenuto all'arcidiocesi di Cambrai, e dall'arcidiaconato di Carpine, che faceva parte della diocesi di Liegi. Per mantenere la diocesi, fu concessa alla mensa episcopale l'abbazia di San Bernardo sull'Escaut di Hemiksem.\nFu nominato come primo vescovo della nuova diocesi un canonico di Bruxelles, Philippe Negri, originario di Boulogne-sur-Mer, il quale tuttavia mor\u00ec il 4 gennaio 1563, prima di ricevere la consacrazione episcopale. L'erezione di queste nuove diocesi provoc\u00f2 una viva reazione da parte di tutti coloro che vedevano in questo il primo passo per l'introduzione dell'inquisizione spagnola in Belgio. Ci\u00f2 ritard\u00f2 la nomina dei successivi vescovi di Anversa e caus\u00f2 diversi anni di sede vacante nella giovane diocesi.\nCon il vescovo Frans van de Velde (1570-1576) si ebbe la prima organizzazione territoriale della diocesi, costituita da un arcipresbiterato ad Anversa, e da sei decanati rurali: Anversa, Lierre, Herentals, Hoogstraten, Breda e Bergen op Zoom. Van de Velde convoc\u00f2 anche due sinodi diocesani, nel 1571 e nel 1576, per introdurre la riforma tridentina nella diocesi, e scrisse in fiammingo un'istruzione pastorale per i parroci sul modo di amministrare i sacramenti.\nDopo altri dieci anni di sede vacante, dovuti al fatto che la citt\u00e0 di Anversa fu occupata dai calvinisti, fu nominato vescovo Laevinus Torrentius (1586-1595), che cerc\u00f2 di riconciliare le parti e riport\u00f2 al cattolicesimo diversi fedeli; istitu\u00ec soprattutto scuole di catechismo, affidate ai gesuiti, che furono rese obbligatorie dalla autorit\u00e0 civili di Anversa.\nNel 1605 il vescovo Jean Miraeus apr\u00ec il seminario vescovile ad Anversa, affidato ai gesuiti. Questo vescovo, come pure il suo successore Johannes Malderus (1611-1633), dovettero impegnarsi non poco per contrastare l'affermarsi delle idee calviniste nella propria diocesi, soprattutto nei decanati del nord, Breda e Bergen op Zoom, che dopo il 1648 entrarono a far parte in modo definitivo delle Province Unite.\nL'ultimo vescovo fu Corneille-Fran\u00e7ois Nelis (1785-1798), il quale, di fronte alla seconda invasione francese del Belgio nel 1794, abbandon\u00f2 la citt\u00e0 e la diocesi senza pi\u00f9 farvi ritorno; morir\u00e0 a Camaldoli in Toscana nel 1798.\nLa diocesi di Anversa fu soppressa in seguito al concordato con la bolla \"Qui Christi Domini\" di papa Pio VII del 29 novembre 1801 e il suo territorio fu incorporato in quello dell'arcidiocesi di Malines ad eccezione dei decanati di Breda e Bergen op Zoom, che nel 1803 furono eretti in vicariato apostolico. Quando fu ristabilita la gerarchia episcopale in Olanda nel 1853, questi due decanati costituirono la nuova diocesi di Breda.\nL'8 dicembre 1961 fu ristabilita la diocesi di Anversa con la bolla \"Christi Ecclesia\" di papa Giovanni XXIII con territorio ricavato da quello dell'arcidiocesi di Malines.\nIl 31 maggio 1965 con la bolla \"Cathedralium ecclesiarum\" di papa Paolo VI venne ristabilito il capitolo della cattedrale.\nIl 30 novembre 1977 due parrocchie dell'arcidiocesi di Malines-Bruxelles, Konings-Hooikt e Peulis, furono annesse alla diocesi di Anversa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.586.590 persone contava 1.215.000 battezzati, corrispondenti al 76,6% del totale."}
{"id": "500498", "revid": "92723", "url": "https://it.wikipedia.org/wiki?curid=500498", "title": "Diocesi di Assisi-Nocera Umbra-Gualdo Tadino", "text": "La diocesi di Assisi-Nocera Umbra-Gualdo Tadino (in latino: \"Dioecesis Assisiensis-Nucerina-Tadinensis\") \u00e8 una sede della Chiesa cattolica in Italia suffraganea dell'arcidiocesi di Perugia-Citt\u00e0 della Pieve appartenente alla regione ecclesiastica Umbria. Nel 2020 contava 83.800 battezzati su 88.192 abitanti. \u00c8 retta dall'arcivescovo (titolo personale) Domenico Sorrentino.\nTerritorio.\nLa diocesi comprende i comuni di Assisi (esclusa la frazione di Armenzano che appartiene alla diocesi di Foligno), Nocera Umbra, Gualdo Tadino, Bettona, Fossato di Vico, Sigillo, Bastia Umbra (eccetto la frazione di Ospedalicchio), Valfabbrica e Cannara.\nSede vescovile \u00e8 la citt\u00e0 di Assisi, dove si trova la cattedrale di San Rufino. A Nocera Umbra sorge la concattedrale di Santa Maria Assunta, a Gualdo Tadino la concattedrale di San Benedetto.\nIl territorio si estende su 722 km\u00b2 ed \u00e8 suddiviso in 63 parrocchie, raggruppate in 5 vicariati foranei.\nAd Assisi ha sede il Pontificio seminario regionale umbro, ossia il seminario della regione ecclesiastica Umbria.\nLuoghi francescani.\nAssisi \u00e8 celebre per essere la citt\u00e0 natale di san Francesco; tutti i luoghi a lui legati sono stati preservati o trasformati in santuari. Tra questi la basilica di Santa Maria degli Angeli, fatta costruire sul modello della basilica di San Pietro di Roma da papa Pio V al di sopra della Porziuncola, culla dell'ordine francescano e luogo della morte di Francesco. I resti del santo sono adesso custoditi nella basilica papale di San Francesco, la cui prima pietra fu posta il 25 luglio 1228 da papa Gregorio IX e consacrata da papa Innocenzo IV; la basilica \u00e8 costituita da tre santuari sovrapposti ed \u00e8 una delle prime chiese gotiche in Italia.\nAltri significativi edifici francescani della diocesi di Assisi sono: la chiesa Nuova, costruita sopra la casa natale di Francesco a spese di re Filippo III di Spagna nel 1615; la basilica di Santa Chiara, costruita nel XIII secolo, contiene i resti di santa Chiara, fondatrice insieme a San Francesco dell'ordine delle monache clarisse; il convento di San Damiano, dove Chiara fu badessa; l'Eremo delle Carceri sul monte Subasio; il santuario di Rivotorto.\nStoria.\nL'odierna diocesi nasce nel 1986 dall'unione di due antiche sedi vescovili, Assisi e Nocera Umbra, che nel 1915 aveva assunto il nome di Nocera Umbra-Gualdo Tadino.\nDiocesi di Assisi.\nLa diocesi fu eretta nel III secolo. La prima predicazione cristiana ad Assisi, secondo la tradizione, si attribuisce a san Crispolto, vescovo di Bettona (l'antica \"Vettona\"), che soffr\u00ec il martirio sotto l'imperatore Massimiano. La tradizione attribuisce alla sede assisiate come primi vescovi tre santi martiri: Rufino, patrono della diocesi, Vittorino e Sabino. Incerta \u00e8 l'attribuzione ad Assisi dei vescovi Basilio e Deodato.\nAvenzio, primo vescovo storicamente accertato a met\u00e0 circa del VI secolo, intercedette con Totila a nome degli Assisiati, evitando alla citt\u00e0 il saccheggio da parte dell'esercito ostrogoto in marcia contro Roma. Inoltre nel 547 fu legato degli Ostrogoti presso l'imperatore Giustiniano I. Probabilmente all'epoca di questo vescovo Assisi assorb\u00ec il territorio della diocesi di Bettona.\nMolti dei vescovi dei secoli successivi sono noti grazie alla loro presenza ai concili celebrati dai pontefici. Il primo di questi \u00e8 Aquilino, che prese parte al concilio lateranense del 649 indetto da papa Martino I per condannare l'eresia monotelita.\nNel VII e nell'VIII secolo Assisi cadde sotto il dominio dei duchi longobardi, e nel 773 fu rasa al suolo da Carlo Magno; che successivamente la ricostru\u00ec, epurandola dagli ariani e dai sostenitori dei longobardi. In quegli anni fu costruita la rocca di Assisi, aumentando il potere militare e l'importanza della citt\u00e0.\nNel 963, in una pergamena del vescovo Eremedio, \u00e8 attestato per la prima volta l'esistenza dell'episcopio presso la chiesa di Santa Maria Maggiore, primitiva cattedrale della diocesi. Il vescovo Ugo (1029-1052) trasfer\u00ec la cattedrale nella chiesa di San Rufino, da lui stesso fatta costruire al posto del piccolo oratorio dove si veneravano i resti del santo. Nel 1140 fu dato avvio alla sua ricostruzione che si concluse nel secolo successivo, con la consacrazione dell'altare maggiore nel 1228 e dell'ntera chiesa nel 1253. Il vescovo Ugo ebbe anche un ruolo importante nella politica religiosa del tempo, quando divenne il capo della delegazione dei vescovi inviati alla dieta di Worms dove venne eletto papa Leone IX.\nAgli inizi del XIII secolo Assisi vide il sorgere dell'ordine religioso fondato da san Francesco e del ramo femminile, le monache clarisse, raccolte attorno a santa Chiara. A partire dalla met\u00e0 del secolo la diocesi fu retta da vescovi provenienti dall'ordine francescano.\nIn base al privilegio concesso da papa Innocenzo III al vescovo Guido I nel 1198, ritenuto tuttavia un falso, all'epoca \u00abil territorio diocesano comprendeva gli attuali territori comunali di Assisi, Bastia Umbra, Cannara, Bettona, Valfabbrica e un piccolo lembo dei comuni di Gualdo Cattaneo e di Bevagna\u00bb. Secondo alcune ricostruzioni topografiche, la diocesi assisiate, tra la fine del XIII secolo e il XIV secolo, era tra le pi\u00f9 piccole dell'Umbria, estendendosi su un territorio di circa 312\u00a0km\u00b2, comprendendo un totale di 95 chiese, di cui 41 nei centri urbani e 54 nei centri rurali.\nA partire dalla seconda met\u00e0 del XVI secolo i vescovi si impegnarono per l'attuazione dei decreti di riforma del concilio di Trento; tra questi si distinsero in modo particolare Filippo Geri (1564-1575), che dette avvio ai lavori di costruzione della basilica di Santa Maria degli Angeli, Marcello Crescenzi (1591-1630), che pose mano alla ricostruzione del palazzo vescovile ed istitu\u00ec il seminario diocesano, che si svilupp\u00f2 con il successore Tegrimo Tegrimi (1630-1641). Nel Settecento il vescovo Ottavio Ringhieri (1736-1755) avvi\u00f2 una serie di riforme e di provvedimenti per limitare l'avanzata delle idee illuministiche nella diocesi.\nDurante l'occupazione francese, il vescovo Francesco Maria Giamp\u00e8 (1796-1827) si rifiut\u00f2 di prestare giuramento a Napoleone e per questo motivo venne esiliato in Corsica, come buona parte del suo clero.\nAgli inizi del Novecento la diocesi fu retta da due vescovi, Luigi De Persiis (1896-1904) e Ambrogio Luddi (1905-1927), convinti oppositori del modernismo teologico. A farne le spese i biografo francescano Paul Sabatier, fondatore ad Assisi nel 1902 della \u00abSociet\u00e0 internazionale di studi francescani\u00bb.\nIl vescovo Giuseppe Placido Nicolini durante l'occupazione tedesca nascose e protesse oltre 300 ebrei; per la sua azione eroica \u00e8 riconosciuto tra i giusti tra le nazioni a Yad Vashem. Fu durante il vescovado di Nicolini che avvenne la visita di papa Giovanni XIII ad Assisi, la prima di un pontefice fuori da Roma dopo il 1870.\nDal 5 al 9 settembre 1951 Assisi ospit\u00f2 il XIII Congresso eucaristico nazionale italiano, a cui intervenne come legato pontificio il cardinale Ildefonso Schuster.\nNel 1980 la parrocchia San Michele Arcangelo di Limigiano, nel comune di Bevagna, pass\u00f2 all'arcidiocesi di Spoleto.\nDiocesi di Tadinum e di Nocera.\nNel IV secolo o nel V secolo fu eretta la diocesi di \"Tadinum\". Secondo la tradizione l'evangelizzazione del territorio \u00e8 attribuita al vescovo san Feliciano di Foligno. Di questa antica sede sono noti due vescovi: san Facondino, che si vuole identificare con l'omonimo vescovo che, secondo la testimonianza di Atanasio di Alessandria, avrebbe aderito, pur non partecipandovi, alle decisioni del concilio di Sardica (343/344); e Gaudenzio, che partecip\u00f2 al concilio romano indetto da papa Simmaco nel 499. Da una lettera di Gregorio Magno, si evince che nel 599 la diocesi fosse vacante e che il pontefice vi invi\u00f2 come visitatore il vescovo Gaudioso di Gubbio perch\u00e9 eleggesse come vescovo una persona idonea. La diocesi scomparve a causa della distruzione operata prima dai Goti, poi dai Longobardi e infine dagli Saraceni.\nLa storiografia ha prodotto due ipotesi sull'origine della diocesi di Nocera e sul suo legame con quella di \"Tadinum\". Alcuni storici sostengono che la diocesi di Nocera esistesse gi\u00e0 in epoca romana e, bench\u00e9 sia difficile distinguere i vescovi della sede umbra da quelli dell'omonima diocesi di Nocera in Campania, vi attribuiscono sicuramente il vescovo Aprile attestato al concilio romano del 6 novembre 502; in seguito anche la diocesi di Nocera in Umbria scomparve e fu ristabilita nell'alto medioevo dai pontefici, che vi unirono le antiche sedi di Tadino, di Plestia, di \"Sentinum\" (Sassoferrato) e di \"Usentis\" (di incerta identificazione). Altri autori invece, basandosi sulla \"Vita\" di san Rinaldo, vescovo nocerino dell'inizio del XIII secolo, ritengono che la diocesi di Nocera sia sorta solo nell'alto medioevo, forse tra VIII e IX secolo, per il trasferimento della sede vescovile di Tadino a Nocera, a cui furono unite altre antiche diocesi umbre da tempo scomparse.\nNon ci sono dubbi sul fatto che la diocesi di Nocera esistesse nell'XI secolo, per la presenza dei primi vescovi che si possono attribuire con certezza alla diocesi umbra, Romano, Dodone e Ludovico nella prima met\u00e0 del secolo. Nella prima met\u00e0 del XIII secolo la sede nocerina fu occupata dal santo vescovo Rinaldo, il cui culto si diffuse ben presto nella diocesi di cui fu proclamato patrono.\nDopo la distruzione di Nocera nel 1248 per mano dell'imperatore Federico II, il vescovo, fuggendo con i suoi sacerdoti, fiss\u00f2 la sede episcopale della diocesi per oltre 40 anni nella canonica di San Facondino presso Gualdo Tadino.\nSecondo alcune ricostruzioni topografiche, la diocesi di Nocera, tra la fine del XIII secolo e il XIV secolo, in rapporto alle altre diocesi umbre, era di media grandezza, estendendosi su un territorio di circa 767\u00a0km\u00b2, comprendendo un totale di 179 chiese, di cui 35 nei centri urbani e 144 nei centri rurali.\nNel XIV secolo \u00e8 noto il primo sinodo diocesano, celebrato nel 1349 dal beato Alessandro Vincioli. Nel 1448 il vescovo Giovanni Marcolini dette avvio alla ricostruzione dell'antica cattedrale di Santa Maria Assunta caduta in rovina, i cui lavori furono ultimati nella prima met\u00e0 del Cinquecento.\nNel 1569 il vescovo Girolamo Mannelli istitu\u00ec il seminario diocesano; lo stesso vescovo, nel 1564, aveva emanato norme per l'applicazione dei decreti di riforma del concilio di Trento.\nDurante l'occupazione francese, il vescovo Francesco Luigi Piervissani (1800-1848) si rifiut\u00f2 di prestare giuramento a Napoleone e per questo motivo venne esiliato a Tr\u00e9voux. Al suo rientro in diocesi si impegn\u00f2 attivamente per la ricostruzione della diocesi con una intensa attivit\u00e0 pastorale.\nIl 2 gennaio 1915 la diocesi di Nocera Umbra assunse il nome di diocesi di Nocera Umbra e Gualdo Tadino, in ricordo dell'antica diocesi di \"Tadinum\" e per l'accresciuta importanza assunta dalla citt\u00e0 di Gualdo all'interno della diocesi a partire dall'Ottocento. La chiesa di San Benedetto, che gi\u00e0 papa Pio IX aveva elevato al rango di collegiata, divenne ora cattedrale \"\u00abhonoris tantum causa\u00bb\", ossia come puro titolo onorifico. Nel 1980 fu elevata da papa Giovanni Paolo II a basilica minore.\nNel 1937 la parrocchia di Annifo, nel comune di Foligno, fu scorporata dalla diocesi di Nocera Umbra e Gualdo Tadino e annessa a quella folignate.\nDurante la guerra, la diocesi visse momenti di difficolt\u00e0 e di scontri fra le diverse fazioni politiche. Il 9 giugno e il 14 luglio 1944 i sacerdoti Nicola Polidori e Gildo Vian furono fucilati dai partigiani, mentre il 19 giugno dello stesso anno un altro prete diocesano, David Berrettini, venne giustiziato dai nazisti dopo aver ottenuto la liberazione di 18 persone. Il vescovo Domenico Ettorre (1940-1943) venne accusato dai fascisti di svolgere attivit\u00e0 politica e di tenere contatti con partigiani democristiani; la sua ultima lettera pastorale venne sequestrata per ordine del governo filonazista.\nNel 1984 la diocesi di Nocera Umbra-Gualdo Tadino cedette le oltre 40 parrocchie che si trovavano nelle Marche alle limitrofe diocesi marchigiane di Fabriano, Pergola, Camerino e Senigallia. Con queste cessioni, alla vigilia dell'unione con Assisi, la diocesi di Nocera Umbra-Gualdo Tadino comprendeva i comuni di Nocera Umbra, Gualdo Tadino, Fossato di Vico e Sigillo, e il centro di Casacastalda, oggi frazione di Valfabbrica, ma che fino agli inizi del XIX secolo fu un comune autonomo.\nDiocesi di Assisi-Nocera Umbra-Gualdo Tadino.\nIl 15 agosto 1972 le due diocesi, fino ad allora immediatamente soggette alla Santa Sede, entrarono a far parte della provincia ecclesiastica dell'arcidiocesi di Perugia. Nel volgere di poco tempo rimasero vacanti per la morte dei vescovi Giuseppe Placido Nicolini (novembre 1973) e Giuseppe Pronti (febbraio 1974), cosicch\u00e9 il 12 dicembre 1974 Dino Tomassini pot\u00e9 essere nominato vescovo di entrambe, che vennero pertanto unite \"in persona episcopi\".\nIl 30 settembre 1986, con il decreto \"Instantibus votis\" della Congregazione per i Vescovi, fu stabilita la piena unione delle diocesi di Assisi e di Nocera Umbra-Gualdo Tadino e la nuova circoscrizione ecclesiastica assunse il nome attuale.\nNel 2006 \u00e8 stato inaugurato il museo diocesano di Assisi, erede del museo della cattedrale di San Rufino, fondato nel 1941 dal vescovo Giuseppe Placido Nicolini.\nDal 26 giugno 2021 \u00e8 unita \"in persona episcopi\" alla diocesi di Foligno.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nVescovi di Nocera.\nIncerta \u00e8 l'attribuzione dei vescovi del primo millennio, perch\u00e9 nelle fonti storiche coeve non \u00e8 mai indicato se la sede dei vescovi sia quella umbra o quella omonima in Campania; spesso perci\u00f2 tra gli autori i vescovi sono citati in entrambe le cronotassi.\nStatistiche.\nLa diocesi nel 2020 su una popolazione di 88.192 persone contava 83.800 battezzati, corrispondenti al 95,0% del totale."}
{"id": "500499", "revid": "92723", "url": "https://it.wikipedia.org/wiki?curid=500499", "title": "Diocesi di Anuradhapura", "text": "La diocesi di Anuradhapura (in latino: \"Dioecesis Anuradhapurensis\") \u00e8 una sede della Chiesa cattolica in Sri Lanka suffraganea dell'arcidiocesi di Colombo. Nel 2020 contava 15.900 battezzati su 1.221.546 abitanti. \u00c8 retta dal vescovo Norbert Marshall Andradi, O.M.I.\nTerritorio.\nLa diocesi comprende la Provincia Centro-Settentrionale dello Sri Lanka.\nSede vescovile \u00e8 la citt\u00e0 di Anur\u0101dhapura, dove si trova la cattedrale di San Giuseppe.\nIl territorio si estende su 10.472\u00a0km\u00b2 ed \u00e8 suddiviso in 15 parrocchie.\nStoria.\nLa prefettura apostolica di Anuradhapura fu eretta il 19 dicembre 1975 con la bolla \"Iussum Christi\" di papa Paolo VI, ricavandone il territorio dalle diocesi di Jaffna e di Trincomalee-Batticaloa.\nIl 18 marzo 1982 la prefettura apostolica \u00e8 stata elevata a diocesi con la bolla \"Qui idem\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.221.546 persone contava 15.900 battezzati, corrispondenti all'1,3% del totale."}
{"id": "500500", "revid": "92723", "url": "https://it.wikipedia.org/wiki?curid=500500", "title": "Diocesi di Aosta", "text": "La diocesi di Aosta () \u00e8 una sede della Chiesa cattolica in Italia suffraganea dell'arcidiocesi di Torino appartenente alla regione ecclesiastica Piemonte. Nel 2020 contava 122.963 battezzati su 127.271 abitanti. \u00c8 retta dal vescovo Franco Lovignana.\nTerritorio.\nIl territorio della diocesi (3.262\u00a0km\u00b2) coincide con l'intero territorio della Valle d'Aosta. Diocesi e Valle d'Aosta rappresentano non solo un \"unicum\" geografico, ma un \"continuum\" di storia, cultura e tradizioni.\nDue casi fanno eccezione. Il confine della parrocchia di Pont-Saint-Martin, \u00e8 segnato dal torrente Lys, mentre il confinale comunale di Pont-Saint-Martin si estende da non molti decenni, con nuove abitazioni, ben oltre il Lys, sul territorio della parrocchia di Carema e quindi in diocesi di Ivrea. Le autorit\u00e0 diocesane, per evitare disagi, hanno fatto in modo che gli abitanti residenti a Pont-Saint-Martin facciano riferimento alla parrocchia della diocesi augustana, fatta salva l'integrit\u00e0 territoriale della diocesi di Ivrea e della parrocchia di Carema. La parrocchia di San Nicola di La Thuile comprende anche una porzione minore del comune francese di S\u00e9ez, dove sorge l'antico ospizio del Piccolo San Bernardo.\nSede vescovile \u00e8 la citt\u00e0 di Aosta, dove si trova la cattedrale dedicata a Santa Maria Assunta e San Giovanni Battista.\nLa diocesi confina ad ovest con le diocesi francesi di Annecy e di Chamb\u00e9ry, San Giovanni di Moriana e Tarantasia, a nord con la diocesi svizzera di Sion, ad est con la diocesi di Novara e la diocesi di Biella, mentre a sud con la diocesi di Ivrea.\nLa liturgia si svolge in lingua italiana, con alcuni servizi (soprattutto le letture) in lingua francese. I canti sono spesso in francese. Alcune parrocchie, in particolare quella di Saint-Martin-de-Corl\u00e9ans a Aosta, prevedono la liturgia interamente in lingua francese.\nIl territorio \u00e8 suddiviso in 93 parrocchie raggruppate in 5 zone pastorali (Alta Valle - Courmayeur, Media Valle - Ch\u00e2tillon, Aosta citt\u00e0, Bassa Valle - Pont-Saint-Martin).\nStoria.\nIl primo dei vescovi di Aosta storicamente documentato \u00e8 Eustasio: in sua vece, il prete Grato, che gli succeder\u00e0, sottoscrive gli atti del secondo sinodo di Milano (451); dopo di lui sono noti i vescovi Grato, successivamente divenuto patrono della diocesi (la festa ricorre il 7 settembre), e Giocondo. L'esistenza della diocesi \u00e8 perci\u00f2 attestata con certezza fin dalla met\u00e0 del V secolo.\nDopo l'iniziale dipendenza dalla sede metropolitana di Milano, in epoca longobarda fu soggetta all'autorit\u00e0 metropolitica dell'arcivescovo di Vienne; verso la met\u00e0 del IX secolo entr\u00f2 a far parte, con Sion nel Vallese e Saint-Jean de Maurienne, della provincia ecclesiastica di Tarantasia in Savoia.\nDue grandi santi medievali furono originari della diocesi: sant'Anselmo (1033-1109), abate di Bec-Hellouin e poi arcivescovo di Canterbury; san Bernardo (1008), che fu arcidiacono di Aosta e fondatore del monastero che da lui prende il nome sulla cima del Gran San Bernardo.\nAltra figura diocesana di rilievo \u00e8 stato Antonio di Challant: membro della potente famiglia omonima, arcivescovo di Tarantasia, fu creato cardinale e gioc\u00f2 un ruolo di primo piano nel concilio di Costanza (1414-1418).\nNel 1803 la diocesi fu soppressa, insieme ai monasteri locali, dal governo francese ed unita a quella di Ivrea; fu ricostituita il 17 luglio 1817 con la bolla \"Beati Petri\" di papa Pio VII e resa suffraganea dell'arcidiocesi di Chamb\u00e9ry.\nSolo nel 1862, dopo la cessione della Savoia alla Francia, la diocesi divenne suffraganea di Torino.\nLa festa del patrono san Grato si celebra il 7 settembre. Fin da tempi remoti la diocesi era caratterizzata da un rito proprio (\"Almae Ecclesiae Augustensis ritum\"), soppresso d'autorit\u00e0 dalla Santa Sede nel 1829. Nelle parrocchie della diocesi l'Angelus non suona a mezzogiorno, ma circa un'ora in anticipo, ora in cui il Consiglio vot\u00f2 l'arresto dell'eresiarca Calvino (arrivato nel 1536) per ordine del balivo Mathieu de Lostan. Calvino fugg\u00ec da Aosta in Svizzera. Questo evento segna la mancata conversione della Valle alla religione riformata.\nAll'ingresso di ogni nuovo vescovo, \u00e8 tradizione che le Autorit\u00e0 lo accolgano all'ingresso della Valle, a Pont-Saint-Martin, offrendogli un cappello di colore verde.\nFino al 1951 il vescovo di Aosta portava il titolo nobiliare di conte, timbrando lo scudo con la corona corrispondente, in virt\u00f9 del potere temporale esercitato almeno dal 1200 sul feudo di Cogne, nel quale possedeva anche un castello che si erge tuttora parzialmente trasformato (castello reale) presso la chiesa parrocchiale della rinomata localit\u00e0 nel cuore del parco del Gran Paradiso. Era parimenti signore feudale di Issogne, feudo che - munito di un modesto castello - venne ceduto ai conti di Challant nel XV secolo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 127.271 persone contava 122.963 battezzati, corrispondenti al 96,6% del totale."}
{"id": "500501", "revid": "92723", "url": "https://it.wikipedia.org/wiki?curid=500501", "title": "Diocesi di Apartad\u00f3", "text": "La diocesi di Apartad\u00f3 (in latino: \"Dioecesis Apartado\u00ebnsis\") \u00e8 una sede della Chiesa cattolica in Colombia suffraganea dell'arcidiocesi di Santa Fe de Antioquia. Nel 2020 contava 497.100 battezzati su 667.540 abitanti. \u00c8 retta dal vescovo Hugo Alberto Torres Mar\u00edn.\nTerritorio.\nLa diocesi comprende 13 comuni di 2 dipartimenti nel nord-ovest della Colombia:\nSede vescovile \u00e8 la citt\u00e0 di Apartad\u00f3, dove si trova la cattedrale di Nostra Signora del Carmelo (\"Nuestra Se\u00f1ora del Carmen\")\nIl territorio si estende su una superficie di 26.000\u00a0km\u00b2 ed \u00e8 suddiviso in 43 parrocchie, raggruppate in 5 vicariati: San Sebasti\u00e1n, Divina Eucarist\u00eda, Nuestra Se\u00f1ora del Carmen, San Juan de la Cruz, Santa Mar\u00eda la Antigua.\nStoria.\nLa diocesi \u00e8 stata eretta il 18 giugno 1988 con la bolla \"Quo aptius\" di papa Giovanni Paolo II, ricavandone il territorio dal vicariato apostolico di Quibd\u00f3 (oggi diocesi) e dalla diocesi di Antioquia, che contestualmente fu elevata al rango di arcidiocesi metropolitana, assumendo il nome di arcidiocesi di Santa Fe de Antioquia.\nNel 1990 fu istituito il seminario minore, e l'anno successivo anche quello maggiore, dedicato a \"Santa Mar\u00eda la Antigua\".\nNel 1992 fu inaugurato il santuario di \"Santa Mar\u00eda la Antigua\", in occasione del cinquecentenario dell'evangelizzazione dell'America.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 667.540 persone contava 497.100 battezzati, corrispondenti al 74,5% del totale.\n |2018 || 495.000 || 656.520 || 75,4 || 55 || 52 || 3 || 9.000 || || 5 || 95 || 43"}
{"id": "500502", "revid": "92723", "url": "https://it.wikipedia.org/wiki?curid=500502", "title": "Arcidiocesi di Aparecida", "text": "Larcidiocesi di Aparecida (in latino: \"Archidioecesis Apparitiopolitana\") \u00e8 una sede metropolitana della Chiesa cattolica in Brasile appartenente alla regione ecclesiastica Sul 1. Nel 2020 contava 166.000 battezzati su 198.206 abitanti. \u00c8 retta dall'arcivescovo Orlando Brandes.\nTerritorio.\nL'arcidiocesi comprende 5 comuni dello stato brasiliano di San Paolo: Aparecida, Guaratinguet\u00e1, Lagoinha, Potim e Roseira.\nSede arcivescovile \u00e8 la citt\u00e0 di Aparecida, dove si trova la basilica di Nostra Signora di Aparecida, il pi\u00f9 importante santuario mariano del Brasile. Dal 22 ottobre 2016 il santuario \u00e8 la nuova cattedrale dell'arcidiocesi, in sostituzione della chiesa di Sant'Antonio, che sorge a Guaratinguet\u00e1. Il precedente santuario di \"Nossa Senhora Aparecida\" \u00e8 stato elevato al rango di basilica minore da papa Giovanni Paolo II nel 1981.\nIl territorio si estende su una superficie 1.303\u00a0km\u00b2 ed \u00e8 suddiviso in 18 parrocchie.\nProvincia ecclesiastica.\nLa provincia ecclesiastica di Aparecida, istituita nel 1958, comprende 4 suffraganee:\nStoria.\nL'arcidiocesi \u00e8 stata eretta il 19 aprile 1958 con la bolla \"Sacrorum Antistitum\" di papa Pio XII, ricavandone il territorio dall'arcidiocesi di San Paolo e dalla diocesi di Taubat\u00e9.\nIl santuario di Aparecida \u00e8 stato visitato da tre papi: Giovanni Paolo II nel 1980, Benedetto XVI nel 2007 e Francesco nel 2013.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 198.206 persone contava 166.000 battezzati, corrispondenti all'83,8% del totale."}
{"id": "500503", "revid": "92723", "url": "https://it.wikipedia.org/wiki?curid=500503", "title": "Diocesi di Apatzing\u00e1n", "text": "La diocesi di Apatzing\u00e1n (in latino: \"Dioecesis Apatzinganiensis\") \u00e8 una sede della Chiesa cattolica in Messico suffraganea dell'arcidiocesi di Morelia appartenente alla regione ecclesiastica Don Vasco. Nel 2020 contava 396.600 battezzati su 430.000 abitanti. \u00c8 retta dal vescovo Crist\u00f3bal Ascencio Garc\u00eda.\nTerritorio.\nLa diocesi comprende 10 comuni dello stato messicano di Michoac\u00e1n: Aguililla, Apatzing\u00e1n, Buenavista, Chinicuila, Coalcom\u00e1n de V\u00e1zquez Pallares, Gabriel Zamora, M\u00fagica, Par\u00e1cuaro, Tepalcatepec, Tumbiscat\u00edo.\nSede vescovile \u00e8 la citt\u00e0 di Apatzing\u00e1n, dove si trova la cattedrale dell'Immacolata Concezione di Maria Vergine.\nIl territorio si estende su una superficie di 13.102\u00a0km\u00b2 ed \u00e8 suddiviso in 29 parrocchie.\nStoria.\nLa diocesi \u00e8 stata eretta il 30 aprile 1962 con la bolla \"Quo aptius christifidelium\" di papa Giovanni XXIII, ricavandone il territorio dalle diocesi di Colima e di Tac\u00e1mbaro.\nIl 20 novembre 1962, con la lettera apostolica \"Caeleste patrocinium\", Giovanni XXIII ha proclamato la Beata Maria Vergine di Acahuato patrona principale della diocesi.\nL'11 ottobre 1985 ha ceduto una porzione del suo territorio a vantaggio dell'erezione della diocesi di Ciudad L\u00e1zaro C\u00e1rdenas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 430.000 persone contava 396.600 battezzati, corrispondenti al 92,2% del totale."}
{"id": "500504", "revid": "92723", "url": "https://it.wikipedia.org/wiki?curid=500504", "title": "Diocesi di Apucarana", "text": "La diocesi di Apucarana (in latino: \"Dioecesis Apucaranensis\") \u00e8 una sede della Chiesa cattolica in Brasile suffraganea dell'arcidiocesi di Londrina appartenente alla regione ecclesiastica Sul 2. Nel 2020 contava 375.800 battezzati su 504.400 abitanti. \u00c8 retta dal vescovo Carlos Jos\u00e9 de Oliveira.\nTerritorio.\nLa diocesi comprende 36 comuni dello stato brasiliano del Paran\u00e1: Apucarana, \u00c2ngulo, Arapongas, Arapu\u00e3, Ariranha do Iva\u00ed, Astorga, Borraz\u00f3polis, Cafeara, Calif\u00f3rnia, Cambira, Colorado, Cruzmaltina, Faxinal, Fl\u00f3rida, Godoy Moreira, Grandes Rios, Guaraci, Iguara\u00e7u, Itaguaj\u00e9, Ivaipor\u00e3, Jardim Alegre, Lidian\u00f3polis, Lobato, Lunardelli, Maril\u00e2ndia do Sul, Mau\u00e1 da Serra, Munhoz de Melo, Nossa Senhora das Gra\u00e7as, Novo Itacolomi, Pitangueiras, Rio Bom, Sab\u00e1udia, Santa F\u00e9, Santa In\u00eas, Santo In\u00e1cio e S\u00e3o Jo\u00e3o do Iva\u00ed.\nSede vescovile \u00e8 la citt\u00e0 di Apucarana, dove si trova la cattedrale di Nostra Signora di Lourdes.\nIl territorio si estende su una superficie di 9.326\u00a0km\u00b2 ed \u00e8 suddiviso in 64 parrocchie, raggruppate in 6 decanati: Nord, Centro-Nord, Apucarana, Centro, Centro-Sud e Sud.\nStoria.\nLa diocesi \u00e8 stata eretta il 28 novembre 1964 con la bolla \"Munus apostolicum\" di papa Paolo VI, ricavandone il territorio dalle diocesi di Campo Mour\u00e3o e di Londrina (oggi arcidiocesi).\nOriginariamente suffraganea dell'arcidiocesi di Curitiba, il 31 ottobre 1970 \u00e8 entrata a far parte della provincia ecclesiastica dell'arcidiocesi di Londrina.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 504.400 persone contava 375.800 battezzati, corrispondenti al 74,5% del totale."}
{"id": "500505", "revid": "92723", "url": "https://it.wikipedia.org/wiki?curid=500505", "title": "Eparchia di Aqra", "text": "Leparchia di Aqra (in latino: \"Eparchia Akrensis\") \u00e8 una sede della Chiesa cattolica caldea in Iraq, suffraganea dell'arcieparchia di Baghdad dei Caldei. Nel 2018 contava 1.414 battezzati. \u00c8 retta dall'eparca Najib Mikhael Moussa, O.P.\nTerritorio.\nL'eparchia comprende la citt\u00e0 e il distretto di Aqra, nel Kurdistan iracheno e nel governatorato di Ninive.\nSede eparchiale \u00e8 la citt\u00e0 di Aqra, dove si trova la cattedrale di Santa Maria (\"Mariam al Adra cathedral\").\nIl territorio \u00e8 suddiviso in 4 parrocchie.\nStoria.\nFino al Trecento, la regione di Aqra faceva parte della diocesi di Marga, antica sede della Chiesa d'Oriente, suffraganea dell'arcidiocesi di Arbela nell'Adiabene, attestata dall'VIII al XIV secolo.\nIgnota \u00e8 l'origine della comunit\u00e0 nestoriana di Aqra; \u00e8 attestata una diocesi nestoriana in questa citt\u00e0 nel 1630, composta da circa 1.700 famiglie, con un vescovo di nome H\u00e9nan-J\u00e9sus.\nTra la fine del Settecento e l'inizio dell'Ottocento ci fu un consistente movimento di adesione al cattolicesimo, concomitante con la professione di fede cattolica di Augustin Hindi.\nL'eparchia fu eretta da papa Pio IX nel 1850, con territorio ricavato da quello dell'eparchia di Amadiya.\nTra i vescovi pi\u00f9 conosciuti di Aqra ci fu Giovanni Elia Mellus, autore di uno scisma chiamato \"mellusiano\", nei contrasti che videro coinvolti nella seconda met\u00e0 dell'Ottocento la Santa Sede e il patriarca Yosep VI Audo nella questione relativa al Malabar.\nIl 23 aprile 1895 l'eparchia fu unita a quella di Amadiya in forza del breve \"Ob impensam\" di papa Leone XIII, ma il 24 febbraio 1910, con il breve \"Quae ad spirituale\" di papa Pio X, le diocesi furono nuovamente separate. Contestualmente Aqra fu affidata in amministrazione ai patriarchi di Babilonia, che la governarono tramite dei vicari patriarcali, fino alla nomina di Paul Cheikho nel 1947.\nL'eparchia, vacante dal 1998, \u00e8 stata unita \"in persona episcopi\" all'arcieparchia di Mosul il 22 dicembre 2018.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2018 contava 1.414 battezzati."}
{"id": "500506", "revid": "92723", "url": "https://it.wikipedia.org/wiki?curid=500506", "title": "Vicariato apostolico dell'Arabia meridionale", "text": "Il vicariato apostolico dell'Arabia meridionale (in latino: \"Vicariatus Apostolicus Arabiae Meridionalis\") \u00e8 una sede della Chiesa cattolica immediatamente soggetta alla Santa Sede. Nel 2020 contava 1.002.000 battezzati su 43.907.437 abitanti. \u00c8 retto dal vescovo Paul Hinder, O.F.M.Cap.\nTerritorio.\nIl vicariato ha giurisdizione su tutti i cattolici residenti nei seguenti Paesi della penisola arabica: Emirati Arabi Uniti, Oman e Yemen.\nSede del vicariato \u00e8 nella citt\u00e0 di Abu Dhabi, capitale degli Emirati Arabi Uniti, dove si trova la cattedrale di San Giuseppe. Ad Aden si trova la chiesa di San Francesco, gi\u00e0 cattedrale dal 1894 al 1973.\nIl territorio del vicariato \u00e8 suddiviso in 17 parrocchie: nove si trovano negli Emirati, quattro nello Yemen e quattro in Oman.\nStoria.\nIl vicariato apostolico di Aden fu eretto il 4 maggio 1888 con il breve \"Quae catholico nomini\" di papa Leone XIII, ricavandone il territorio dal vicariato apostolico dei Galla (oggi vicariato apostolico di Harar).\nIl 28 giugno 1889, in forza del decreto \"Quum per erectionem\" di Propaganda Fide, estese la sua giurisdizione su tutta la penisola arabica ad est del 35\u00ba meridiano, assumendo al contempo la denominazione di vicariato apostolico di Arabia e Aden.\nDal 1916 la cura del vicariato \u00e8 affidata ai frati cappuccini, provenienti inizialmente dalla provincia toscana dell'ordine, e poi anche da altre.\nIl 29 giugno 1953 cedette una porzione di territorio a vantaggio dell'erezione della prefettura apostolica del Kuwait (oggi vicariato apostolico dell'Arabia settentrionale).\nNel 1973 la sede fu trasferita dallo Yemen agli Emirati Arabi Uniti.\nIl 31 maggio 2011 il vicariato ha assunto l'attuale denominazione in forza del decreto \"Bonum animarum\" della Congregazione per l'Evangelizzazione dei Popoli. Con questa disposizione il vicariato apostolico ha ceduto la giurisdizione su Arabia Saudita, Qatar e Bahrain al vicariato apostolico del Kuwait, che contestualmente ha assunto la nuova denominazione di vicariato apostolico dell'Arabia settentrionale.\nDal 3 al 5 febbraio 2019 gli Emirati Arabi Uniti hanno ricevuto la visita di papa Francesco.\nIl vicario apostolico \u00e8 membro di diritto della Conferenza dei vescovi latini nelle regioni arabe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2020 contava su una popolazione di 43.907.437 persone 1.002.000 battezzati, corrispondenti al 2,3% del totale. Ottenere cifre esatte \u00e8 particolarmente difficile essendo i fedeli prevalentemente immigrati di diverse nazionalit\u00e0."}
{"id": "500509", "revid": "92723", "url": "https://it.wikipedia.org/wiki?curid=500509", "title": "Arcidiocesi di Aracaju", "text": "Larcidiocesi di Aracaju (in latino: \"Archidioecesis Aracaiuensis\") \u00e8 una sede metropolitana della Chiesa cattolica in Brasile appartenente alla regione ecclesiastica Nordeste 3. Nel 2020 contava 1.004.576 battezzati su 1.435.108 abitanti. \u00c8 retta dall'arcivescovo Jo\u00e3o Jos\u00e9 da Costa, O.Carm.\nTerritorio.\nL'arcidiocesi comprende 28 comuni nella parte centrale dello stato brasiliano di Sergipe: Aracaju, Areia Branca, Barra dos Coqueiros, Campo do Brito, Capela, Carira, Carm\u00f3polis, Cumbe, Divina Pastora, Frei Paulo, Itabaiana, Itaporanga d'Ajuda, Laranjeiras, Macambira, Malhador, Maruim, Moita Bonita, Nossa Senhora Aparecida, Nossa Senhora das Dores, Nossa Senhora do Socorro, Riachuelo, Ribeir\u00f3polis, Ros\u00e1rio do Catete, Santa Rosa de Lima, Santo Amaro das Brotas, S\u00e3o Crist\u00f3v\u00e3o, S\u00e3o Domingos e Siriri.\nSede arcivescovile \u00e8 la citt\u00e0 di Aracaju, dove si trova la cattedrale dell'Immacolata Concezione.\nIl territorio si estende su 7.019\u00a0km\u00b2 ed \u00e8 suddiviso in 109 parrocchie, raggruppate in 4 vicariati.\nProvincia ecclesiastica.\nLa provincia ecclesiastica di Aracaju, istituita nel 1960, comprende 2 suffraganee:\nStoria.\nLa diocesi di Aracaju fu eretta il 3 gennaio 1910 con la bolla \"Divina disponente clementia\" di papa Pio X, ricavandone il territorio dall'arcidiocesi di San Salvador di Bahia.\nIl 13 febbraio 1920 entr\u00f2 a far parte della provincia ecclesiastica dell'arcidiocesi di Macei\u00f3.\nIl 30 aprile 1960 cedette porzioni del suo territorio a vantaggio dell'erezione delle diocesi di Est\u00e2ncia e di Propri\u00e1 e contestualmente \u00e8 stata elevata al rango di arcidiocesi metropolitana con la bolla \"Ecclesiarum omnium\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.435.108 persone contava 1.004.576 battezzati, corrispondenti al 70,0% del totale."}
{"id": "500512", "revid": "92723", "url": "https://it.wikipedia.org/wiki?curid=500512", "title": "Diocesi di Ara\u00e7ua\u00ed", "text": "La diocesi di Ara\u00e7ua\u00ed (in latino: \"Dioecesis Arassuahyensis\") \u00e8 una sede della Chiesa cattolica in Brasile suffraganea dell'arcidiocesi di Diamantina appartenente alla regione ecclesiastica Leste 2. Nel 2020 contava 301.000 battezzati su 429.375 abitanti. \u00c8 retta dal vescovo Esmeraldo Barreto de Farias, Ist. del Prado.\nTerritorio.\nLa diocesi comprende 27 comuni nella parte orientale dello stato brasiliano di Minas Gerais: \u00c1guas Vermelhas, Ara\u00e7ua\u00ed, Berilo, Cachoeira de Paje\u00fa, Cara\u00ed, Catuji, Chapada do Norte, Comercinho, Coronel Murta, Curral de Dentro, Divisa Alegre, Francisco Badar\u00f3, Itaip\u00e9, Itaobim, Itinga, Jenipapo de Minas, Jos\u00e9 Gon\u00e7alves de Minas, Leme do Prado, Medina, Minas Novas, Novo Cruzeiro, Padre Para\u00edso, Pedra Azul, Ponto dos Volantes, Turmalina, Veredinha e Virgem da Lapa.\nSede vescovile \u00e8 la citt\u00e0 di Ara\u00e7ua\u00ed, dove si trova la cattedrale di San Giuseppe.\nIl territorio si estende su una superficie di 23.526\u00a0km\u00b2 ed \u00e8 suddiviso in 29 parrocchie, raggruppate in 5 regioni pastorali.\nStoria.\nLa diocesi \u00e8 stata eretta il 25 agosto 1913, ricavandone il territorio dalla diocesi di Diamantina (oggi arcidiocesi).\nIl 2 aprile 1914 inglob\u00f2 alcuni territori che erano appartenuti alla diocesi di Montes Claros (oggi arcidiocesi): il comune di Fortaleza de Minas, \u00c1guas Vermelhas, allora parte del comune di Salinas, nonch\u00e9 porzioni dei comuni di Ara\u00e7ua\u00ed e di Jequitinhonha.\nOriginariamente suffraganea dell'arcidiocesi di Mariana, il 28 giugno 1917 \u00e8 entrata a far parte della provincia ecclesiastica dell'arcidiocesi di Diamantina.\nIl seminario diocesano \"S\u00e3o Jos\u00e9\" fu istituito all'epoca del vescovo Jos\u00e9 Maria Pires, grazie all'aiuto economico della diocesi di Brescia, che forn\u00ec anche alcuni sacerdoti per la formazione del seminario.\nL'8 giugno 1956, con la lettera apostolica \"Sideribus recepta\", papa Pio XII ha proclamato la Beata Maria Vergine Assunta in Cielo, venerata con il titolo di \"Nossa Senhora de Lapa\", patrona principale della diocesi.\nIl 1\u00ba febbraio 1956, il 27 novembre 1960 e il 28 marzo 1981 ha ceduto porzioni del suo territorio a vantaggio dell'erezione rispettivamente delle diocesi di Governador Valadares, di Te\u00f3filo Otoni e di Almenara.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 429.375 persone contava 301.000 battezzati, corrispondenti al 70,1% del totale."}
{"id": "500513", "revid": "62004", "url": "https://it.wikipedia.org/wiki?curid=500513", "title": "Giro d'Italia 1910", "text": "Il Giro d'Italia 1910, seconda edizione della corsa rosa, si svolse in dieci tappe dal 18 maggio al 5 giugno 1910, per un percorso totale di 2987,4\u00a0km. Fu vinto dall'italiano Carlo Galetti. Su 101 partenti, organizzati in sei squadre, giunsero al traguardo finale di Milano 20 corridori.\nIl vincitore dell'edizione precedente, Luigi Ganna, perse l'opportunit\u00e0 di vincere anche questo secondo Giro gi\u00e0 nella prima tappa, nella quale for\u00f2 a Ospitaletto e venne attaccato dalla Legnano di Lucien Petit-Breton. Durante il lungo inseguimento for\u00f2 entrambe le gomme e giunse sul traguardo di Udine ventunesimo con 24 minuti di ritardo da Ernesto Azzini. Carlo Galetti divent\u00f2 il capitano dell'Atala e venne aiutato da Ganna nelle successive tappe. Nella terza tappa Petit-Breton for\u00f2, fu attaccato dall'Atala e termin\u00f2 a 22 minuti, mentre nella successiva tappa appenninica ruppe la bicicletta e si ritir\u00f2; Ganna, come anche Galetti e Pavesi, fu colpito da gastroenterite e perse 4 ore. Un errore di percorso di Brocco della Legnano poteva portare all'annullamento della tappa, ma l'Atala si rifiut\u00f2 di chiederlo per evitare la riammissione di Petit-Breton e anche la Legnano si ritir\u00f2 dalla corsa.\nLe ultime tappe furono dominate da Ganna, che ne vinse la met\u00e0 e nelle altre termin\u00f2 sempre tra i primi tre. Il podio finale vide trionfatore Galetti, davanti a Pavesi e Ganna, tutti dell'Atala. Il patron della squadra Guido Gatti diede il premio vittoria di 6.000 lire a Ganna, Galetti e Pavesi fecero ricorso in tribunale vincendolo e passarono alla Bianchi. Ultimo si classific\u00f2 Umberto Turconi con 161 punti.\nJean-Baptiste Dortignacq fu il primo ciclista non italiano a vincere una tappa del Giro. Galetti avrebbe vinto il Giro anche se la classifica generale fosse stata a tempi."}
{"id": "500515", "revid": "1123126", "url": "https://it.wikipedia.org/wiki?curid=500515", "title": "Diocesi di Ara\u00e7atuba", "text": "La diocesi di Ara\u00e7atuba (in latino: \"Dioecesis Arassatubensis\") \u00e8 una sede della Chiesa cattolica in Brasile suffraganea dell'arcidiocesi di Botucatu appartenente alla regione ecclesiastica Sul 1. Nel 2020 contava 438.677 battezzati su 504.960 abitanti. \u00c8 retta dal vescovo S\u00e9rgio Krzywy.\nTerritorio.\nLa diocesi comprende 19 comuni dello stato brasiliano di San Paolo: Ara\u00e7atuba, Andradina, Bento de Abreu, Bilac, Birigui, Brejo Alegre, Castilho, Coroados, Gabriel Monteiro, Guara\u00e7a\u00ed, Guararapes, Lav\u00ednia, Mirand\u00f3polis, Murutinga do Sul, Nova Independ\u00eancia, Piacatu, Rubi\u00e1cea, Sant\u00f3polis do Aguape\u00ed, Valpara\u00edso.\nSede vescovile \u00e8 la citt\u00e0 di Ara\u00e7atuba, dove si trova la cattedrale di Nostra Signora di Aparecida.\nIl territorio si estende su una superficie di 9.798\u00a0km\u00b2 ed \u00e8 suddiviso in 34 parrocchie, raggruppate in 4 regioni pastorali: Ara\u00e7atuba, Andradina, Birigui e Guararapes.\nStoria.\nLa diocesi \u00e8 stata eretta il 23 marzo 1994 con la bolla \"Progrediens usque\" di papa Giovanni Paolo II, ricavandone il territorio dalla diocesi di Lins.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 504.960 persone contava 438.677 battezzati, corrispondenti all'86,9% del totale."}
{"id": "500517", "revid": "5730", "url": "https://it.wikipedia.org/wiki?curid=500517", "title": "Bisciola", "text": "La bisciola, anche chiamata Pan di fich o Panettone valtellinese, \u00e8 il dolce tipico della Valtellina.\nLa bisciola \u00e8 una pagnottella arricchita con frutta secca, burro, uova e in alcune ricette anche miele. Ha un contenuto calorico elevato e durante le feste prende spesso il posto occupato in altre zone dal panettone.\nDal 7 giugno del 2013 la Bisciola \u00e8 tutelata dal Marchio Collettivo Geografico (MCG).\nEsiste una versione pi\u00f9 povera ed economica della besciola, i Basin de Sundri."}
{"id": "500520", "revid": "92723", "url": "https://it.wikipedia.org/wiki?curid=500520", "title": "Diocesi di Ardagh", "text": "La diocesi di Ardagh () \u00e8 una sede della Chiesa cattolica in Irlanda suffraganea dell'arcidiocesi di Armagh. Nel 2020 contava 75.000 battezzati su 87.500 abitanti. La sede \u00e8 vacante.\nAi vescovi di Ardagh spetta il titolo di vescovi di Clonmacnois (\"Cluanensis\").\nTerritorio.\nLa diocesi, costituita da tre porzioni di territorio non contigue tra di loro, si trova nella parte centrale della Repubblica d'Irlanda, leggermente orientata verso nord-ovest e comprende la grande maggioranza delle contee di Longford e Leitrim e porzioni delle contee di Cavan, Offaly, Roscommon, Sligo e Westmeath. \nSede vescovile \u00e8 la citt\u00e0 di Longford, dove si trova la cattedrale di San Mel. Il giorno di Natale del 2009, la cattedrale \u00e8 stata completamente distrutta da un incendio; restaurata, \u00e8 stata riaperta nel 2014.\nIl territorio si estende su 2.436\u00a0km\u00b2 ed \u00e8 suddiviso in 41 parrocchie.\nStoria.\nLa diocesi prende il nome da Ardagh, pittoresco villaggio nella contea di Longford. Sappiamo dalle fonti che san Patrizio fond\u00f2 una chiesa e un monastero ad Ardagh. La diocesi ha come patrono e primo vescovo un discepolo di san Patrizio, san Mel, vissuto nel V secolo. Nel primo millennio la Chiesa irlandese era strutturata in insediamenti monastici, ognuno con una propria giurisdizione che si estendeva sul monastero stesso, sul territorio circostante e sulle propriet\u00e0 del demanio monastico.\nNel XII secolo la Chiesa irlandese fu riformata con l'istituzione delle diocesi, sul modello dell'organizzazione ecclesiastica continentale, in sostituzione dell'organizzazione monastica del territorio, tipico dell'Irlanda. La diocesi di Ardagh, suffraganea dell'arcidiocesi di Armagh, fu eretta nel sinodo di Rathbreasail del 1111, con il doppio nome di \"diocesi di Ardcarne o Ardagh\", probabilmente perch\u00e9 la sede dei vescovi non era ancora stata fissata con chiarezza. Nel successivo sinodo di Kells nel 1152 appare il solo nome di Ardagh; in questo sinodo furono stabiliti in modo definitivo i confini della diocesi.\nNel XIII secolo sorse una controversia sul fatto che Ardagh dovesse appartenere alla metropolia di Armagh oppure a quella di Tuam: papa Gregorio IX nel 1235 decise in favore di Armagh.\nDopo la riforma protestante la diocesi di Ardagh attravers\u00f2 un lungo periodo di crisi: fu sede vacante dal 1587 al 1717 con l'unica interruzione dell'episcopato di Patrick Plunkett, parente di sant'Oliver Plunkett arcivescovo di Armagh, che visit\u00f2 a pi\u00f9 riprese la diocesi e vi ordin\u00f2 alcuni presbiteri. Durante il periodo di sede vacante la diocesi fu spesso amministrata da vicari apostolici.\nNel 1729 fu decisa l'unione della diocesi di Clonmacnois a quella di Ardagh, povera di rendite. L'unione ebbe effetto dal 1756, quando Augustine Cheevers, vescovo di Ardagh, che amministrava la diocesi di Clonmacnois per conto del vescovo di Meath, fu trasferito alla stessa cattedra di Meath.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 87.500 persone contava 75.000 battezzati, corrispondenti all'85,7% del totale."}
{"id": "500521", "revid": "92723", "url": "https://it.wikipedia.org/wiki?curid=500521", "title": "Diocesi di Arecibo", "text": "La diocesi di Arecibo (in latino: \"Dioecesis Arecibensis\") \u00e8 una sede della Chiesa cattolica a Porto Rico suffraganea dell'arcidiocesi di San Juan. Nel 2020 contava 371.380 battezzati su 570.800 abitanti. \u00c8 retta dal vescovo Daniel Fern\u00e1ndez Torres.\nTerritorio.\nLa diocesi comprende la parte centro-settentrionale dell'isola di Porto Rico.\nSede vescovile \u00e8 la citt\u00e0 di Arecibo, dove si trova la cattedrale di San Filippo apostolo.\nIl territorio si estende su 2.157\u00a0km\u00b2 ed \u00e8 suddiviso in 58 parrocchie.\nStoria.\nLa diocesi \u00e8 stata eretta il 30 aprile 1960 con la bolla \"Cum apostolicus\" di papa Giovanni XXIII, ricavandone il territorio dalla diocesi di San Juan, contestualmente elevata al rango di arcidiocesi metropolitana, e dalla diocesi di Ponce.\nIl 21 ottobre 1968 in forza del decreto \"Maiori Christifidelium\" della Congregazione per i vescovi ha ceduto all'arcidiocesi di San Juan il territorio del municipio di Toa Baja. \nIl 1\u00ba marzo 1976 ha ceduto una porzione del suo territorio a vantaggio dell'erezione della diocesi di Mayag\u00fcez.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 570.800 persone contava 371.380 battezzati, corrispondenti al 65,1% del totale."}
{"id": "500522", "revid": "92723", "url": "https://it.wikipedia.org/wiki?curid=500522", "title": "Arcidiocesi di Arequipa", "text": "Larcidiocesi di Arequipa (in latino: \"Archidioecesis Arequipensis\") \u00e8 una sede metropolitana della Chiesa cattolica in Per\u00f9. Nel 2020 contava 1.189.164 battezzati su 1.346.439 abitanti. \u00c8 retta dall'arcivescovo Javier Augusto Del R\u00edo Alba.\nTerritorio.\nL'arcidiocesi comprende le province di Arequipa, Caylloma e Islay nella regione peruviana di Arequipa.\nSede arcivescovile \u00e8 la citt\u00e0 di Arequipa, dove si trova la cattedrale di Santa Maria.\nIl territorio si estende su 27.588\u00a0km\u00b2 ed \u00e8 suddiviso in 75 parrocchie, raggruppate in 11 decanati.\nProvincia ecclesiastica.\nLa provincia ecclesiastica di Arequipa, istituita nel 1943, comprende 5 suffraganee:\nStoria.\nLa diocesi di Arequipa fu eretta il 16 aprile 1577 con la bolla \"Apostolatus officium\" di papa Gregorio XIII, ricavandone il territorio dall'arcidiocesi di Lima. Tuttavia, l'erezione della diocesi entr\u00f2 in vigore solo con l'autorizzazione di papa Paolo V del 20 luglio 1609. Originariamente era suffraganea della stessa arcidiocesi di Lima.\nNel 1614 furono stabiliti i confini diocesani.\nNel 1619 fu istituito il seminario diocesano, che inizi\u00f2 a funzionare nel 1622.\nNel 1880 cedette una porzione del suo territorio a vantaggio dell'erezione del vicariato apostolico di Tarapac\u00e1 (oggi diocesi di Iquique).\nIl 20 dicembre 1929 cedette un'altra porzione di territorio a vantaggio della stessa diocesi.\nIl 23 maggio 1943 \u00e8 stata elevata al rango di arcidiocesi metropolitana con la bolla \"Inter praecipuas\" di papa Pio XII.\nIl 18 dicembre 1944, il 21 novembre 1957 e il 5 giugno 1962 ha ceduto ulteriori porzioni di territorio a vantaggio dell'erezione rispettivamente della diocesi di Tacna (oggi diocesi di Tacna e Moquegua) e delle prelature territoriali di Caravel\u00ed e di Chuquibamba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.346.439 persone contava 1.189.164 battezzati, corrispondenti all'88,3% del totale."}
{"id": "500523", "revid": "92723", "url": "https://it.wikipedia.org/wiki?curid=500523", "title": "Diocesi di Argyll e delle Isole", "text": "La diocesi di Argyll e delle Isole () \u00e8 una sede della Chiesa cattolica in Scozia suffraganea dell'arcidiocesi di Saint Andrews ed Edimburgo. Nel 2020 contava 11.108 battezzati su 77.630 abitanti. \u00c8 retta dal vescovo Brian McGee.\nTerritorio.\nLa diocesi comprende la contea di Argyll e le isole Ebridi.\nSede vescovile \u00e8 la citt\u00e0 di Oban, dove si trova la cattedrale di San Columba.\nIl territorio si estende su 31.080\u00a0km\u00b2 ed \u00e8 suddiviso in 25 parrocchie, raggruppate in 3 decanati: St. Andrew's deanery, St Margaret's deanery e St Michael's deanery.\nStoria.\nL'attuale diocesi di Argyll e delle Isole \u00e8 frutto dell'unione di due antiche diocesi medievali scozzesi, la diocesi di Lismore o Argyll (\"Lismorensis seu Ergadiensis\") e la diocesi di Sodor o delle Isole (\"Sodorensis sive Insulana\").\nDiocesi di Argyll.\nL'antica diocesi di Argyll fu eretta tra la fine del XII e gli inizi del XIII secolo, ricavandone il territorio dalla diocesi di Dunkeld. Essa comprendeva la storica contea di Argyll e l'isola di Lismore, dove fu eretta la cattedrale e dove i vescovi ebbero la loro sede nel castello di Achanduin. Per questo motivo spesso la diocesi fu chiamata anche con il nome di \"diocesi di Lismore\".\nPer i primi due secoli e mezzo di vita, la diocesi, come tutte le diocesi scozzesi, era immediatamente soggetta alla Santa Sede; nel 1472 divenne suffraganea dell'arcidiocesi di Saint Andrews, e nel 1492 entr\u00f2 a far parte della provincia ecclesiastica di Glasgow.\nLa diocesi fu soppressa nel XVI secolo in seguito all'affermarsi in Scozia della riforma protestante: l'ultimo vescovo, James Hamilton, abbracci\u00f2 la nuova confessione religiosa intorno all'agosto 1560.\nDiocesi delle Isole.\nLa diocesi delle Isole o diocesi di Sodor era una delle tredici diocesi della Scozia medievale. La sede originaria della diocesi fu Peel, sull'isola di St. Patrick's, un isolotto al largo dell'isola di Man.\nLa diocesi originariamente comprendeva le Ebridi Esterne, la maggior parte delle Ebridi Interne (Iona, Skye, Raasay, Canna, Eigg, Coll, Tiree, Mull, Colonsay, Islay, Jura, Gigha - ma non Lismore, Kerrera, Seil o Luing, che erano soggette al vescovo di Argyll), l'isola di Bute e l'isola di Arran, nonch\u00e9 l'isola di Man. Forse la diocesi si estendeva anche a Galloway, il che spiegherebbe i possibili attacchi di Wimund contro il vescovo Gilla Aldan di Whithorn.\nDall'XI secolo fino all'erezione dell'arcidiocesi di Nidaros, Man e le Isole furono soggette alla giurisdizione metropolitica dell'arcivescovo di York.\nLa diocesi fu divisa in due nel 1387, dopo la conquista inglese di Man nel XIV secolo, e la sede fu trasferita pi\u00f9 a nord, prima a Snizort e poi a Iona.\nSuccessivamente, fino al 1472, furono formalmente nella provincia ecclesiastica dell'arcidiocesi di Nidaros, dopo quell'anno la diocesi di Saint Andrews fu elevata al rango di arcidiocesi metropolitana, e la diocesi delle Isole divenne sua suffraganea.\nFu soppressa nel XVI secolo in seguito all'affermarsi in Scozia della riforma protestante: l'ultimo vescovo cattolico, Thomas Stanley, mor\u00ec nel 1568.\nDiocesi di Argyll e delle Isole.\nLa diocesi di Argyll e delle Isole \u00e8 stata eretta il 4 marzo 1878 con la bolla \"Ex supremo Apostolatus\" di papa Leone XIII, ricavandone il territorio probabilmente dal vicariato apostolico del distretto settentrionale (oggi diocesi di Aberdeen).\nStatistiche.\nLa diocesi nel 2020 su una popolazione di 77.630 persone contava 11.108 battezzati, corrispondenti al 14,3% del totale."}
{"id": "500524", "revid": "92723", "url": "https://it.wikipedia.org/wiki?curid=500524", "title": "Diocesi di San Marcos de Arica", "text": "La diocesi di San Marcos de Arica (in latino: \"Dioecesis Sancti Marci Aricensis\") \u00e8 una sede della Chiesa cattolica in Cile suffraganea dell'arcidiocesi di Antofagasta. Nel 2020 contava 155.352 battezzati su 229.689 abitanti. \u00c8 retta dal vescovo Mois\u00e9s Carlos Atisha Contreras.\nTerritorio.\nLa diocesi comprende la regione di Arica e Parinacota. \u00c8 la diocesi pi\u00f9 settentrionale del Cile.\nSede vescovile \u00e8 la citt\u00e0 di Arica, dove si trova la cattedrale di San Marco.\nIl territorio si estende su 16.873\u00a0km\u00b2 ed \u00e8 suddiviso in 24 parrocchie, raggruppate in 4 decanati: Nord, Centro, Sud e Ande.\nStoria.\nLa prima presenza della fede cattolica in Arica risale al 1536 quando un gruppo di frati domenicani che accompagnavano Diego de Almagro nella sua spedizione verso i territori del Cile, presero possesso di quel territorio e celebrarono la prima messa sui piedi del \"Morro\" (colle), nella celebrazione di San Marco Evangelista il giorno 25 aprile.\nLa prelatura territoriale di Arica fu eretta il 17 gennaio 1959 con la bolla \"Quibus a Deo\" di papa Giovanni XXIII, ricavandone il territorio dalla diocesi di Iquique.\nOriginariamente suffraganea dell'arcidiocesi di La Serena, il 28 giugno 1967 entr\u00f2 a far parte della nuova provincia ecclesiastica dell'arcidiocesi di Antofagasta.\nIl 29 agosto 1986 la prelatura territoriale \u00e8 stata elevata a diocesi con la bolla \"Qua tenemur graviter\" di papa Giovanni Paolo II.\nIl 12 ottobre 2011 ha assunto il nome attuale con il decreto \"Multum conferre\" della Congregazione per i vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 229.689 persone contava 155.352 battezzati, corrispondenti al 67,6% del totale."}
{"id": "500525", "revid": "92723", "url": "https://it.wikipedia.org/wiki?curid=500525", "title": "Diocesi di Ariano Irpino-Lacedonia", "text": "La diocesi di Ariano Irpino-Lacedonia (in latino: \"Dioecesis Arianensis Hirpina-Laquedoniensis\") \u00e8 una sede della Chiesa cattolica in Italia suffraganea dell'arcidiocesi di Benevento appartenente alla regione ecclesiastica Campania. Nel 2020 contava 61.000 battezzati su 61.530 abitanti. \u00c8 retta dal vescovo Sergio Melillo.\nTerritorio.\nLa diocesi abbraccia 24 comuni dell'Italia meridionale, di cui 20 in provincia di Avellino, 3 in provincia di Benevento e 1 in provincia di Foggia. Oltre alle citt\u00e0 di Ariano Irpino e Lacedonia, la diocesi comprende i comuni di: Anzano di Puglia (FG), Bonito, Carife, Casalbore, Castel Baronia, Castelfranco in Miscano (BN), Flumeri, Ginestra degli Schiavoni (BN), Greci, Grottaminarda, Melito Irpino, Montaguto, Montefalcone di Val Fortore (BN), San Nicola Baronia, San Sossio Baronia, Savignano Irpino, Scampitella, Trevico, Vallata, Vallesaccarda, Villanova del Battista e Zungoli.\nSede vescovile \u00e8 la citt\u00e0 di Ariano Irpino (in origine denominata semplicemente Ariano), dove vi \u00e8 la cattedrale di Santa Maria Assunta. A Lacedonia sorge la concattedrale, anch'essa dedicata a Santa Maria Assunta, cos\u00ec come all'Assunta \u00e8 dedicata l'ex cattedrale della diocesi di Trevico, la quale fin dal 1818 fu soppressa e aggregata all'allora diocesi di Lacedonia.\nParrocchie.\nIl territorio diocesano si estende su ed \u00e8 suddiviso in 43 parrocchie, raggruppate in 4 foranie: Ariano, Ufita, Lacedonia-Baronia, Fortore-Miscano-Cervaro. Sono presenti anche 3 cappellanie.\nOtto sono i santuari riconosciuti come \"santuari diocesani\":\nStoria.\nL'attuale diocesi nasce nel 1986 dall'unione di due antiche sedi vescovili, Ariano e Lacedonia, la prima documentata dal X secolo, la seconda dall'XI secolo.\nAriano.\nIncerte sono le origini e la diffusione del cristianesimo nel territorio di Ariano. Probabilmente priva di fondamento \u00e8 la tradizione che fa di san Liberatore, martirizzato durante la persecuzione di Diocleziano (inizio IV secolo), il primo vescovo di Ariano.\nDa un'iscrizione lapidea datata 1736 presente nella cattedrale di Ariano si apprende che il primitivo edificio fu ricostruito a seguito di un evento sismico verificatosi nell'anno 858 (da emendarsi a 847), ma la diocesi \u00e8 documentata per la prima volta soltanto nel X secolo. Con la bolla \"Cum certum sit\" di papa Giovanni XIII del 26 maggio 969, infatti, il pontefice eresse Benevento a sede metropolitana e concesse all'arcivescovo Landolfo I la facolt\u00e0 di consacrare i suoi vescovi suffraganei, tra cui quello di Ariano. Nonostante dipendesse da un arcivescovato longobardo quale quello beneventano, fino al grande scisma la diocesi segu\u00ec comunque il rito bizantino.\nIl primo vescovo conosciuto di Ariano \u00e8 Bonifacio, il cui nome appare in un diploma del mese di agosto 1039. In un precedente documento del 1016, l'arciprete Pietro agisce in qualit\u00e0 di \"rector episcopii sancte sedis Arianensis\": le informazioni desunte da questo diploma non consentono tuttavia di stabilire se l'arciprete agiva in nome del vescovo di Ariano oppure se in quell'occasione la diocesi era vacante.\nDopo Bonifacio \u00e8 noto il vescovo Mainardo I, documentato in cinque occasioni da ottobre 1069 a novembre 1080. Fece costruire un nuovo battistero nella cattedrale, come testimoniato da un'iscrizione tuttora conservata all'interno dell'edificio; prese parte alla consacrazione della chiesa di Montecassino da parte di papa Alessandro III e a un concilio provinciale a Benevento; nel 1080, da una dichiarazione fatta da Mainardo a favore del monastero di Santa Sofia a Benevento, si evince che altri vescovi lo avevano preceduto sulla sede arianese, ma dei quali non si conoscono i nomi, ad eccezione di Bonifacio.\nIncerto \u00e8 il successore di Mainardo I; sono storicamente documentati Sarulo nel 1093 e Gerardo nel 1098. Un atto notarile riporta la concessione fatta dal vescovo Orso a mastro Amuri della chiesa di San Gregorio, con l'obbligo di versare un censuo annuo alla diocesi; il documento fu redatto nel primo anno di episcopato di Orso nell'undicesima indizione, che corrisponde o al 1087 o al 1102.\nAl vescovo Orso Leone (1449-circa 1463) si deve la ricostruzione della cattedrale, distrutta dal terremoto del 5 dicembre 1456, e la celebrazione di diversi sinodi diocesani; la sua memoria \u00e8 stata perpetuata dai fedeli con una targa nel palazzo episcopale. Nicola Ippoliti (1480-1481) costru\u00ec la facciata della cattedrale, ornata delle statue della Madonna Assunta (al centro) e dei santi patroni Ottone Frangipane ed Elzeario da Sabrano (ai due lati). L'edificio fu solennemente consacrato nel 1512 dal vescovo Diomede Carafa, che ampli\u00f2 anche il palazzo vescovile; tuttavia la cattedrale dovette essere presto restaurata a causa dei danni subiti a seguito del terremoto del marzo 1517.\nUna platea redatta nello stesso anno 1517, nonch\u00e9 una successiva \"Visitatio urbana anni 1591 sub episcopo Alfonso Ferrera\", permettono di ricostruire l'inventario dei beni della Chiesa di Ariano e il numero delle parrocchie della diocesi con le rendite di ciascuna di esse. Nel 1540 fu ancora il vescovo Carafa a fondare la biblioteca diocesana, la quale nei secoli successivi fu ampliata fino ad annoverare volumi e opuscoli nonch\u00e9 18 manoscritti e un centinaio di pergamene. Dopo che nel 1585 Ariano fu elevata a citt\u00e0 regia, la stessa diocesi divenne di regio patronato sicch\u00e9 i vescovi erano prescelti direttamente dal re di Spagna e di Napoli.\nAll'epoca del vescovo Alfonso Herrera (Ferrera) (1585-1602), la diocesi comprendeva \u00abun numero di circa ottomila abitanti e una comunit\u00e0 religiosa formata da centoventi sacerdoti, quaranta monaci e sedici monache benedettine; vi erano cinque monasteri maschili: cistercensi, francescani, benedettini, agostiniani e domenicani\u00bb.. Secondo altre fonti nel 1593 la diocesi contava invece abitanti (suddivisi in fuochi), mentre i comuni erano quattordici; fra questi ultimi vi era anche Corsano, il cui territorio verr\u00e0 poi ceduto a Montecalvo Irpino (comune dell'arcidiocesi di Benevento) dopo che la devastante peste del 1656 ne avr\u00e0 sterminato la popolazione.\nA Donato Laurenti (1563-1584) si deve l'istituzione del seminario, ricostruito da Ottavio Ridolfi nel 1617. Laurenti si impegn\u00f2 inoltre per la promozione e l'attuazione in diocesi delle direttive del concilio di Trento.\nNei decenni successivi la diocesi fu duramente provata da una serie di terremoti che avvennero nel giugno 1688, nel settembre 1694, nel marzo 1702 e nel novembre 1732. Grande figura di vescovo arianese fu Filippo Tipaldi (1717-1748) che, al termine della crisi sismica, provvide a ricostruire la cattedrale e il seminario nelle forme moderne (salvo alcuni rimaneggiamenti nel corso del Novecento a seguito di un'altra serie di terremoti); egli visit\u00f2 pi\u00f9 volte la diocesi e celebr\u00f2 diversi sinodi diocesani; impose l'obbligo dell'insegnamento della \"dottrina cristiana\" in tutte le parrocchie; istitu\u00ec corsi di preparazione per i maestri di religione nelle scuole e si impegn\u00f2 a curare l'archivio diocesano. \u00abNel 1736 la diocesi contava 18.150 abitanti e le chiese soggette alla sua giurisdizione raggiungevano le 80 unit\u00e0, con 350 ecclesiastici e 10 conventi maschili\u00bb.\nTra i vescovi dell'Ottocento si ricorda in modo particolare Domenico Russo (1818-1837), che si impegn\u00f2 soprattutto per la formazione del clero e dei fedeli; a questo scopo istitu\u00ec per la sua diocesi le missioni popolari affidate ai Missionari del Preziosissimo Sangue, tra i quali oper\u00f2 anche il fondatore san Gaspare del Bufalo.\nNel 1881 la popolazione nei tredici comuni della diocesi ascendeva a abitanti.\nIl 2 aprile 1914 il territorio di Roseto Valfortore pass\u00f2 dalla diocesi di Ariano a quella di Lucera.\nNel Novecento, al vescovo Giuseppe Lojacono (1918-1939) si deve la celebrazione del primo congresso liturgico diocesano, la fondazione dell'Azione Cattolica diocesana e l'istituzione del bollettino diocesano, mentre il successore Gioacchino Pedicini diede vita al primo congresso eucaristico diocesano (1949).\nIl 15 novembre 1977 in forza del decreto \"Quo aptius\" della Congregazione per i vescovi Ariano cedette il comune di Monteleone di Puglia alla diocesi di Bovino (poi confluita nell'arcidiocesi di Foggia-Bovino), dalla quale acquis\u00ec in cambio quello di Montaguto.\nNel 1986, poco prima dell'unione con Lacedonia, la diocesi di Ariano Irpino comprendeva 28 parrocchie nei comuni di Ariano Irpino, Bonito, Buonalbergo, Casalbore, Castelfranco in Miscano, Ginestra degli Schiavoni, Melito Irpino, Montaguto, Montefalcone di Val Fortore, Sant'Arcangelo Trimonte, Villanova del Battista e Zungoli.\nLacedonia.\nLa sede vescovile di Lacedonia \u00e8 documentata storicamente a partire dall'XI secolo. Il primo vescovo attribuito da alcuni autori a questa sede \u00e8 Simeone, che, secondo un diploma del 1059, avrebbe preso parte alla consacrazione dell'abbazia di Monticchio, dopo aver partecipato al concilio di Melfi; tuttavia alcuni storici ritengono falso il documento relativo all'abbazia di Monticchio e dunque incerta la reale esistenza di Simeone.\nSecondo Paul Kehr, sono solo tre i vescovi attribuibili a Lacedonia per l'XI e il XII secolo: Desiderio, il cui nome appare in due diplomi del 1082 e del 1085 in relazione alla donazione della chiesa di Santa Maria di Giuncara al monastero di Cava; Giacinto, che 1108 don\u00f2 allo stesso monastero la chiesa lacedoniese di San Nicola; e Angelo, che prese parte al concilio lateranense del 1179. A questi vescovi Kamp aggiunge un anonimo, documentato in un diploma di Cava del 1185.\nLa diocesi era suffraganea dell'arcidiocesi di Conza ed era costituita da due soli centri abitati: Lacedonia e Rocchetta Sant'Antonio.\nI vescovi di Lacedonia pi\u00f9 noti sono Guglielmo di Nard\u00f2 (1392-1396), Antonio Dura (1506-1538), Gianfranco Carducci (1565-1584), il matematico Marco Pedacca (1584-1602), che per primo cerc\u00f2 tra mille difficolt\u00e0 di applicare i decreti del concilio di Trento; l'erudito Giacomo Candido (1606-1608), amico e discepolo di san Filippo Neri; Gian Gerolamo Campanili (1608-1625), che indisse l'unico sinodo diocesano (1614) di cui si conservano gli atti; Giacomo Giordano (1651-1561), che fece costruire il palazzo episcopale e pianific\u00f2 la costruzione della nuova cattedrale; Benedetto Bartolo (1672-1684), che fu rapito da dei briganti e riscattato dalla marchesa di Carpi; Giambattista Morea (1684-1711), che soppresse alcune festivit\u00e0 di origine pagana che venivano celebrate alla vigilia dell'Epifania e pose la prima pietra della nuova cattedrale.\nIl 27 giugno 1818, in forza della bolla \"De utiliori\" di papa Pio VII, la diocesi di Trevico venne soppressa ed il suo territorio, costituito dai comuni di Trevico, Carife, Castel Baronia, Flumeri, San Nicola Baronia e San Sossio Baronia, fu incorporato in quello della diocesi di Lacedonia.\nTra i vescovi dell'Ottocento si ricordano Vincenzo Ferrari (1819-1824), che fond\u00f2 a Lacedonia il Monte frumentario, a favore dei contadini e contro l'usura; Michele Lanzetta (1834-1842), che istitu\u00ec nell'episcopio il seminario diocesano; Giovanni Maria Diamare (1885-1888), che per favorire il livello culturale del clero, istitu\u00ec incontri di formazione mensili denominati \"Accademia morale teologica del clero\"; e Diomede Falconio, delegato apostolico in Canada e negli Stati Uniti d'America e poi cardinale nel 1911.\nGiulio Tommasi, gi\u00e0 arcivescovo di Conza e vescovo di Sant'Angelo dei Lombardi e Bisaccia, fu nominato nel 1928 anche vescovo di Lacedonia, unendo \"in persona episcopi\" le quattro sedi. Alla sua morte (1936), e dopo quattro anni di sede vacante, Lacedonia riebbe un proprio vescovo.\nIl 30 aprile 1979 Lacedonia pass\u00f2 dalla sede metropolitana di Conza a quella di Benevento.\nIl 25 maggio 1983 per effetto del decreto \"De animarum\" della Congregazione per i vescovi la diocesi cedette il comune di Rocchetta Sant'Antonio, che le era appartenuto fin dall'XI secolo, alla diocesi di Ascoli Satriano.\nNel 1986, poco prima dell'unione con Ariano Irpino, la diocesi di Lacedonia comprendeva 12 parrocchie nei comuni di Lacedonia, Carife, Castel Baronia, Flumeri, San Nicola Baronia, Scampitella, San Sossio Baronia, Trevico, Vallesaccarda e Anzano di Puglia.\nAriano Irpino-Lacedonia.\nIl 9 maggio 1974 Agapito Simeoni fu nominato vescovo di Ariano Irpino e di Lacedonia, unendo cos\u00ec \"in persona episcopi\" le due diocesi, entrambe vacanti da diversi anni.\nIl 30 settembre 1986, in forza del decreto \"Instantibus votis\" della Congregazione per i Vescovi, l'unione \u00e8 divenuta piena e la diocesi ha assunto il nome attuale.\nIl vescovo Eduardo Davino ha istituito l'Ufficio diocesano dei beni culturali ecclesiastici e ha contribuito all'apertura del museo degli argenti nella tesoreria della Basilica Cattedrale e del museo diocesano d'arte sacra nell'ex chiesa di Santa Lucia e di Maria Santissima Annunziata di Ariano Irpino.\nNel 1997 e nel 1998, con due decreti della Congregazione per i Vescovi, sono stati rivisti i confini delle diocesi dell'Irpinia e del beneventano. La diocesi di Ariano Irpino-Lacedonia ha acquisito i comuni di Greci e Savignano Irpino dall'arcidiocesi di Benevento, Grottaminarda dalla diocesi di Avellino, e Vallata dall'arcidiocesi di Sant'Angelo dei Lombardi-Conza-Nusco-Bisaccia, e contestualmente ha ceduto i comuni di Sant'Arcangelo Trimonte e Buonalbergo all'arcidiocesi di Benevento.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 61.530 persone contava 61.000 battezzati, corrispondenti al 99,1% del totale."}
{"id": "500526", "revid": "92723", "url": "https://it.wikipedia.org/wiki?curid=500526", "title": "Diocesi di Arlington", "text": "La diocesi di Arlington (in latino: \"Dioecesis Arlingtonensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Baltimora appartenente alla regione ecclesiastica IV (DC, DE, MD, VA, VI, WV). Nel 2020 contava 453.083 battezzati su 3.329.860 abitanti. \u00c8 retta dal vescovo Michael Francis Burbidge.\nTerritorio.\nLa diocesi comprende 21 contee dello stato della Virginia, negli Stati Uniti d'America: Arlington, Clarke, Culpeper, Fairfax, Fauquier, Frederick, King George, Lancaster, Loudoun, Madison, Northumberland, Orange, Page, Prince William, Rappahannock, Richmond, Shenandoah, Spotsylvania, Stafford, Warren e Westmoreland.\nSede vescovile \u00e8 la citt\u00e0 di Arlington, dove si trova la cattedrale di San Tommaso Moro. In diocesi sorge anche la basilica minore di Santa Maria ad Alexandria.\nIl territorio si estende su 16.935\u00a0km\u00b2 ed \u00e8 suddiviso in 70 parrocchie.\nStoria.\nLa diocesi \u00e8 stata eretta il 28 maggio 1974 con la bolla \"Supernae Christifidelium\" di papa Paolo VI, ricavandone il territorio dalla diocesi di Richmond.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 3.329.860 persone contava 453.083 battezzati, corrispondenti al 13,6% del totale."}
{"id": "500527", "revid": "92723", "url": "https://it.wikipedia.org/wiki?curid=500527", "title": "Arcidiocesi di Armagh", "text": "Larcidiocesi di Armagh () \u00e8 una sede metropolitana della Chiesa cattolica in Irlanda. Nel 2020 contava 267.400 battezzati su 374.132 abitanti. \u00c8 retta dall'arcivescovo Eamon Martin.\nGli arcivescovi di Armagh godono del titolo di primate di tutta l'Irlanda.\nTerritorio.\nL'arcidiocesi comprende per intero la contea di Louth, nella Repubblica d'Irlanda, ed in parte le contee di Londonderry, Tyrone e Armagh, nell'Irlanda del Nord.\nSede arcivescovile \u00e8 la citt\u00e0 di Armagh, dove si trova la cattedrale di San Patrizio. A Drogheda sorge la chiesa di San Pietro, al cui interno si trova la cappella dedicata a sant'Oliver Plunkett, considerata santuario nazionale della Chiesa cattolica irlandese.\nIl territorio si estende su 2.550\u00a0km\u00b2 ed \u00e8 suddiviso in 61 parrocchie.\nProvincia ecclesiastica.\nLa provincia ecclesiastica di Armagh comprende 8 suffraganee:\nStoria.\nL'arcidiocesi di Armagh fu eretta nel 445 e il primo vescovo fu san Patrizio, il patrono d'Irlanda. Fu lo stesso San Patrizio che costru\u00ec una prima chiesa di pietra e fond\u00f2 una scuola famosa, che attrasse allievi anche da lontano. Nel 448 celebr\u00f2 un sinodo, di cui ancora si conservano i canoni; in uno di questi furono poste le basi per riconoscere in Armagh la sede primaziale della Chiesa irlandee.\nNell'Alto medioevo i primati di Armagh avevano il diritto di compiere dei viaggi di riscossione per mantenere la grande scuola di Armagh, che si dice sia arrivata ad ospitare 7000 studenti. I viaggi si tenevano ad intervalli irregolari e in essi il primate si faceva precedere dalle reliquie di san Patrizio. Quest'usanza si interruppe quando la sede fu occupata da prelati di origine inglese nel XIII secolo.\nNell'XI secolo l'arcidiocesi fu usurpata per pi\u00f9 di ottant'anni da laici, che governavano l'arcidiocesi tramite dei delegati ecclesiastici, ma che ne incameravano tutte le rendite. Fu san Bernardo di Chiaravalle a dare rilievo continentale a questo scandalo, che ebbe termine nel 1106 quando il laico san Cellach si fece consacrare vescovo\nFino al sinodo di Kells del 1152 che divise l'Irlanda in quattro province ecclesiastiche, l'arcidiocesi di Armagh era l'unica sede metropolitana dell'isola. A Kells la provincia ecclesiastica di Armagh comprendeva le diocesi di Connor, Down, Louth, Clonard, Kells, Ardagh, Raphoe, Rath Luraig, Duleek e Daruth.\nDurante gli episcopati di Patrick O'Scanlan e di Nicholas McMaelisa, nella seconda met\u00e0 del XIII secolo, fu portata a compimento la ricostruzione dell'antica cattedrale.\nDopo lo scisma anglicano, papa Paolo III depose l'arcivescovo George Cromer sospettato di eresia, che fu sostituito da Robert Wauchope, teologo rinomato, che prese parte al concilio di Trento. Nel 1553 il re Edoardo VI nomin\u00f2 Hugh Goodacre, un arcivescovo protestante che assunse il titolo di primate e si impossess\u00f2 delle rendite dell'arcidiocesi. Da questo momento la sede primaziale d'Irlanda si scisse in due, una sede cattolica e una anglicana.\nL'arcidiocesi visse un periodo molto travagliato fatto di persecuzioni e di martiri. Il vescovo Richard Creagh mor\u00ec in carcere a Londra nel 1585 dopo diciott'anni di prigionia e di torture, il suo successore Edmund MacGauran mor\u00ec in seguito ad una ferita nel 1594, Peter Lombard (1601-1625) e Hugh MacCawell (1626) non poterono fare ingresso nell'arcidiocesi e morirono entrambi a Roma.\nA met\u00e0 del XVII secolo l'arcivescovo Hugh O'Reilly guid\u00f2 la rivolta antibritannica dei cattolici irlandesi. In un sinodo celebrato a Kells nel 1642 dichiar\u00f2 legittima la guerra contro gli inglesi. Il suo successore Edmund O'Reilly (1657-1669) fu esiliato quattro volte e mor\u00ec a Lovanio in Belgio. Dal 1669 al 1681 l'arcidiocesi fu retta da sant'Oliver Plunkett, che difese il diritto primaziale della sua arcidiocesi contro le pretese dell'arcivescovo di Dublino. Successivamente fu imprigionato sulla base di false accuse e mor\u00ec martire, impiccato, annegato e squartato, in base a una sentenza pronunciata da un tribunale interamente protestante. Il suo successore Dominic MacGuire fu esule dal 1691 e mor\u00ec a Parigi nel 1707; in questo periodo la sede fu amministrata da un prete diocesano, Patrick O'Donnelly, che continu\u00f2 ad amministrare Armagh anche quando fu nominato vescovo di Dromore nel 1697. La persecuzione britannica contro i cattolici non permise la presenza di un primate per 23 anni.\nNel 1719 due brevi di papa Clemente XI confermarono i diritti primaziali di Armagh. Ci\u00f2 accadeva durante l'episcopato di Hugh MacMahon, che fu costretto a fuggire da un luogo all'altro e a celebrare all'aperto. Malgrado i tempi difficili, su richiesta del papa, scrisse lo \"Ius primaziale Armacanum\", opera di carattere erudito per la difesa dei diritti primaziali di Armagh contro Dublino. A lui successe il nipote Bernard MacMahon (1737-1747), che dovette anch'egli nascondersi per tutta la durata del suo episcopato.\nGradualmente la persecuzione anticattolica perse il suo impeto e l'arcivescovo Richard O'Reilly (1787-1818) fu il primo arcivescovo a poter vivere dignitosamente, anche grazie al suo patrimonio personale. Nel 1793 pose la prima pietra della pro-cattedrale di San Pietro a Drogheda, una delle prime chiese cattoliche costruite dopo la Riforma protestante. Durante la cerimonia i protestanti di Drogheda si presentarono con la loro uniforme, armati di mazze e di spade, ma ad ogni modo la loro protesta fu respinta.\nWilliam Crolly (1835-1849) fu il primo arcivescovo dai tempi della riforma protestante che pot\u00e9 risiedere ad Armagh, e dette avvio alla costruzione della nuova cattedrale, i cui lavori durarono 60 anni. Paul Cullen celebr\u00f2 un sinodo nazionale nel 1850, il primo da quello celebrato nel 1642. Nel 1856 fu istituito il nuovo capitolo della cattedrale, aperta al culto nel 1873 e solennemente consacrata il 24 luglio 1904 dal cardinale Vincenzo Vannutelli, legato speciale di papa Pio X. Si deve a Michael Logue, primo arcivescovo di Armagh a diventare cardinale (1887-1924), il completamento degli interni della cattedrale.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 374.132 persone contava 267.400 battezzati, corrispondenti al 71,5% del totale."}
{"id": "500528", "revid": "1649409", "url": "https://it.wikipedia.org/wiki?curid=500528", "title": "Diocesi di Armenia", "text": "La diocesi di Armenia (in latino: \"Dioecesis Armeniensis\") \u00e8 una sede della Chiesa cattolica in Colombia suffraganea dell'arcidiocesi di Manizales. Nel 2020 contava 488.600 battezzati su 581.200 abitanti. \u00c8 retta dal vescovo Carlos Arturo Quintero G\u00f3mez.\nTerritorio.\nLa diocesi comprende l'intero dipartimento colombiano di Quind\u00edo, nella parte centro-occidentale del Paese, per un totale di 12 comuni: Armenia, Buenavista, Calarc\u00e1, Circasia, C\u00f3rdoba, Filandia, G\u00e9nova, La Tebaida, Montenegro, Pijao, Quimbaya e Salento.\nSede vescovile \u00e8 la citt\u00e0 di Armenia, dove si trova la cattedrale dell'Immacolata Concezione di Maria Vergine.\nIl territorio si estende su 1.845\u00a0km\u00b2 ed \u00e8 suddiviso in 46 parrocchie, raggruppate in 6 vicariati.\nStoria.\nLa diocesi \u00e8 stata eretta il 17 dicembre 1952 con la bolla \"Leguntur saepissime\" di papa Pio XII, ricavandone il territorio dalla prefettura apostolica di Choc\u00f3 e dalla diocesi di Manizales (oggi arcidiocesi).\nOriginariamente suffraganea dell'arcidiocesi di Medell\u00edn, il 10 maggio 1954 \u00e8 entrata a far parte della provincia ecclesiastica dell'arcidiocesi di Manizales.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 581.200 persone contava 488.600 battezzati, corrispondenti all'84,1% del totale."}
{"id": "500529", "revid": "92723", "url": "https://it.wikipedia.org/wiki?curid=500529", "title": "Diocesi di Armidale", "text": "La diocesi di Armidale (in latino: \"Dioecesis Armidalensis\") \u00e8 una sede della Chiesa cattolica in Australia suffraganea dell'arcidiocesi di Sydney. Nel 2020 contava 43.600 battezzati su 178.700 abitanti. \u00c8 retta dal vescovo Michael Robert Kennedy.\nTerritorio.\nLa diocesi \u00e8 situata nella parte nord-occidentale del Nuovo Galles del Sud in Australia.\nSede vescovile \u00e8 la citt\u00e0 di Armidale, dove si trova la cattedrale di Santi Maria e Giuseppe.\nIl territorio si estende su 91.500\u00a0km\u00b2 ed \u00e8 suddiviso in 25 parrocchie.\nStoria.\nLa diocesi \u00e8 stata eretta il 28 novembre 1862 con il breve \"Ex debito\" di papa Pio IX, ricavandone il territorio dall'arcidiocesi di Sydney. Il 28 gennaio 1863 la Santa Sede concesse all'arcivescovo di Sydney la facolt\u00e0 di nominare un vescovo per Armidale. Nel maggio dello stesso anno l'arcivescovo di Sydney elesse Samuel Augustin Sheehy, O.S.B. Questa nomina per\u00f2 non fu ratificata dalla Santa Sede, che il 23 gennaio 1865 elesse James Bernard Hayes, O.E.S.A., che rifiut\u00f2. Solo nel 1869 fu eletto il primo vescovo che fu consacrato e prese possesso della diocesi.\nIl 10 maggio 1887 la diocesi ha ceduto porzioni del suo territorio a vantaggio dell'erezione delle diocesi di Grafton (oggi diocesi di Lismore) e di Wilcannia (oggi diocesi di Wilcannia-Forbes).\nIl 6 novembre 1961, con la lettera apostolica \"Vinculum pulcherrimum\", papa Giovanni XXIII ha proclamato la Beata Maria Vergine del Rosario, patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 178.700 persone contava 43.600 battezzati, corrispondenti al 24,4% del totale."}
{"id": "500531", "revid": "92723", "url": "https://it.wikipedia.org/wiki?curid=500531", "title": "Diocesi di Arras", "text": "La diocesi di Arras () \u00e8 una sede della Chiesa cattolica in Francia suffraganea dell'arcidiocesi di Lilla. Nel 2020 contava 1.147.600 battezzati su 1.489.000 abitanti. \u00c8 retta dal vescovo Olivier Leborgne.\nDal 1853 ai vescovi di Arras \u00e8 concesso di portare il titolo di \"vescovi di Saint-Omer e di Boulogne\" (\"Audomarensis et Bononiensis\").\nTerritorio.\nLa diocesi comprende il dipartimento francese del Passo di Calais.\nSede vescovile \u00e8 la citt\u00e0 di Arras, dove si trova la cattedrale di Nostra Signora e di San Vedasto. Nel territorio diocesano sorgono due basiliche minori: la basilica della Beata Vergine Maria e a Sant'Audomaro, ex cattedrale della diocesi di Saint-Omer, e la basilica dell'Immacolata Concezione a Boulogne-sur-Mer, costruita nell'Ottocento sul luogo dell'antica cattedrale della diocesi di Boulogne distrutta durante la rivoluzione francese.\nIl territorio si estende su 6.671\u00a0km\u00b2 ed \u00e8 suddiviso in 89 parrocchie, raggruppate in 10 decanati: Artois, Sept-vall\u00e9es -Ternois, Berck-Montreuil, Lens-Li\u00e9vin, H\u00e9nin-Carvin, B\u00e9thune-Bruay, Pays de la Lys, Morinie du Boulonnais e Calaisis.\nStoria.\nLa diocesi di Arras fu eretta in epoca antica. La tradizione riconosce come primo vescovo e fondatore san Vedasto (noto anche come Gastone), nella prima met\u00e0 del VI secolo.\nSecondo lo storico Louis Duchesne, in base ad un'altra tradizione attestata nel XII secolo, il territorio del popolo degli Atrebati sarebbe stato evangelizzato nel V secolo da san Diogene, inviato dal papa, che avrebbe subito il martirio durante l'invasione dei Vandali. Secondo lo storico bretone, \u00e8 probabile perci\u00f2 che la fondazione della diocesi sia da anticipare di almeno un secolo, forse gi\u00e0 alla fine del IV secolo. In seguito, a causa delle distruzioni causate dal passaggio dei popoli germanici, la vita cristiana scomparve e venne restaurata da san Remigio di Reims, con l'invio del vescovo san Vedasto, il primo vescovo con cui iniziano le liste episcopali medievali.\nFin dall'inizio, Arras era suffraganea dell'arcidiocesi di Reims. Il secondo successore di san Vedaasto, Vedulfo, trasfer\u00ec la sede a Cambrai. Questo trasferimento fu riconosciuto dal re dei Franchi Childeberto II, quando si tratt\u00f2 di installare a Cambrai il successore di Vedulfo, san Gaugerico, tra il 584 ed il 590. Da questo momento i vescovi di Cambrai governarono anche la citt\u00e0 e il territorio di Arras, con l'obbligo di sedere sulla cattedra di Arras una volta all'anno, come documenta il sinodo di Cambrai del 1025.\nL'unione con Cambrai dur\u00f2 fino al 23 marzo 1094, quando le due sedi furono separate con la bolla \"Liquet sanctorum canonum\" di papa Urbano II. Il concilio di Clermont del 1095 conferm\u00f2 la separazione delle due diocesi.\nIl 12 maggio 1559, con la riorganizzazione ecclesiastica dei Paesi Bassi spagnoli, entr\u00f2 a far parte della provincia ecclesiastica di Cambrai. Arras era compresa tra le diocesi di Saint-Omer, Ypres, Tournai, Cambrai, Noyon, Amiens e Boulogne.\nNella seconda met\u00e0 del XVI secolo i vescovi di Arras si dovettero impegnare per frenare il diffondersi delle idee calviniste e degli ugonotti olandesi. Si distinsero in particolare Fran\u00e7ois Richardot (1561-1574), uno dei fautori della fondazione dell'universit\u00e0 di Douai, e Mathieu Moulart (1577-1600), che vi fond\u00f2 il seminario vescovile.\nNella lotta tra Spagnoli e Francesi per la conquista della citt\u00e0 e del territorio di Arras, la diocesi visse un lungo periodo di sede vacante, tra il 1635 e il 1668. Il re spagnolo nomin\u00f2 due vescovi, Nicolas Dufiff e Jean-Pierre Camus, i quali per\u00f2 non poterono prendere possesso della loro sede perch\u00e9 occupata dalle truppe francesi. A sua volta, il re francese nomin\u00f2 come vescovo \u00c9tienne Moreau nel 1656, il quale per\u00f2 ottenne la conferma della Santa Sede solo nel 1668, perch\u00e9 i re francesi non avevano, fino a quel momento, il diritto di nomina dei vescovi di Arras.\nNel 1670 fu nominato vescovo Guy de S\u00e8ve de Rochechouart, che dette inizio al pi\u00f9 lungo episcopato nella storia della diocesi, che dur\u00f2 fino al 1724, per un totale di 54 anni. Rochechouart fu uno dei vescovi favorevoli al giansenismo e tra quelli che rifiutarono di sottoscrivere la bolla \"Unigenitus Dei Filius\", con le quali furono condannate le idee di Giansenio. Nel 1677 fond\u00f2 il seminario ad Arras.\nNel XVII secolo la diocesi era suddivisa in 2 arcidiaconati, Artois e Ostrevent. Il numero dei decanati variarono col tempo: all'inizio erano 12, poi passarono a 16 nel e nel 1778 scesero ancora a 12, suddivisi in 34 distretti.\nNel Settecento furono ricostruite sia l'abbazia di San Vedasto che la cattedrale, ultimata nel 1833.\nIn seguito al concordato, con la bolla \"Qui Christi Domini\" di papa Pio VII del 29 novembre 1801 i confini della diocesi di Arras furono fatti coincidere con quelli del dipartimento del Passo di Calais. Ci\u00f2 comport\u00f2 un notevole scambio di territorio con le diocesi confinanti. Cedette un centinaio di parrocchie alla diocesi di Cambrai e 10 alla diocesi di Amiens, e ne acquis\u00ec 36 da Cambrai, 88 da Amiens, 4 da Tournai, 1 da Noyon, 48 dalla soppressa diocesi di Saint-Omer e l'intero territorio della diocesi di Boulogne, ugualmente soppressa, pari a 394 parrocchie. La nuova diocesi di Arras comprendeva quasi 900 parrocchie, il doppio di quelle che aveva prima della rivoluzione francese.\nLa bolla del 1801 aveva inserito Arras nella provincia ecclesiastica di Parigi. Tuttavia, il 1\u00ba ottobre 1841 ritorn\u00f2 ad essere suffraganea dell'arcidiocesi di Cambrai.\nIl 23 novembre 1853 il vescovo di Arras ottenne il diritto di aggiungere al proprio titolo quelli delle due diocesi soppresse di Saint-Omer e di Boulogne.\nIl 30 marzo 2008 \u00e8 divenuta suffraganea della nuova sede metropolitana di Lilla.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.489.000 persone contava 1.147.600 battezzati, corrispondenti al 77,1% del totale."}
{"id": "500532", "revid": "92723", "url": "https://it.wikipedia.org/wiki?curid=500532", "title": "Diocesi di Arua", "text": "La diocesi di Arua (in latino: \"Dioecesis Arua\u00ebnsis\") \u00e8 una sede della Chiesa cattolica in Uganda suffraganea dell'arcidiocesi di Gulu. Nel 2020 contava 2.436.600 battezzati su 3.505.500 abitanti. \u00c8 retta dal vescovo Sabino Ocan Odoki.\nTerritorio.\nLa diocesi comprende i distretti di Koboko, Yumbe, Moyo, Adjumani, Maracha-Terego e Arua nella regione Settentrionale dell'Uganda.\nSede vescovile \u00e8 la citt\u00e0 di Arua, dove si trova la cattedrale del Sacro Cuore.\nIl territorio si estende su 10.562\u00a0km\u00b2 ed \u00e8 suddiviso in 54 parrocchie.\nStoria.\nLa diocesi \u00e8 stata eretta il 23 giugno 1958 con la bolla \"Qui summam\" di papa Pio XII, ricavandone il territorio dalla diocesi di Gulu (oggi arcidiocesi).\nIl 23 febbraio 1996 ha ceduto una porzione del suo territorio a vantaggio dell'erezione della diocesi di Nebbi.\nOriginariamente suffraganea dell'arcidiocesi di Rubaga (dal 5 agosto 1966 chiamata Kampala), con l'erezione della provincia ecclesiastica di Gulu il 2 gennaio 1999, divenne suffraganea di quest'ultima.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 3.505.500 persone contava 2.436.600 battezzati, corrispondenti al 69,5% del totale."}
{"id": "500533", "revid": "92723", "url": "https://it.wikipedia.org/wiki?curid=500533", "title": "Diocesi di Arundel e Brighton", "text": "La diocesi di Arundel e Brighton (in latino: \"Dioecesis Arundelliensis-Brichtelmestunensis\") \u00e8 una sede della Chiesa cattolica in Inghilterra suffraganea dell'arcidiocesi di Southwark. Nel 2020 contava 179.800 battezzati su 3.342.140 abitanti. \u00c8 retta dal vescovo Charles Phillip Richard Moth.\nTerritorio.\nLa diocesi comprende le contee inglesi del West Sussex, dell'East Sussex, parte di quella del Surrey (eccetto i boroughs della Grande Londra ed il distretto di Spelthorne) e l'autorit\u00e0 unitaria di Brighton &amp; Hove.\nSede vescovile \u00e8 la citt\u00e0 di Hove. Ad Arundel si trova la cattedrale di Santa Maria e San Filippo Howard.\nIl territorio si estende su 4.998\u00a0km\u00b2 ed \u00e8 suddiviso in 91 parrocchie, raggruppate in 13 decanati.\nStoria.\nLa diocesi \u00e8 stata eretta il 28 maggio 1965 con la bolla \"Romanorum Pontificum\" di papa Paolo VI, ricavandone il territorio dalla diocesi di Southwark, contestualmente eretta ad arcidiocesi metropolitana.\nNel 1967 \u00e8 stato istituito dallo stesso papa il capitolo dei canonici della cattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 3.342.140 persone contava 179.800 battezzati, corrispondenti al 5,4% del totale."}
{"id": "500534", "revid": "92723", "url": "https://it.wikipedia.org/wiki?curid=500534", "title": "Arcidiocesi di Arusha", "text": "Larcidiocesi di Arusha (in latino: \"Archidioecesis Arusha\u00ebnsis\") \u00e8 una sede metropolitana della Chiesa cattolica in Tanzania. Nel 2020 contava 587.480 battezzati su 2.942.810 abitanti. \u00c8 retta dall'arcivescovo Isaac Amani Massawe.\nTerritorio.\nL'arcidiocesi comprende per intero la regione di Arusha e la parte orientale della regione del Manyara, nel nord della Tanzania.\nSede arcivescovile \u00e8 la citt\u00e0 di Arusha, dove si trova la cattedrale di Santa Teresa.\nIl territorio si estende su 67.340 km\u00b2 ed \u00e8 suddiviso in 55 parrocchie.\nStoria.\nLa diocesi di Arusha fu eretta il 1\u00ba marzo 1963 con la bolla \"Christi mandata\" di papa Giovanni XXIII, ricavandone il territorio dalla diocesi di Moshi. Originariamente era suffraganea dell'arcidiocesi di Dar-es-Salaam.\nIl 16 marzo 1999 \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 2.942.810 persone contava 587.480 battezzati, corrispondenti al 20,0% del totale."}
{"id": "500535", "revid": "92723", "url": "https://it.wikipedia.org/wiki?curid=500535", "title": "Diocesi di Asansol", "text": "La diocesi di Asansol (in latino: \"Dioecesis Asansolensis\") \u00e8 una sede della Chiesa cattolica in India suffraganea dell'arcidiocesi di Calcutta. Nel 2020 contava 31.050 battezzati su 15.493.500 abitanti. La sede \u00e8 vacante.\nTerritorio.\nLa diocesi comprende per intero il distretto di Bardhaman, e parte dei distretti di Birbhum e Bankura nello stato del Bengala Occidentale in India.\nSede vescovile \u00e8 la citt\u00e0 di Asansol, dove si trova la cattedrale del Sacro Cuore di Ges\u00f9.\nIl territorio si estende su 13.300\u00a0km\u00b2 ed \u00e8 suddiviso in 25 parrocchie.\nStoria.\nLa diocesi \u00e8 stata eretta il 24 ottobre 1997 con la bolla \"Pastorali quidem\" di papa Giovanni Paolo II, ricavandone il territorio dall'arcidiocesi di Calcutta.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 15.493.500 persone contava 31.050 battezzati, corrispondenti allo 0,2% del totale."}
{"id": "500536", "revid": "92723", "url": "https://it.wikipedia.org/wiki?curid=500536", "title": "Diocesi di Ascoli Piceno", "text": "La diocesi di Ascoli Piceno (in latino: \"Dioecesis Asculana in Piceno\") \u00e8 una sede della Chiesa cattolica in Italia suffraganea dell'arcidiocesi di Fermo appartenente alla regione ecclesiastica Marche. Nel 2020 contava 103.384 battezzati su 105.095 abitanti. \u00c8 retta dall'arcivescovo (titolo personale) Gianpiero Palmieri.\nTerritorio.\nLa diocesi picena si estende su 2 province e 2 regioni italiane, per un totale di 22 comuni.\nSede vescovile \u00e8 la citt\u00e0 di Ascoli Piceno, dove si trova la cattedrale di Sant'Emidio.\nVicarie e parrocchie.\nIl territorio copre un'estensione di 840\u00a0km\u00b2 ed \u00e8 suddiviso in 70 parrocchie, raggruppate in 6 vicariati:&lt;br&gt;\nIstituti religiosi.\nQuesti gli istituti religiosi presenti in diocesi:\nStoria.\nSecondo la tradizione, la diocesi ascolana risale al IV secolo e la sua fondazione \u00e8 legata alla vita e alla memoria del santo protovescovo Emidio, martirizzato durante l'impero di Diocleziano e patrono della diocesi. Bench\u00e9 la \"Passio\" di questo santo sia tardiva (XI-XII secolo) e pone problemi di carattere storico e cronologico con evidenti anacronismi, il culto nei suoi confronti precede di molto la stesura della sua biografia, attestato nel Piceno e in Sabina gi\u00e0 nell'VIII secolo.\nIl primo vescovo noto di \"Asculum\" \u00e8 Lucenzio che fece parte del gruppo di prelati inviati a Costantinopoli e che, in qualit\u00e0 di legati pontifici, rappresentarono il papa Leone I al concilio di Calcedonia del 451. Dopo Lucenzio, le fonti attestano la presenza di Felice al concilio romano indetto da papa Agatone nel 680 per condannare l'eresia monotelita.\nLa serie episcopale si fa pi\u00f9 continua e certa a partire dalla seconda met\u00e0 del X secolo. Nell'XI secolo in due occasioni Ascoli accolse i papi Vittore II e Urbano II; quest'ultimo accord\u00f2 nel 1091 al capitolo dei canonici della cattedrale il diritto di eleggere il vescovo ascolano, che era immediatamente soggetto alla Santa Sede. Il diritto di elezione fu revocato, a favore della Santa Sede, nel 1343.\nIntorno all'anno 1000 i vescovi di Ascoli assunsero anche il potere civile e nel 1150 il vescovo Presbitero ottenne a Norimberga il titolo di principe d'Ascoli dall'imperatore Corrado III.\nA partire dall'VIII secolo i benedettini fondarono numerosi monasteri nel territorio della diocesi ascolana. Molti di questi ottennero in seguito l'esenzione dalla giurisdizione episcopale, venendosi cos\u00ec a creare delle enclavi sottratte all'autorit\u00e0 vescovile. In particolare dall'abbazia di Farfa dipendevano diversi villaggi tra cui Offida, Montalto, Castignano e Cossignano. Questo, oltre a limitare l'estensione della diocesi ascolana, port\u00f2 a inevitabili e annosi conflitti tra vescovi e abati. Nel corso del XIII secolo arrivarono in diocesi anche i francescani, i domenicani e gli agostiniani.\nIl 15 gennaio 1458 fu istituito ad Ascoli il primo Monte di piet\u00e0 della storia, per opera del beato Domenico da Leonessa.\nTre vescovi ascolani, Filos Roverella, Lattanzio Roverella e Pietro Camaiani, presro parte al concilio di Trento. Il Camaiani (1566-1579) fu il primo che si impegn\u00f2 attivamente per l'attuazione dei decreti tridentini di riforma: indisse una visita pastorale alla diocesi (1567), organizz\u00f2 un sinodo diocesano (1568) e fond\u00f2 il seminario vescovile (1571).\nNel 1571 e nel 1586 la diocesi cedette porzioni del suo territorio, tra cui la giurisdizione sull'abbazia di Santa Maria in Montesanto, a vantaggio dell'erezione delle diocesi di Ripatransone e di Montalto. Contestualmente ritorn\u00f2 sotto l'immediata giurisdizione vescovile il territorio di Offida, sottratto agli abati di Farfa.\nDurante l'episcopato di Sigismondo Donati, papa Paolo V concesse nel 1614 ai canonici della cattedrale ascolana la facolt\u00e0 di liberare, nel giorno festivo di Sant'Emidio, un prigioniero, purch\u00e9 non reo di fatti gravissimi, quali l'eresia, la lesa maest\u00e0, la falsificazione delle monete e l'omicidio.\nTra i successivi vescovi ascolani si ricordano Giovanni Andrea Archetti, che prefer\u00ec l'esilio piuttosto che sottoscrivere l'atto di giuramento al governo repubblicano francese; Carlo Belgrado, che nel 1857 accolse ad Ascoli la visita di papa Pio IX; e Ambrogio Squintani, che riusc\u00ec ad ottenere dai Tedeschi e dalle Forze alleate, durante la seconda guerra mondiale, che Ascoli fosse dichiarata \u00abcitt\u00e0 aperta\u00bb, salvandola cos\u00ec da rovinosi bombardamenti.\nIl 28 aprile 1961, con la lettera apostolica \"Ex quo\", papa Giovanni XXIII dichiar\u00f2 la Madonna delle Grazie e sant'Emidio patroni della diocesi.\nNel 1965 la diocesi ascolana cedette il territorio di Amatrice e di Accumoli alla diocesi di Rieti. Inoltre acquis\u00ec il comune di Monsampolo del Tronto dalla diocesi di Teramo, cedendole in cambio le parrocchie di Macchia da Sole e di Leofara, frazioni del comune di Valle Castellana.\nL'11 marzo 2000 la diocesi perde la sua secolare indipendenza ed entr\u00f2 a far parte della provincia ecclesiastica dell'arcidiocesi di Fermo.\nIl 4 ottobre 2016 la diocesi, colpita dal terremoto, ha ricevuto la visita pastorale di papa Francesco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 105.095 persone contava 103.384 battezzati, corrispondenti al 98,4% del totale."}
{"id": "500537", "revid": "92723", "url": "https://it.wikipedia.org/wiki?curid=500537", "title": "Diocesi di Assis", "text": "La diocesi di Assis (in latino: \"Dioecesis Assisensis\") \u00e8 una sede della Chiesa cattolica in Brasile suffraganea dell'arcidiocesi di Botucatu appartenente alla regione ecclesiastica Sul 1. Nel 2020 contava 278.000 battezzati su 316.800 abitanti. \u00c8 retta dal vescovo Argemiro de Azevedo, C.M.F.\nTerritorio.\nLa diocesi comprende 18 comuni nella parte sud-occidentale dello stato brasiliano di San Paolo: Assis, Bor\u00e1, C\u00e2ndido Mota, Cruz\u00e1lia, Echapor\u00e3, Flor\u00ednea, Iep\u00ea, Jo\u00e3o Ramalho, Lut\u00e9cia, Maraca\u00ed, Oscar Bressane, Palmital, Paragua\u00e7u Paulista, Pedrinhas Paulista, Platina, Quat\u00e1, Rancharia e Tarum\u00e3.\nSede vescovile \u00e8 la citt\u00e0 di Assis, dove si trova la cattedrale del Sacro Cuore di Ges\u00f9. Nella stessa citt\u00e0 sorge anche la basilica minore di San Vincenzo de Paoli.\nIl territorio si estende su una superficie di 9.165\u00a0km\u00b2 ed \u00e8 suddiviso in 28 parrocchie, raggruppate in 4 regioni pastorali.\nStoria.\nLa diocesi \u00e8 stata eretta il 30 novembre 1928 con la bolla \"Sollicitudo universalis\" di papa Pio XI, ricavandone il territorio dalla diocesi di Botucatu (oggi arcidiocesi).\nIl 4 settembre 1954, con la lettera apostolica \"In gravi saeculo\", papa Pio XII ha proclamato San Francesco d'Assisi patrono principale della diocesi.\nOriginariamente suffraganea dell'arcidiocesi di San Paolo, il 19 aprile 1958 \u00e8 entrata a far parte della provincia ecclesiastica dell'arcidiocesi di Botucatu.\nIl 16 gennaio 1960 ha ceduto porzioni del suo territorio a vantaggio dell'erezione della diocesi di Presidente Prudente. L'11 aprile 1983 in forza del decreto \"Concrediti gregis\" della Congregazione per i vescovi ha ceduto alla stessa diocesi anche il comune di Martin\u00f3polis.\nIl 30 dicembre 1998 ha ceduto altre porzioni del suo territorio a vantaggio dell'erezione della diocesi di Ourinhos.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 316.800 persone contava 278.000 battezzati, corrispondenti all'87,8% del totale."}
{"id": "500538", "revid": "110157", "url": "https://it.wikipedia.org/wiki?curid=500538", "title": "Arcidiocesi di Maria Santissima in Astana", "text": "Larcidiocesi di Maria Santissima in Astana (in latino: \"Archidioecesis Sanctae Mariae in Astana\") \u00e8 una sede metropolitana della Chiesa cattolica in Kazakistan. Nel 2019 contava 54.000 battezzati su 3.958.573 abitanti. \u00c8 retta dall'arcivescovo Tomasz Peta.\nTerritorio.\nL'arcidiocesi comprende la parte nord-orientale del Kazakistan.\nSede arcivescovile \u00e8 la citt\u00e0 di Nur-Sultan, fino al marzo del 2019 chiamata Astana, dove si trova la cattedrale della Madre del Perpetuo Soccorso.\nIl territorio si estende su 576.400\u00a0km\u00b2 ed \u00e8 suddiviso in 34 parrocchie, raggruppate in 5 decanati. Tre parrocchie sono di rito bizantino.\nStoria.\nL'amministrazione apostolica di Astana fu eretta il 7 luglio 1999 con la bolla \"Ad aptius consulendum\" di papa Giovanni Paolo II, ricavandone il territorio dall'amministrazione apostolica del Kazakistan del Latini (oggi diocesi di Karaganda).\nIl 17 maggio 2003 in forza della bolla \"In Cazakistania fidelium\" dello stesso papa Giovanni Paolo II, l'amministrazione apostolica \u00e8 stata elevata al rango di arcidiocesi metropolitana e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.958.573 persone contava 54.000 battezzati, corrispondenti all'1,4% del totale."}
{"id": "500539", "revid": "92723", "url": "https://it.wikipedia.org/wiki?curid=500539", "title": "Diocesi di Asti", "text": "La diocesi di Asti (in latino: \"Dioecesis Astensis\") \u00e8 una sede della Chiesa cattolica in Italia suffraganea dell'arcidiocesi di Torino appartenente alla regione ecclesiastica Piemonte. Nel 2020 contava 151.400 battezzati su 161.633 abitanti. \u00c8 retta dal vescovo Marco Prastaro.\nTerritorio.\nLa diocesi di Asti copre una superficie di 1.145\u00a0km\u00b2 e comprende parte della provincia di Asti, pi\u00f9 alcuni comuni della citt\u00e0 metropolitana di Torino e della provincia di Alessandria. Confina a nord con l'arcidiocesi di Torino e con la diocesi di Casale Monferrato, ad est con la diocesi di Alessandria, a sud con la diocesi di Acqui e la diocesi di Alba, ad ovest, infine, ancora con l'arcidiocesi di Torino.\nIl territorio della diocesi di Asti \u00e8 diviso in 5 zone pastorali a loro volta composte da 126 aree minori, dette unit\u00e0 pastorali o parrocchie.\nZone pastorali.\nLa zona urbana o cittadina di Asti comprende le parrocchie della cattedrale di Santa Maria Assunta, Santa Caterina, San Martino, San Paolo, San Secondo, San Silvestro, Santa Maria Nuova, Nostra Signora di Lourdes, Revignano e Vaglierano, Casabianca, Valleandona, Montegrosso Cinaglio, Sacro Cuore, Variglie, Santissima Annunziata di Ponte Tanaro, San Quirico, San Fedele, San Pietro, San Domenico Savio, San Giovanni Bosco, Viatosto.\nSan Vincenzo, Santi Cosma e Damiano, San Pietro, Gorzano, Vascagliana, Cisterna, San Matteo, San Martino Alfieri, Ferrere, Tigliole, Pratomorone, Antignano, Celle Enomondo, Revigliasco, Villafranca d'Asti, Cantarana, Roatto, Maretto, Baldichieri d'Asti, Castellero, Cortandone, Monale, Villanova d'Asti, Savi, San Paolo Solbrito, Dusino San Michele, Valfenera, Villata, Isolabella, Cellarengo, Pralormo.\nMontafia, Vignale, Capriglio, Cortazzone, Piov\u00e0 Massaia, Albugnano, Mondonio, Pino, Cerreto\nMontechiaro, Piea, Cortanze, Soglio, Villa San Secondo, Cossombrato, Corsione, Cunico, Frinco, Settime, Camerano Casasco, Cinaglio, Chiusano, Mombarone, Sessant, Serravalle.\nMongardino, San Marzanotto, Montegrosso d'Asti, Agliano Terme, Vigliano d'Asti, Mombercelli, Castelnuovo Calcea, Belveglio, Vinchio, Noche, Isola Santa Caterina, Isola San Pietro, Repergo, Costigliole d'Asti, Madonnina, Santa Margherita, Sant' Anna, Santissima Annunziata, Loreto, Motta, Boglietto, Bionzo, Colosso, Piana del Salto.\nCastell'Alfero, Callianetto, Portacomaro Stazione, Frinco, Castiglione, Portacomaro, Migliandolo, Scurzolengo, Caniglie, Castagnole Monferrato, Refrancore, Viarigi, Accorneri, Quarto, Valenzani, Castello di Annone, Crocetta, Cerro Tanaro, Rocchetta Tanaro, Rocca di Arazzo, Montemarzo, Azzano d'Asti, Santa Caterina di Rocca d'Arazzo, Quattordio, Masio, Abbazia\nStoria.\nLa diocesi di Asti risale al IV secolo. Il primo vescovo astigiano, storicamente documentato, fu il vescovo Pastore, che intervenne ad un sinodo provinciale di Milano nel 451.\nAll'inizio la diocesi comprendeva un vastissimo territorio che includeva la diocesi di Mondov\u00ec, parte di quelle di Alba, di Alessandria, di Casale e di Cuneo, ed alcune parrocchie di Torino e Fossano. Il territorio in seguito venne ridimensionato per l'erezione delle diocesi di Alessandria (1075), di Mondov\u00ec (1388), di Casale (1474), di Saluzzo (1511), di Fossano (1592).\nI vescovi di Asti nella seconda met\u00e0 del X secolo ottennero dagli imperatori sassoni il potere temporale e spirituale sulla citt\u00e0 e sull'ingentissimo patrimonio sparso per la vasta diocesi.\nAd Asti, sotto l'episcopato del vescovo Rozone (X secolo), venne per breve tempo aggregata interamente la diocesi di Alba.\nMa fu Oddone III che nel 1091 ottenne il potere comitale sulla citt\u00e0 ed il suo territorio.\nNel 1775 fu inaugurato il nuovo seminario vescovile, opera di Benedetto Alfieri, su iniziativa del vescovo Paolo Maurizio Caissotti (1761-1786).\nLo stesso vescovo il 17 maggio 1784 fece rinuncia del potere temporale a vantaggio del regno di Sardegna ottenendo dal re Vittorio Amedeo III il titolo di Principe della Chiesa di Asti e una dotazione annua.\nCon il periodo napoleonico abbazie, monasteri e luoghi di culto vennero spogliati degli arredi e venduti all'asta, altri caddero in rovina e molti furono abbattuti. Molti ordini monastici vennero soppressi, ridimensionando la presenza religiosa nella diocesi astigiana. La stessa sede vescovile rimase vacante per quasi un decennio.\nTra Ottocento e Novecento, la diocesi rifior\u00ec scoprendo una grande vocazione verso le iniziative sociali e missionarie. Tra i moltissimi religiosi astigiani impegnati nel sociale si elevano le figure di san Giuseppe Marello, fondatore degli Oblati di San Giuseppe ed il cardinale Guglielmo Massaia missionario in Etiopia.\nLa diocesi di Asti ha un suo settimanale d'informazione che si chiama Gazzetta d'Asti fondato nel 1899.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 161.633 persone contava 151.400 battezzati, corrispondenti al 93,7% del totale."}
{"id": "500540", "revid": "17351", "url": "https://it.wikipedia.org/wiki?curid=500540", "title": "J 29 Tunnan", "text": ""}
{"id": "500541", "revid": "92723", "url": "https://it.wikipedia.org/wiki?curid=500541", "title": "Diocesi di Astorga", "text": "La diocesi di Astorga () \u00e8 una sede della Chiesa cattolica in Spagna suffraganea dell'arcidiocesi di Oviedo. Nel 2020 contava 226.000 battezzati su 233.739 abitanti. \u00c8 retta dal vescovo Jes\u00fas Fern\u00e1ndez Gonz\u00e1lez.\nTerritorio.\nLa diocesi comprende le comarche di Maragater\u00eda e di El Bierzo nella provincia di Le\u00f3n, la comarca di Valdeorras nella provincia di Ourense, e le comarche di Sanabria, La Carballeda, Valles de Benavente e parte di quella di Aliste in provincia di Zamora.\nSede vescovile \u00e8 la citt\u00e0 di Astorga, dove si trova la cattedrale dell'Assunzione di Maria Vergine. A Ponferrada sorge la basilica minore della Madonna della Quercia.\nIl territorio si estende su 11.683\u00a0km\u00b2 ed \u00e8 suddiviso in 970 parrocchie.\nStoria.\nLa diocesi \u00e8 una delle pi\u00f9 antiche di Spagna. La tradizione, non anteriore tuttavia al XVII secolo, tramanda il nome del primo vescovo Efren, in epoca apostolica. I primi riscontri documentali dell'esistenza della diocesi sono del II secolo, mentre i primi vescovi certi sono Basil\u00eddes e Sabino, coinvolti in una controversia a met\u00e0 del III secolo, menzionati nelle lettere di Cipriano di Cartagine.\nGli storici ritengono che nel primo periodo della sua storia, la diocesi di Astorga fosse unita a quella di Le\u00f3n. Oltre a Basil\u00eddes e Sabino, le cronotassi assegnano ad entrambe le diocesi anche il vescovo Decenzio, che prese parte al concilio di Elvira all'inizio del IV secolo.\nInizialmente il territorio della diocesi comprendeva il \"conventus asturicensis\", che probabilmente si estendeva sulle Asturie e sulla Galizia. Quasi certamente per un certo periodo i suoi vescovi esercitarono diritti metropolitici sulla regione, ben evidente durante la crisi priscillanista che coinvolse la diocesi tra la fine del IV e la prima met\u00e0 del V secolo. Nel V secolo fu vescovo san Toribio, che combatt\u00e9 efficacemente l'eresia priscillianista e ricostru\u00ec le chiese distrutte dalle invasioni dei Vandali, dei Goti e dei Suebi. Da questo momento la sede di Astorga appare suffraganea dell'arcidiocesi di Braga.\nNel VII secolo san Fruttuoso, futuro metropolita di Braga (ca. 656-665), fond\u00f2 nella valle del Bierzo diversi monasteri, che trasformarono la regione in una vera Tebaide monastica: Compludo, San Pedro de Montes, San Felix de Visonia ed altri ancora. Per questi monasteri, Fruttuoso scrisse due \"Regulae\". La sua opera fu continuata da san Valerio, i cui testi ci trasmettono il nome della famosa pellegrina della Terra Santa della fine del IV secolo, Egeria.\nAttorno al 714/715 Astorga fu occupata dagli arabi, che restarono padroni delle Asturie fino alla met\u00e0 del IX secolo, quando con il re Ordono I (850-866), la citt\u00e0 di Astorga fu liberata. La \"reconquista\" fu continuata e consolidata da Alfonso III (866-910).\nIn questo contesto fu restaurata la diocesi, che perse per\u00f2 parte del suo antico territorio a vantaggio dell'erezione della diocesi di Le\u00f3n e altri territori a vantaggio della sede di Oviedo. Inoltre, durante il regno di Alfonso IV (924-927) fu eretta la diocesi di Simancas, con territorio ricavato dalle diocesi di Astorga e di Le\u00f3n, che ebbe tuttavia vita breve essendo gi\u00e0 soppressa nel 974. Dal 986 circa fino ai primi decenni del XII secolo ad Astorga fu unito il territorio della soppressa diocesi di Zamora. Dopo la nascita del regno del Portogallo (1139), Astorga perse i territori oltre frontiera che furono annessi all'arcidiocesi di Braga.\nNel 946 Astorga fu sede di un importante sinodo diocesano, voluto dal vescovo Salomon e convocato dal re. Al sinodo presero parte 13 abati, indizio dell'esistenza all'epoca di un numeroso gruppo di abbazie benedettine nella diocesi.\nIl 20 dicembre 1069 il vescovo Pedro N\u00fa\u00f1ez consacr\u00f2 una prima cattedrale di Astorga. Ma il re decise di costruire una nuova cattedrale, che fu consacrata una prima volta dal vescovo Pedro Fern\u00e1ndez (1242-1265), e una seconda volta il 12 gennaio 1433 da Sancho de Rojas. La prima pietra dell'attuale cattedrale fu posta nel 1471, l'edificio venne consacrato il 16 agosto 1560, ma sar\u00e0 completato solo alla fine del XVIII secolo.\nNel 1087 si ha la prima menzione del capitolo dei canonici della cattedrale; i primi statuti noti del capitolo risalgono al 1287. Nel 1419 i canonici erano 40, ma nel XVII secolo il loro numero era salito in modo esorbitante: si contavano all'epoca 14 dignitari, 50 canonici e 10 \"racioneros\" o beneficiari. Il capitolo conservava un fondo archivistico e bibliotecario di valore inestimabile, i cui pezzi pi\u00f9 antichi risalivano al IX secolo, andato a fuoco sul finire dell'Ottocento.\nNel XIV secolo la diocesi pass\u00f2 dalla provincia ecclesiastica di Braga a quella di Santiago di Compostela.\nNel 1596 fu istituito il seminario diocesano, dedicata all'Immacolata Concezione di Maria Vergine. Rifondato dal vescovo Francisco Javier S\u00e1nchez Cabez\u00f3n nel 1756, ottenne una nuova sede nel 1799.\nA seguito del concordato fra Spagna e Santa Sede stipulato nel 1851, il 4 luglio 1857 la diocesi di Astorga divenne suffraganea dell'arcidiocesi di Valladolid.\nNel 1887 la costruzione del palazzo vescovile fu commissionata ad Antoni Gaud\u00ed.\nIl 17 ottobre 1954 con il decreto \"Quum sollemnibus\" della Congregazione Concistoriale furono rivisti i confini delle diocesi spagnole per farli coincidere, nel limite del possibile, con le province civili. Astorga perse 49 parrocchie a vantaggio delle diocesi di Zamora (12), Le\u00f3n (23), Orense (4) e Lugo (10). Contestualmente acquis\u00ec nuove parrocchie dalle sedi di Orense (12), di Lugo e di Oviedo (7).\nIl 27 ottobre dello stesso anno \u00e8 entrata a far parte della provincia ecclesiastica di Oviedo.\nIl 19 settembre 1956 Astorga perse altre 25 parrocchie cedute alla diocesi di Le\u00f3n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 233.739 persone contava 226.000 battezzati, corrispondenti al 96,7% del totale."}
{"id": "500542", "revid": "92723", "url": "https://it.wikipedia.org/wiki?curid=500542", "title": "Arcidiocesi di Asunci\u00f3n", "text": "Larcidiocesi di Asunci\u00f3n (in latino: \"Archidioecesis Sanctissimae Assumptionis\") \u00e8 una sede metropolitana della Chiesa cattolica in Paraguay. Nel 2020 contava 1.793.870 battezzati su 1.982.670 abitanti. La sede \u00e8 vacante, in attesa che l'arcivescovo eletto Adalberto Mart\u00ednez Flores ne prenda possesso.\nTerritorio.\nL'arcidiocesi comprende il dipartimento Central e il distretto di Asunci\u00f3n.\nSede arcivescovile \u00e8 la citt\u00e0 di Asunci\u00f3n, dove si trova la cattedrale di Nostra Signora dell'Assunzione.\nIl territorio si estende su 2.582\u00a0km\u00b2 ed \u00e8 suddiviso in 97 parrocchie.\nLa provincia ecclesiastica di Asunci\u00f3n, istituita nel 1929, comprende come suffraganee tutte le diocesi del Paraguay.\nStoria.\nLa diocesi del Paraguay o della Santissima Assunzione fu eretta il 1\u00ba luglio 1547, ricavandone il territorio dalla diocesi di Cusco (oggi arcidiocesi).\nOriginariamente suffraganea dell'arcidiocesi di Lima, il 20 luglio 1609 entr\u00f2 a far parte della provincia ecclesiastica dell'arcidiocesi di La Plata o Charcas (oggi arcidiocesi di Sucre)\nIl 6 aprile 1620 cedette una porzione del suo territorio a vantaggio dell'erezione della diocesi di Buenos Aires (oggi arcidiocesi).\nIl 5 marzo 1865 divenne suffraganea dell'arcidiocesi di Buenos Aires.\nIl 21 dicembre 1868 il vescovo Manuel Antonio Palacios fu fucilato con l'accusa di alto tradimento verso il presidente Francisco Solano L\u00f3pez sulla base delle confessioni estorte sotto tortura ad alcuni cospiratori.\nIl 1\u00ba maggio 1929 in forza della bolla \"Universi Dominici\" di papa Pio XI ha ceduto altre porzioni di territorio a vantaggio dell'erezione delle diocesi di Concepci\u00f3n e Chaco (oggi diocesi di Concepci\u00f3n en Paraguay) e di Villarica (oggi diocesi di Villarrica del Esp\u00edritu Santo) e nel contempo \u00e8 stata elevata al rango di arcidiocesi metropolitana con il nome attuale.\nIl 19 gennaio 1957, il 2 agosto 1960, il 5 giugno 1978 e il 18 maggio 2000 ha ceduto ulteriori porzioni di territorio a vantaggio dell'erezione rispettivamente della diocesi di San Juan Bautista de las Misiones, della prelatura territoriale di Caacup\u00e9 (oggi diocesi), della diocesi di Carapegu\u00e1 e della diocesi di San Lorenzo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.982.670 persone contava 1.793.870 battezzati, corrispondenti al 90,5% del totale."}
{"id": "500543", "revid": "92723", "url": "https://it.wikipedia.org/wiki?curid=500543", "title": "Diocesi di Atakpam\u00e9", "text": "La diocesi di Atakpam\u00e9 (in latino: \"Dioecesis Atakpamensis\") \u00e8 una sede della Chiesa cattolica in Togo suffraganea dell'arcidiocesi di Lom\u00e9. Nel 2020 contava 343.541 battezzati su 999.190 abitanti. La sede \u00e8 vacante.\nTerritorio.\nLa diocesi comprende la citt\u00e0 di Atakpam\u00e9, dove si trova la cattedrale di Nostra Signora della Santissima Trinit\u00e0.\nIl territorio si estende su 13.900\u00a0km\u00b2 ed \u00e8 suddiviso in 40 parrocchie.\nStoria.\nLa diocesi \u00e8 stata eretta il 29 settembre 1964 con la bolla \"Quod Sacra\" di papa Paolo VI, ricavandone il territorio dall'arcidiocesi di Lom\u00e9, di cui \u00e8 stata resa suffraganea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 999.190 persone contava 343.541 battezzati, corrispondenti al 34,4% del totale."}
{"id": "500544", "revid": "92723", "url": "https://it.wikipedia.org/wiki?curid=500544", "title": "Diocesi di Atambua", "text": "La diocesi di Atambua (in latino: \"Dioecesis Atambuensis\") \u00e8 una sede della Chiesa cattolica in Indonesia suffraganea dell'arcidiocesi di Kupang. Nel 2020 contava 556.179 battezzati su 663.420 abitanti. \u00c8 retta dal vescovo Dominikus Saku.\nTerritorio.\nLa diocesi comprende la parte orientale di Timor Ovest.\nSede vescovile \u00e8 la citt\u00e0 di Atambua, dove si trova la cattedrale dell'Immacolata Concezione di Maria Vergine.\nIl territorio si estende su 5.177\u00a0km\u00b2 ed \u00e8 suddiviso in 67 parrocchie.\nStoria.\nIl vicariato apostolico di Timor olandese fu eretto il 25 maggio 1936 con la bolla \"Ad Christi Evangelium\" di papa Pio XI, ricavandone il territorio dal vicariato apostolico delle isole della piccola Sonda (oggi arcidiocesi di Ende). Comprendeva, oltre a Timor Ovest, le isole di Roti, Savu, Pantar e Alor.\nL'11 novembre 1948 assunse il nome di vicariato apostolico di Atambua.\nL'8 marzo 1951 ha ceduto una porzione del suo territorio, comprensivo delle isole Pantar e Alor, a vantaggio dell'erezione del vicariato apostolico di Larantuka (oggi diocesi).\nIl 3 gennaio 1961 il vicariato apostolico \u00e8 stato elevato a diocesi con la bolla \"Quod Christus\" di papa Giovanni XXIII. Originariamente era suffraganea dell'arcidicesi di Ende.\nIl 13 aprile 1967 ha ceduto una porzione del suo territorio a vantaggio dell'erezione della diocesi di Kupang (oggi arcidiocesi).\nIl 23 ottobre 1989 \u00e8 entrata a far parte della nuova provincia ecclesiastica dell'arcidiocesi di Kupang.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 663.420 persone contava 556.179 battezzati, corrispondenti all'83,8% del totale."}
{"id": "500545", "revid": "92723", "url": "https://it.wikipedia.org/wiki?curid=500545", "title": "Ordinariato d'Austria per i fedeli di rito orientale", "text": "L'ordinariato d'Austria per i fedeli di rito orientale (in latino: \"Ordinariatus Austriae\") \u00e8 una sede della Chiesa cattolica in Austria immediatamente soggetta alla Santa Sede. Nel 2019 contava 10.000 battezzati. \u00c8 retto dal cardinale Christoph Sch\u00f6nborn, O.P.\nTerritorio.\nL'ordinariato ha giurisdizione su tutti i fedeli cattolici di rito orientale che abitano in Austria.\nSede dell'ordinario \u00e8 la citt\u00e0 di Vienna, dove si trova la cattedrale di Santa Barbara.\nComprende una parrocchia.\nStoria.\nL'ordinariato \u00e8 stato eretto il 13 giugno 1956 e, in origine, comprendeva i soli fedeli di rito bizantino.\nIl 26 luglio 2018 la Congregazione per le Chiese orientali, con il decreto \"Pastoralis cura\", ha esteso la sua giurisdizione su tutti i fedeli di rito orientale residenti in Austria, con decorrenza dal 1\u00ba ottobre seguente.\nCronotassi degli ordinari.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'ordinariato nel 2019 contava 10.000 battezzati."}
{"id": "500546", "revid": "92723", "url": "https://it.wikipedia.org/wiki?curid=500546", "title": "Arcidiocesi di Atene", "text": "Larcidiocesi di Atene (in latino: \"Archidioecesis Atheniensis\") \u00e8 una sede della Chiesa cattolica in Grecia immediatamente soggetta alla Santa Sede. Nel 2020 contava 99.950 battezzati su 6.137.730 abitanti. \u00c8 retta dall'arcivescovo Theodoros Kontidis, S.I.\nTerritorio.\nL'arcidiocesi estende la sua giurisdizione sui fedeli cattolici di rito latino delle seguenti regioni della Grecia: Attica, Grecia Centrale, Grecia occidentale e Peloponneso.\nSede arcivescovile \u00e8 la citt\u00e0 di Atene, ove si trova la basilica cattedrale di San Dionigi l'Areopagita.\nIl territorio si estende su 46.775\u00a0km\u00b2 ed \u00e8 suddiviso in 14 parrocchie.\nStoria.\nLa diocesi di Atene ha origini antichissime. Prima del Grande Scisma del 1054 era una sede suffraganea dell'arcidiocesi di Corinto, elevata al rango di sede metropolitana nel IX secolo.\nI cristiani di Atene avevano preso l'abitudine di incidere, tramite graffiti, sulle colonne del Partenone, i nomi dei propri vescovi defunti.\nL'arcidiocesi di Atene di rito latino fu eretta agli inizi del XIII secolo in concomitanza con la conquista di Costantinopoli da parte dei Crociati (1204); il Partenone, gi\u00e0 cattedrale greca, fu trasformato nella nuova cattedrale latina dedicata alla Madonna. Primo arcivescovo fu il francese Berardo, la cui elezione fu confermata da papa Innocenzo III il 27 novembre 1206.\nLo stesso pontefice, in alcune lettere appartenenti al suo ricco epistolario, defin\u00ec e chiar\u00ec lo statuto della nuova arcidiocesi latina, in continuit\u00e0 con quella greca, di cui prese il posto. Nella lettera del 13 febbraio 1209 elenc\u00f2 le sedi suffraganee di Atene, che erano le medesime che l'arcidiocesi greca aveva in quel periodo: Negroponte, Termopile, Davalia, Aulon, Oreo, Caristo, Coronea, Megara, Ceo, Andro e Sciro. Con la stessa lettera il papa concesse a Berardo il pallio.\nDopo la caduta di Costantinopoli (1453), anche gli altri territori della Grecia in mano agli Occidentali finirono per essere sottomessi dai turchi; Atene fu conquistata nel 1458. L'ultimo arcivescovo latino, Nicola Protimo, fugg\u00ec dalla citt\u00e0 e si rifugi\u00f2 nell'isola di Eubea, governata dai veneziani; qui rimase fino alla morte nel 1482. Da questo momento l'arcidiocesi latina fu soppressa e trasformata in sede titolare.\nNel 1833 la Grecia ottenne l'indipendenza. L'anno successivo, il 19 agosto, papa Gregorio XVI istitu\u00ec la delegazione apostolica di Grecia, con il compito di curare gli interessi dei fedeli cattolici del nuovo regno greco. Il 23 luglio 1875, in forza del breve \"Apostolatus officium\", papa Pio IX restaur\u00f2 l'arcidiocesi latina di Atene, con giurisdizione sull'Attica, affidandola ai delegati apostolici, che ebbero al contempo il doppio titolo di arcivescovi (per la sola regione attica) e di delegati apostolici (per il resto del Paese).\nIl 18 marzo 1926, in forza del breve \"Quae catholico\" di papa Pio XI, il territorio del Peloponneso e l'isola di Cerigo, fino ad allora senza giurisdizione ecclesiastica ed amministrati direttamente dal delegato apostolico, furono uniti all'arcidiocesi di Atene. Nello stesso anno, altre modifiche territoriali introdotte dalla Santa Sede, posero fine al ruolo di delegato apostolico dell'arcivescovo di Atene.\nDal 1992 l'arcivescovo \u00e8 anche amministratore apostolico \"sede vacante\" dell'arcidiocesi di Rodi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 6.137.730 persone contava 99.950 battezzati, corrispondenti all'1,6% del totale."}
{"id": "500547", "revid": "2166030", "url": "https://it.wikipedia.org/wiki?curid=500547", "title": "Basilica di San Polieucto", "text": "La basilica di San Polieucto () fu un'antica chiesa di Costantinopoli, eretta negli anni 520 dalla nobile Anicia Giuliana e dedicata a san Polieuto. Fu eretta come simbolo della discendenza imperiale di Giuliana: dotata di una decorazione ricchissima, in cui per la prima volta si usavano su larga scala temi decorativi sasanidi, fu la chiesa pi\u00f9 grande di Costantinopoli fino alla riedificazione di Hagia Sophia, per la quale fu perfezionata la nuova forma architettonica della basilica con cupola introdotta proprio dalla basilica di San Polieucto.\nPoco \u00e8 noto della storia di questa basilica dopo la sua costruzione. Sopravvisse fino all'XI secolo, dopo di che cadde in rovina, divenendo una cava di elementi architettonici riutilizzati a Costantinopoli e in altre citt\u00e0, come Venezia. In epoca ottomana l'area dove sorgeva la basilica fu riedificata; i suoi resti furono riscoperti negli scavi del 1960 e sono divenuti area archeologica aperta ai visitatori, sebbene alcune sculture siano state trasferite ai Musei archeologici di Istanbul.\nStoria.\nLa chiesa fu commissionata dalla nobile Anicia Giuliana (discendente della dinastia teodosiana in quanto figlia dell'imperatore Olibrio, nipote dell'imperatore Valentiniano III e di sua moglie Licinia Eudossia e bisnipote dell'imperatore Teodosio II); la costruzione dur\u00f2 dal 524 al 527, sotto il regno di Giustino I. Si trattava di una ricostruzione di una pi\u00f9 antica chiesa, eretta da Eudocia, moglie di Teodosio II e bisnonna materna di Anicia, e aveva lo scopo di custodire la reliquia del cranio di san Polieuto. Si ritiene che fosse la chiesa pi\u00f9 grande di Costantinopoli fino all'erezione della nuova Hagia Sophia da parte di Giustiniano I (527-565), nipote e successore di Giustino.\nIn un epigramma di 76 versi, iscritto sulle mura della chiesa e conservato nell\"'Anthologia Graeca\" (I.10), Giuliana si paragona agli imperatori del passato Costantino I e Teodosio II come costruttrice di edifici, e afferma di aver superato il tempio di Salomone, sulle cui proporzioni il tempio sarebbe stato eretto. L'edificio costituiva dunque una sfida al prestigio e all'autorit\u00e0 della dinastia regnante, di umili origini, e potrebbe essere stato all'origine della ricostruzione di Hagia Sophia su scala gigantesca qualche anno pi\u00f9 tardi. Alla luce di questa rivalit\u00e0 \u00e8 dunque comprensibile perch\u00e9 anche Giustiniano, di fronte ad Hagia Sophia completata, sembrerebbe abbia esclamato \u00abSalomone, ti ho superato!\u00bb. L'importanza dell'allusione a Salomone \u00e8 per\u00f2 messa in dubbio da alcuni studiosi, che vedono nella chiesa pi\u00f9 un'affermazione del prestigio imperiale dell'aristocrazia romana, da cui Giuliana discendeva, e della fede calcedoniana, che essa aveva difeso durante il regno dell'imperatore miafisita Anastasio I (491-518). Un ulteriore aspetto dell'antagonismo con Giustiniano \u00e8 comunque evidenziato da un racconto tramandato da Gregorio di Tours: poco dopo la sua ascensione al trono, Giustiniano chiese all'anziana Giuliana di contribuire al tesoro statale con una gran parte della sua fortuna; dopo aver temporeggiato un po', Giuliana fece fondere il proprio oro e forgiare dei piatti, con i quali adornare l'interno del tetto della chiesa di San Polieucto, sottraendolo cos\u00ec alle mire dell'imperatore.\nLa chiesa fu utilizzata fino all'XI secolo, quando fu abbandonata; da quel momento in poi fu spogliata delle sculture e degli altri elementi architettonici, sia dai bizantini che, dopo il sacco della citt\u00e0 del 1204, dai crociati. Diversi pezzi provenienti da San Polieucto furono riutilizzati nel Monastero di Cristo Pantocratore (la moderna moschea di Zeyrek), mentre altri pezzi, come i capitelli, furono riutilizzati a Vienna, Barcellona e Venezia, tra cui i cosiddetti \u00abPilastri acritani\u00bb della basilica di San Marco a Venezia.\nIl sito della chiesa, nel quartiere Sara\u00e7hane (l'antico \"Constantinianae\"), fu gradualmente occupato da case e da una moschea nel periodo ottomano. Nel 1940 l'area fu demolita e nel 1960, durante la costruzione dell'incrocio tra le vie \u015eehzadeba\u015f\u0131 Caddesi e Atat\u00fcrk Bulvar\u0131, iniziarono gli scavi. Furono scoperte volte di mattoni e sculture in marmo proconnesio, tra cui frammenti dell'epigramma monumentale che adornava la chiesa. Questi frammenti, insieme a citazioni sulla posizione approssimativa della chiesa nei testi bizantini che riguardano le processioni imperiali lungo la via Mese, hanno permesso un'identificazione sicura dell'edificio. Il sito fu scavato estensivamente tra il 1964 e il 1969, sotto la guida di Nezih Firatli, dei Musei archeologici di Istanbul e di Roy Michael Harrison, del Dumbarton Oaks Institute. L'area, che si trova di fronte al Comune di Istanbul, \u00e8 ora un sito archeologico protetto aperto ai visitatori, sebbene le sculture siano state trasferite al Museo archeologico cittadino.\nDescrizione.\nMalgrado la sua importanza architettonica, molto poco \u00e8 noto della sua precisa struttura. La maggior parte delle informazioni sull'aspetto originario della chiesa deriva dall'epigramma in onore di Giuliana e della sua famiglia, inciso in varie parti della chiesa. Secondo l'epigramma, la chiesa fu progettata come una replica del Tempio di Gerusalemme, con le proporzioni precise del tempio di Salomone indicate nella Bibbia, utilizzando il cubito reale come unit\u00e0 di misura, come nell'originale. Richard Martin Harrison, l'archeologo che diresse gli scavi, ha ricostruito la chiesa come una basilica di pianta all'incirca quadrata, con lato di 52 metri, una navata centrale e due laterali, con un nartece sul davanti preceduto da un atrio di 26 metri di lunghezza. A nort dell'atrio sono stati ritrovati resti di un altro edificio, identificato come il battistero della chiesa o con il palazzo di Giuliana. Una struttura posta al centro della costruzione indica la posizione dell'ambone, mentre le ampie fondazioni di tutta la chiesa indicano la presenza, secondo Harrison, di una cupola, che avrebbe portato l'altezza della chiesa a 30 metri. L'area dell'altare non fu completamente scavata, e la sua forma resta sconosciuta. La presenza della cupola, sebbene non universalmente accettata, \u00e8 un elemento di grande importanza, in quanto significherebbe che fu San Polieucto, e non le chiese di Giustiniano (Santi Sergio e Bacco e Hagia Sophia), la prima chiesa a combinare al tradizionale basilica con una cupola.\nL'epigramma rivela che l'interno era disposto su tre piani, con colonnate e gallerie. In base all'epigramma e alle strutture ritrovate, Harrison ha anche ipotizzato l'esistenza di una coppia di esedre a due piani, composte da tre nicchie con un collegamento tra loro, sui lati settentrionale e meridionale dell'ambone. Lo spazio intorno alle campate occidentali della cupola dovrebbe essere stato voltato a botte o a crociera.\nLa decorazione interna era estremamente ricca. Le pareti erano decorate in marmo, il tetto era dorato, il nartece conteneva una raffigurazione del battesimo di Costantino I. Sul sito sono stati trovati frammenti di avorio, ametista, vetro dorato e colorato, che originariamente decoravano le sculture, come pure frammenti di mosaici. Il richiamo al tempio salomonico era rinforzato dalla preponderanza di motivi decorativi quali alberi di palme, melograni, gigli. Un'importante caratteristica, precedentemente sconosciuta a Costantinopoli, \u00e8 l'uso estensivo di motivi decorativi sasanidi, come fregi di palmette e foglie di melograno, o motivi vegetali e geometrici simmetrici. I motivi decorativi persiani divennero sempre pi\u00f9 diffusi nel VI secolo e furono usati anche per la decorazione di Hagia Sophia. Un altro ritrovamento eccezionale sono dieci placche a rilievo con le immagini di Cristo, della Vergine Maria e degli apostoli: si tratta di immagini molto rare, a causa della distruzione delle raffigurazioni umane durante l'Iconoclastia dei secoli VIII e IX."}
{"id": "500548", "revid": "92723", "url": "https://it.wikipedia.org/wiki?curid=500548", "title": "Arcidiocesi di Atlanta", "text": "Larcidiocesi di Atlanta (in latino: \"Archidioecesis Atlantensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica XIV (FL, GA, NC, SC). Nel 2020 contava 1.180.000 battezzati su 7.500.000 abitanti. \u00c8 retta dall'arcivescovo Gregory John Hartmayer, O.F.M.Conv.\nTerritorio.\nL'arcidiocesi comprende 69 contee della Georgia settentrionale, negli Stati Uniti d'America: Baldwin, Banks, Barrow, Bartow, Butts, Carroll, Catoosa, Chattooga, Cherokee, Clarke, Clayton, Cobb, Coweta, Dade, Dawson, DeKalb, Douglas, Elbert, Fannin, Fayette, Floyd, Forsyth, Franklin, Fulton, Gilmer, Gordon, Greene, Gwinnett, Habersham, Hall, Hancock, Haralson, Hart, Heard, Henry, Jackson, Jasper, Lincoln, Lumpkin, Madison, McDuffie, Meriwether, Monroe, Morgan, Murray, Newton, Oconee, Oglethorpe, Paulding, Pickens, Pike, Polk, Putnam, Rabun, Rockdale, Spalding, Stephens, Taliaferro, Towns, Troup, Union, Upson, Walker, Walton, Warren, White, Whitfield e Wilkes.\nSede arcivescovile \u00e8 la citt\u00e0 di Atlanta, dove si trova la cattedrale di Cristo Re (\"Christ the King\").\nIl territorio si estende su 55.521\u00a0km\u00b2 ed \u00e8 suddiviso in 92 parrocchie.\nProvincia ecclesiastica.\nLa provincia ecclesiastica di Atlanta, istituita nel 1962, comprende 4 suffraganee:\nStoria.\nLa diocesi di Atlanta fu eretta il 2 luglio 1956 con la bolla \"Amplissimas Ecclesias\" di papa Pio XII, in seguito alla divisione della diocesi di Savannah-Atlanta, che diede origine anche alla diocesi di Savannah.\nIl 10 dicembre 1956, con la lettera apostolica \"Arctis in rebus\", papa Pio XII proclam\u00f2 la Beata Maria Vergine dal Cuore Immacolato patrona principale della diocesi, e San Pio X patrono secondario.\nIl 10 febbraio 1962 \u00e8 stata elevata al rango di arcidiocesi metropolitana con la bolla \"Decessorum Nostrorum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 7.500.000 persone contava 1.180.000 battezzati, corrispondenti al 15,7% del totale.\nIstituti religiosi.\nNel 2016 erano presenti in arcidiocesi le seguenti comunit\u00e0 religiose:"}
{"id": "500550", "revid": "92723", "url": "https://it.wikipedia.org/wiki?curid=500550", "title": "Diocesi di Atlacomulco", "text": "La diocesi di Atlacomulco (in latino: \"Dioecesis Atlacomulcana\") \u00e8 una sede della Chiesa cattolica in Messico suffraganea dell'arcidiocesi di Toluca appartenente alla regione ecclesiastica Metro-Circundante. Nel 2020 contava 1.222.500 battezzati su 1.473.000 abitanti. \u00c8 retta dal vescovo Juan Odil\u00f3n Mart\u00ednez Garc\u00eda.\nTerritorio.\nLa diocesi comprende 17 comuni nella parte settentrionale dello stato messicano di Messico: Acambay, Polotitl\u00e1n, Aculco, Jilotepec, Soyaniquilpan de Ju\u00e1rez, Timilpan, Chapa de Mota, Villa del Carb\u00f3n, Morelos, Temascalcingo, Atlacomulco, El Oro, Jocotitl\u00e1n, Jiquipilco, Ixtlahuaca, San Felipe del Progreso e San Jos\u00e9 del Rinc\u00f3n.\nSede vescovile \u00e8 la citt\u00e0 di Atlacomulco, dove si trova la cattedrale della Divina Provvidenza e l'ex cattedrale di Nostra Signora di Guadalupe.\nIl territorio si estende su una superficie di 5.364\u00a0km\u00b2 ed \u00e8 suddiviso in 65 parrocchie, raggruppate in 12 decanati.\nStoria.\nLa diocesi \u00e8 stata eretta il 3 novembre 1984 con la bolla \"Quandoquidem ad plenius\" di papa Giovanni Paolo II, ricavandone il territorio dalle diocesi di Toluca (oggi arcidiocesi) e di Cuautitl\u00e1n.\nOriginariamente suffraganea dell'arcidiocesi di Citt\u00e0 del Messico, il 28 settembre 2019 \u00e8 entrata a far parte della provincia ecclesiastica dell'arcidiocesi di Toluca.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.473.000 persone contava 1.222.500 battezzati, corrispondenti all'83,0% del totale."}
{"id": "500551", "revid": "110157", "url": "https://it.wikipedia.org/wiki?curid=500551", "title": "Amministrazione apostolica di Atyrau", "text": "Lamministrazione apostolica di Atyrau (in latino: \"Administratio Apostolica Atirauensis\") \u00e8 una sede della Chiesa cattolica in Kazakistan suffraganea dell'arcidiocesi di Maria Santissima in Astana. Nel 2017 contava 2.650 battezzati su 2.587.400 abitanti. La sede \u00e8 vacante.\nTerritorio.\nLa diocesi comprende la parte occidentale del Kazakistan.\nSede dell'amministrazione apostolica \u00e8 la citt\u00e0 di Atyrau, dove si trova la cattedrale della Trasfigurazione di nostro Signore.\nIl territorio \u00e8 suddiviso in 6 parrocchie.\nStoria.\nL'amministrazione apostolica di Atyrau fu eretta il 7 luglio 1999 con la bolla \"Ad aptius consulendum\" di papa Giovanni Paolo II, ricavandone il territorio dall'amministrazione apostolica del Kazakistan del Latini (oggi diocesi di Karaganda). Originariamente era immediatamente soggetta alla Santa Sede.\nIl 17 maggio 2003 \u00e8 entrata a far parte della provincia ecclesiastica dell'arcidiocesi di Maria Santissima in Astana.\nCronotassi degli amministratori apostolici.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'amministrazione apostolica nel 2017 su una popolazione di 2.587.400 persone contava 2.650 battezzati, corrispondenti allo 0,1% del totale."}
{"id": "500552", "revid": "92723", "url": "https://it.wikipedia.org/wiki?curid=500552", "title": "Arcidiocesi di Auch", "text": "Larcidiocesi di Auch (in latino: \"Archidioecesis Auxitana\") \u00e8 una sede della Chiesa cattolica in Francia suffraganea dell'arcidiocesi di Tolosa. Nel 2020 contava 160.402 battezzati su 191.091 abitanti. \u00c8 retta dall'arcivescovo Bertrand Lacombe.\nTerritorio.\nL'arcidiocesi comprende il dipartimento francese di Gers.\nSede arcivescovile \u00e8 la citt\u00e0 di Auch, dove si trova la cattedrale di Santa Maria. A Eauze si trova la concattedrale di San Luperco. Nel territorio della diocesi sorgono tre chiese ex cattedrali: la chiesa dei Santi Gervasio e Protasio a Lectoure, la chiesa di San Pietro a Condom e la chiesa di Santa Maria a Lombez.\nIn seguito alla riorganizzazione territoriale dell'arcidiocesi, a partire dal terzo millennio il numero delle parrocchie \u00e8 stato ridotto da oltre 500 a 26.\nStoria.\nLa diocesi fu eretta in epoca antica difficilmente determinabile. La tradizione attribuisce l'evangelizzazione del territorio di Auch a san Saturnino di Tolosa o a san Cerato. Tuttavia il primo vescovo che si pu\u00f2 attribuire con una qualche certezza alla sede di Auch \u00e8 sant'Orenzio, vissuto verso l'inizio del V secolo e ricordato nel martirologio alla data del 1\u00ba maggio. Storicamente i primi riscontri della diocesi risalgono al concilio di Agde del 506, a cui assisteva il vescovo Nicezio.\nIn una lettera dell'879 scritta da papa Giovanni VIII, il vescovo Ayrard \u00e8 qualificato per la prima volta con il titolo di arcivescovo, segnando l'elevazione di Auch ad arcidiocesi metropolitana. L'elevazione a sede metropolitana avvenne contemporaneamente alla soppressione, causa le distruzioni apportate prima dai Saraceni e poi dai Normanni, dell'arcidiocesi di Eauze, il cui territorio fu incorporato in quello di Auch. La metropolia di Auch comprendeva le diocesi dell'antica provincia romana di Novempopulana: Dax, Lectoure, Comminges, Couserans, Lescar, Aire, Bazas, Tarbes, Oloron e Bayonne.\nA partire dall'XI secolo l'arcidiocesi appare suddivisa in arcidiaconati, il cui numer\u00f2 vari\u00f2 da un minimo di otto ad un massimo di 21. Con il XIII secolo il territorio fu suddiviso in arcipreture; poco prima della rivoluzione francese, l'arcidiocesi contava 359 parrocchie raggruppate in 30 arcipreture.\nLa cattedrale fu ricostruita a partire dal 1189 ed ultimata nel XVI secolo. Il capitolo, composto di 20 canonici, segu\u00ec per un certo periodo la regola di sant'Agostino fino alla sua secolarizzazione nel 1518.\nAll'arcivescovo Henri de La Mothe-Houdancourt si deve la fondazione del seminario nel 1667 che, a partire dal 1688, fu affidato ai Gesuiti.\nA partire dal XVII secolo gli arcivescovi di Auch avevano il titolo di primate della Novempopulana e delle due Navarre e di signore di Auch; nel 1829 fu restaurato il primo di questi titoli.\nIn seguito al concordato con la bolla \"Qui Christi Domini\" di papa Pio VII del 29 novembre 1801 l'arcidiocesi fu soppressa e il suo territorio incorporato in quello della diocesi di Agen.\nNel giugno del 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sede metropolitana di Auch. Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, questa erezione non ebbe effetto.\nIl 6 ottobre 1822 l'arcidiocesi fu definitivamente ristabilita con la bolla \"Paternae caritatis\" del medesimo papa Pio VII, ricavandone il primitivo territorio dalla diocesi di Agen e aggiungendovi quello delle sedi soppresse di Condom, di Lectoure e di Lombez. Ebbe allora come suffraganee le diocesi di Aire, di Tarbes e di Bayonne, gi\u00e0 previste nel 1817.\nA Auch furono celebrati, nel corso del secondo millennio, alcuni sinodi provinciali. Si ricordano quelli del 1068, del 1280, del 1300, del 1305 e l'ultimo celebrato nel 1851.\nIl 29 giugno 1908 con il decreto \"Romanos Pontifices\" della Sacra Congregazione Concistoriale agli arcivescovi di Auch fu riconosciuto il titolo di vescovi di Condom, di Lectoure e di Lombez, sedi soppresse che ricadono nel territorio della presente diocesi.\nL'8 dicembre 2002, con la riorganizzazione delle circoscrizioni ecclesiastiche francesi, l'arcidiocesi ha perso la dignit\u00e0 metropolitica, pur conservando il titolo arcivescovile, ed \u00e8 entrata a far parte della provincia ecclesiastica dell'arcidiocesi di Tolosa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nUn cartulario della Chiesa di Auch include un catalogo di vescovi compilato nel XIII secolo, e che contiene 65 nomi fino a Garsie de Lhort (\u2020 1225) con gli anni di episcopato. Il catalogo \u00e8 ritenuto inaffidabile, perch\u00e9 confonde i vescovi di Auch con gli arcivescovi di Eauze, suppone che la sede di Auch sia nata in seguito alla scomparsa di Eauze, ignora vescovi documentati da testi storici ed elenca molti vescovi noti solo al catalogo stesso; infine la cronologia riportata \u00e8 incompatibile con i dati storici acquisiti. Secondo Degert, esso \u00ab\u00e8 indegno di ogni fiducia\u00bb; Duchesne \u00e8 della stessa opinione.\nStatistiche.\nL'arcidiocesi nel 2020 su una popolazione di 191.091 persone contava 160.402 battezzati, corrispondenti all'83,9% del totale."}
{"id": "500553", "revid": "322321", "url": "https://it.wikipedia.org/wiki?curid=500553", "title": "Diocesi di Auckland", "text": "La diocesi di Auckland (in latino: \"Dioecesis Aucopolitana\") \u00e8 una sede della Chiesa cattolica in Nuova Zelanda suffraganea dell'arcidiocesi di Wellington. Nel 2020 contava 221.000 battezzati su 1.923.950 abitanti. \u00c8 retta dal vescovo Stephen Marmion Lowe.\nTerritorio.\nLa diocesi comprende le regioni di Auckland e di Northland e porzioni minori della regione di Waikato nell'Isola del Nord.\nSede arcivescovile \u00e8 la citt\u00e0 di Auckland, dove si trova la cattedrale di San Patrizio.\nIl territorio si estende su 24.500\u00a0km\u00b2 ed \u00e8 suddiviso in 69 parrocchie, raggruppate in 7 decanati.\nStoria.\nIl vicariato apostolico dell'Oceania occidentale fu eretto il 13 maggio 1836 con il breve \"Pastorale officium\" di papa Gregorio XVI, ricavandone il territorio dalla prefettura apostolica delle Isole dei Mari del Sud, che fu contestualmente soppressa.\nNel 1841, si dichiar\u00f2 un grave conflitto tra Jean-Baptiste Fran\u00e7ois Pompallier e il suo superiore marista Jean-Claude Colin, per la gestione dei missionari. La \"Propaganda Fide\" per risolvere in parte il conflitto suddivise il vicariato in due e nomin\u00f2 nel 1843 Pierre Bataillon anch'esso vicario per l'Oceania centrale. Nel 1848, per rispondere alle gravi accusazioni contro Pompallier, il vicariato fu di nuovo diviso tra due amministratori apostolici: quello di Auckland rimasto a Pompallier e quello nuovo di Wellington attribuito al marista Philippe Joseph Viard che recuper\u00f2 tutti i missionari di Pompallier. Le accuse portate da Viard non furono per\u00f2 convalidate da Roma. Le cessioni di territori successive tra il 1842 e fino al 1848 trovano la loro origine in quel conflitto.\nIl 23 agosto 1842 il vicariato apostolico cedette le Isole a nord del Tropico del Capricorno a vantaggio dell'erezione del vicariato apostolico dell'Oceania centrale (oggi diocesi di Tonga).\nIl 19 luglio 1844 furono separati altri due vicariati apostolici: quello di Melanesia e quello di Micronesia.\nA seguito di queste cessioni il vicariato apostolico dell'Oceania occidentale non mut\u00f2 ufficialmente il proprio nome, anche se divenne noto come vicariato apostolico della Nuova Zelanda, in quanto oramai era il solo territorio rimasto di competenza del vicario apostolico.\nIl 20 giugno 1848 il vicariato apostolico ha ceduto i territori a sud del 39\u00ba parallelo a vantaggio dell'erezione della diocesi di Wellington (oggi arcidiocesi) e nel contempo \u00e8 stato elevato a diocesi con il nome attuale. Originariamente era immediatamente soggetta alla Santa Sede.\nIl 10 maggio 1887 \u00e8 entrata a far parte della provincia ecclesiastica dell'arcidiocesi di Wellington.\nIl 6 marzo 1980 ha ceduto un'altra porzione del suo territorio a vantaggio dell'erezione della diocesi di Hamilton in Nuova Zelanda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.923.950 persone contava 221.000 battezzati, corrispondenti all'11,0% del totale."}
{"id": "500554", "revid": "92723", "url": "https://it.wikipedia.org/wiki?curid=500554", "title": "Diocesi di Auchi", "text": "La diocesi di Auchi (in latino: \"Dioecesis Auchiana\") \u00e8 una sede della Chiesa cattolica in Nigeria suffraganea dell'arcidiocesi di Benin City. Nel 2020 contava 120.800 battezzati su 1.203.000 abitanti. \u00c8 retta dal vescovo Gabriel Ghiakhomo Dunia.\nTerritorio.\nLa diocesi comprende sei Local Government Areas dello stato nigeriano di Edo: Etsako West, Etsako Central, Etsako East, Owan West, Owan East e Akoko-Edo.\nSede vescovile \u00e8 la citt\u00e0 di Auchi, dove si trova la cattedrale di San Vincenzo.\nIl territorio si estende su 6.116 km\u00b2 ed \u00e8 suddiviso in 56 parrocchie.\nStoria.\nLa diocesi \u00e8 stata eretta il 6 novembre 2002 con la bolla \"Omnium fidelium\" di papa Giovanni Paolo II, ricavandone il territorio dall'arcidiocesi di Benin City.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.203.000 persone contava 120.800 battezzati, corrispondenti al 10,0% del totale."}
{"id": "500556", "revid": "14002", "url": "https://it.wikipedia.org/wiki?curid=500556", "title": "Diocesi di Augsburg", "text": ""}
{"id": "500557", "revid": "1656773", "url": "https://it.wikipedia.org/wiki?curid=500557", "title": "Lionello Accrocciamuro", "text": "Biografia.\nLionello Accrocciamuro (conosciuto anche come Leonello Acclocciamuro, o Acclozamora, o Accrocciamura), nacque in data sconosciuta da Rinaldo/Riccardo Accrocciamuro e da una sorella di Jacopo Caldora, il cui nome \u00e8 ignoto. Aveva un fratello, Cola Antonio, barone di Carpineto Sinello, e una sorella, Giovannella, moglie di Princivalle di Sangro. Formatosi nella compagnia di ventura di suo zio Jacopo Caldora, per gran parte della propria vita serv\u00ec fedelmente gli Angioini del Regno di Napoli. Nell'ottobre del 1436 fu sorpreso a Pescara da alcuni capitani dell'esercito degli Aragonesi e fatto prigioniero. Liberato poco dopo, ricevette l'incarico da Giovanni Maria Vitelleschi di condurre le truppe del cugino Antonio Caldora fino a Marigliano, ma non riusc\u00ec a portarlo a termine perch\u00e9 venne attaccato da Orso Orsini e fu costretto a rifugiarsi a Napoli. Inviato in Capitanata a soccorrere Francesco Sforza, sebbene inferiore di forze, assal\u00ec il 10 luglio 1441 a Troia l'accampamento di Alfonso V d'Aragona; ebbe la peggio, ma ottenne che l'avversario levasse l'assedio alla citt\u00e0 e si ritirasse a Biccari. Cacciato Renato d'Angi\u00f2, fu obbligato a servire gli Aragonesi, divenuti i nuovi sovrani del Regno di Napoli. Nel 1452 si ritrov\u00f2 a scortare fino a Napoli Federico III d'Asburgo per il ricevimento di re Alfonso. Lionello Accrocciamuro mor\u00ec nel 1458 ed i suoi possedimenti vennero ereditati dal figlio primogenito Ruggero.\nDiscendenza.\nSpos\u00f2 nel 1440 Jacovella da Celano, discendente dei Conti dei Marsi, costei alle terze nozze, la quale gli port\u00f2 in dote la contea di Celano e gli diede due figli e una figlia, Ruggero, Pietro ed Isabella, quest'ultima moglie di Guglielmo del Balzo.\nOpere.\nLionello fece realizzare le opere che si ergono fino alla loggia del castello di Balsorano, fare interventi alla chiesa di Santa Maria delle Grazie e a quella di Sant'Angelo di Celano e completare il castello di Celano nel 1450, facendo edificare il piano nobile, le quattro torri angolari e le caratteristiche merlature e conferendo alla struttura l'aspetto odierno. Sotto il suo dominio fece infine regolarizzare dagli Aragonesi il tratturo Celano-Foggia, potenziando questa via pastorale tanto da farla divenire un cardine dell'economia celanese."}
{"id": "500558", "revid": "92723", "url": "https://it.wikipedia.org/wiki?curid=500558", "title": "Diocesi di Auki", "text": "La diocesi di Auki (in latino: \"Dioecesis Aukina\") \u00e8 una sede della Chiesa cattolica nelle Isole Salomone suffraganea dell'arcidiocesi di Honiara. Nel 2020 contava 50.714 battezzati su 159.333 abitanti. \u00c8 retta dal vescovo Peter Houhou.\nTerritorio.\nLa diocesi comprende la provincia di Malaita nelle Isole Salomone.\nSede vescovile \u00e8 la citt\u00e0 di Auki, dove si trova la cattedrale di Sant'Agostino.\nIl territorio si estende su 4.234\u00a0km\u00b2 ed \u00e8 suddiviso in 11 parrocchie.\nStoria.\nLa diocesi \u00e8 stata eretta il 17 dicembre 1982 con la bolla \"Qui quattuor\" di papa Giovanni Paolo II, ricavandone il territorio dall'arcidiocesi di Honiara.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 159.333 persone contava 50.714 battezzati, corrispondenti al 31,8% del totale."}
{"id": "500560", "revid": "92723", "url": "https://it.wikipedia.org/wiki?curid=500560", "title": "Diocesi di Aurangabad", "text": "La diocesi di Aurangabad (in latino: \"Dioecesis Aurangabadensis\") \u00e8 una sede della Chiesa cattolica in India suffraganea dell'arcidiocesi di Nagpur. Nel 2020 contava 16.945 battezzati su 18.936.800 abitanti. \u00c8 retta dal vescovo Ambrose Rebello.\nTerritorio.\nLa diocesi comprende l'intera divisione di Aurangabad nello stato indiano del Maharashtra.\nSede vescovile \u00e8 la citt\u00e0 di Aurangabad, dove si trova la cattedrale di San Francesco di Sales.\nIl territorio si estende su 64.080\u00a0km\u00b2 ed \u00e8 suddiviso in 27 parrocchie.\nStoria.\nLa diocesi \u00e8 stata eretta il 17 dicembre 1977 con la bolla \"Qui arcano\" di papa Paolo VI, ricavandone il territorio dall'arcidiocesi di Hyderabad e dalla diocesi di Amravati.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 18.936.800 persone contava 16.945 battezzati, corrispondenti allo 0,1% del totale."}
{"id": "500561", "revid": "92723", "url": "https://it.wikipedia.org/wiki?curid=500561", "title": "Diocesi di Austin", "text": "La diocesi di Austin (in latino: \"Dioecesis Austiniensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Galveston-Houston appartenente alla regione ecclesiastica X (AR, OK, TX). Nel 2020 contava 625.255 battezzati su 3.385.248 abitanti. \u00c8 retta dal vescovo Joe Steve V\u00e1squez.\nTerritorio.\nLa diocesi comprende 24 contee del Texas, negli Stati Uniti d'America: Bastrop, Bell, Blanco, Brazos, Burleson, Burnet, Caldwell, Coryell, Falls, Hamilton, Hays, Lampasas, Lee, Limestone, Llano, Mason, McLennan, Milam, Mills, Robertson, San Saba, Travis, Washington e Williamson. Comprende inoltre la parte della contea di Fayette a nord del fiume Colorado.\nSede vescovile \u00e8 la citt\u00e0 di Austin, dove si trova la cattedrale di Santa Maria (\"Saint Mary's Cathedral\").\nIl territorio si estende su 54.561\u00a0km\u00b2 ed \u00e8 suddiviso in 102 parrocchie.\nStoria.\nLa diocesi \u00e8 stata eretta il 15 novembre 1947 con la bolla \"Ad animarum bonum\" di papa Pio XII, ricavandone il territorio dalle diocesi di Dallas e di Galveston (oggi arcidiocesi di Galveston-Houston) e dall'arcidiocesi di San Antonio, di cui era originariamente suffraganea.\nIl 19 ottobre 1961 ha ceduto una porzione del suo territorio a vantaggio dell'erezione della diocesi di San Angelo.\nIl 29 dicembre 2004 \u00e8 entrata a far parte della provincia ecclesiastica di Galveston-Houston.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 3.385.248 persone contava 625.255 battezzati, corrispondenti al 18,5% del totale."}
{"id": "500563", "revid": "92723", "url": "https://it.wikipedia.org/wiki?curid=500563", "title": "Diocesi di Autl\u00e1n", "text": "La diocesi di Autl\u00e1n (in latino: \"Dioecesis Rivoriensis\") \u00e8 una sede della Chiesa cattolica in Messico suffraganea dell'arcidiocesi di Guadalajara appartenente alla regione ecclesiastica Occidente. Nel 2020 contava 311.562 battezzati su 326.900 abitanti. \u00c8 retta dal vescovo Rafael Sandoval Sandoval, M.N.M.\nTerritorio.\nLa diocesi comprende i comuni di Atengo, Ayutla, Cuautl\u00e1, Juchitl\u00e1n, Techaluta de Montenegro, Tenamaxtl\u00e1n, Uni\u00f3n de Tula, Autl\u00e1n de Navarro, Cabo Corrientes, Casimiro Castillo, Ejutla, El Grullo, La Huerta, El Lim\u00f3n, Villa Purificaci\u00f3n, Tomatl\u00e1n, Cihuatl\u00e1n e Cuautitl\u00e1n de Garc\u00eda Barrag\u00e1n nella parte sud-occidentale dello stato messicano di Jalisco.\nSede vescovile \u00e8 la citt\u00e0 di Autl\u00e1n de la Grana, dove si trova la cattedrale della Santissima Trinit\u00e0.\nIl territorio si estende su una superficie di 14.774\u00a0km\u00b2 ed \u00e8 suddiviso in 51 parrocchie.\nStoria.\nLa diocesi \u00e8 stata eretta il 28 gennaio 1961 con la bolla \"Cristifidelium\" di papa Giovanni XXIII, ricavandone il territorio dalla diocesi di Colima e dall'arcidiocesi di Guadalajara.\nIl 17 febbraio 1986, con la lettera apostolica \"Cum fuerit\", papa Giovanni Paolo II ha confermato San Giuseppe patrono della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 326.900 persone contava 311.562 battezzati, corrispondenti al 95,3% del totale."}
{"id": "500564", "revid": "92723", "url": "https://it.wikipedia.org/wiki?curid=500564", "title": "Diocesi di Autun", "text": "La diocesi di Autun (in latino: \"Dioecesis Augustodunensis\") \u00e8 una sede della Chiesa cattolica in Francia suffraganea dell'arcidiocesi di Digione. Nel 2020 contava 523.800 battezzati su 549.783 abitanti. \u00c8 retta dal vescovo Beno\u00eet Marie Pascal Rivi\u00e8re.\nDal 1853 ai vescovi di Autun \u00e8 concesso di portare il titolo di \"vescovi di Chalon e di M\u00e2con\" (\"Cabillonensis et Matisconensis\"), e dal 1962 quello di abati di Cluny (\"Cluniacensis\").\nTerritorio.\nLa diocesi comprende il dipartimento francese della Saona e Loira.\nSede vescovile \u00e8 la citt\u00e0 di Autun, dove si trova la cattedrale di San Lazzaro. Nella diocesi ci sono altre due ex-cattedrali: a M\u00e2con la chiesa di San Vincenzo e a Chalon-sur-Sa\u00f4ne la chiesa di San Vincenzo.\nIn seguito alla riorganizzazione territoriale della diocesi, all'inizio del III millennio il numero delle parrocchie \u00e8 stato ridotto dalle oltre 300 alle attuali 49, suddivise in 12 decanati.\nStoria.\nLa diocesi di Autun fu eretta nel III secolo: la tradizione riconosce come primi vescovi sant'Amatore e san Martino. Tuttavia, primo vescovo storicamente documentato \u00e8 san Retizio, che fu inviato dall'imperatore Costantino I al concilio di Roma del 313, e che prese parte al primo concilio di Arles del 314 contro i donatisti.\n\"Augustodunum\" era una delle \"civitas\" della provincia romana della Gallia Lugdunense prima. Come tale, anche dal punto di vista ecclesiastico, dipendeva dalla sede metropolitana di Lione.\nVerso la fine del VI secolo il cristianesimo pot\u00e9 diffondersi e consolidarsi grazie all'opera dei monaci missionari irlandesi, tra i quali l'abate san Colombano fondatore dell'abbazia di Luxeuil nel 590, una delle pi\u00f9 importanti e conosciute della Francia e matrice di centinaia di monasteri nel regno Franco grazie ai suoi monaci, fra cui spicca san Gallo.\nNel 599 papa Gregorio I concesse al vescovo san Siagrio il privilegio di indossare il pallio; tale privilegio rest\u00f2 in uso nella diocesi di Autun fino alla seconda met\u00e0 del XX secolo.\nIn epoca merovingia la sede di Autun ebbe notevole importanza: in quest'epoca risaltano le figure di due vescovi, san Siagrio e san Leodegario, che venne fatto uccidere dal maestro di palazzo \u00c9bro\u00efn (circa 680/681).\nNel medioevo Autun fu sede di alcuni concili: tra questi, il concilio del 670, che regol\u00f2 la disciplina dei monasteri; il concilio del 1065, presieduto da sant'Ugo di Cluny, che port\u00f2 alla riconciliazione tra Roberto, duca di Borgogna, e il vescovo di Autun; il concilio del 1077, dove fu deposto l'arcivescovo di Reims per simonia e usurpazione della sede; infine il concilio del 1094, dove venne rinnovata la scomunica all'imperatore Enrico IV.\nNel 1120 il vescovo Etienne de B\u00e2g\u00e9 inizi\u00f2 la costruzione della cattedrale, dedicata a san Lazzaro di Aix, che venne ultimata nel 1146.\nNel XVII secolo la diocesi fu il centro di irradiamento del culto del Sacro Cuore di Ges\u00f9, promosso da Margherita Maria Alacoque, in seguito all'apparizione ricevuta a Paray-le-Monial. La basilica di Paray-le-Monial \u00e8 ancor oggi meta di pellegrinaggio.\nAlla vigilia della rivoluzione la diocesi comprendeva all'incirca 750 parrocchie e si estendeva su quattro regioni storiche della Borgogna: Autunois, Beaunois, Avalois e Auxois.\nL'ultimo vescovo dell\"'ancien r\u00e9gime\", Charles-Maurice de Talleyrand-P\u00e9rigord, ader\u00ec alla costituzione civile del clero e dette le dimissioni dalla sua sede; fu lui ad ordinare i primi vescovi costituzionali.\nIn seguito al concordato, il 29 novembre 1801 in forza della bolla \"Qui Christi Domini\" di papa Pio VII incorpor\u00f2 i territori delle diocesi di Chalon, di Betlemme e parte del territorio delle diocesi di M\u00e2con e di Nevers.\nIl 6 ottobre 1822 la diocesi cedette una porzione del suo territorio per il ristabilimento della diocesi di Nevers. Durante gli anni 1801-1802, Autun fece parte della provincia ecclesiastica di Besan\u00e7on.\nIl 19 luglio 1853 fu concesso ai vescovi di Autun di portare il titolo delle soppresse diocesi di Chalon e M\u00e2con. Similmente il 15 dicembre 1962 in forza del decreto della Congregazione Concistoriale \"Cluniacense coenobium\" ai vescovi di Autun fu concesso il titolo di abati di Cluny.\nL'8 dicembre 2002 la diocesi \u00e8 entrata a far parte della provincia ecclesiastica dell'arcidiocesi di Digione.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 549.783 persone contava 523.800 battezzati, corrispondenti al 95,3% del totale."}
{"id": "500565", "revid": "92723", "url": "https://it.wikipedia.org/wiki?curid=500565", "title": "Diocesi di Aveiro", "text": "La diocesi di Aveiro (in latino: \"Dioecesis Aveirensis\") \u00e8 una sede della Chiesa cattolica in Portogallo suffraganea dell'arcidiocesi di Braga. Nel 2020 contava 266.600 battezzati su 319.780 abitanti. \u00c8 retta dal vescovo Ant\u00f3nio Manuel Moiteiro Ramos.\nTerritorio.\nLa diocesi comprende 10 comuni (\"concelhos\") del distretto di Aveiro: Murtosa, Estarreja, Albergaria-a-Velha, Sever do Vouga, \u00cdlhavo, Aveiro, \u00c1gueda, Vagos, Oliveira do Bairro e Anadia.\nSede vescovile \u00e8 la citt\u00e0 di Aveiro, dove si trova la cattedrale di San Domenico.\nIl territorio si estende su 1.538\u00a0km\u00b2 ed \u00e8 suddiviso in 101 parrocchie, raggruppate in 10 arcipresbiterati, corrispondenti ai 10 comuni del distretto.\nStoria.\nLa diocesi fu eretta il 12 aprile 1774 con la bolla \"Militantis ecclesiae\" di papa Clemente XIV, su richiesta del re Giuseppe I del Portogallo del 28 settembre precedente, che chiedeva di ridurre la \"disforme estensione\" della diocesi di Coimbra, sottraendole la comarca di Esgueira, comprensiva di 73 centri abitati ed un totale di circa 75.000 abitanti. Fu eretta a cattedrale della nuova diocesi la chiesa della Misericordia, sostituita dalla chiesa di san Bernardino nel 1830.\nFurono tre i vescovi nominati per questa sede: Ant\u00f3nio Freire Gameiro de Sousa, che organizz\u00f2 la diocesi tramite lettere pastorali e visite pastorali, e fond\u00f2 il seminario; Ant\u00f3nio Jos\u00e9 Cordeiro, che dovette far fronte, durante il suo episcopato, all'invasione napoleonica; Manuel Pacheco de Resende, che visse gli anni difficili dei primi scontri sociali e del passaggio dall\"'ancien r\u00e9gime\" all'et\u00e0 liberale.\nDopo il 1837 la diocesi rimase vacante e il 1\u00ba aprile 1845, con il breve \"Cum episcopatus\", fu data in amministrazione apostolica agli arcivescovi di Braga. Da questo momento, non fu pi\u00f9 possibile una intesa tra Santa Sede e governo portoghese per la nomina di un vescovo per Aveiro, che fu perci\u00f2 governata da vicari generali nominati dagli arcivescovi di Braga.\nIl 30 settembre 1881 la diocesi fu soppressa con la bolla \"Gravissimum Christi\" di papa Leone XIII ed il suo territorio venne scorporato fra le diocesi di Coimbra, di Porto e di Viseu.\nLa diocesi \u00e8 stata ristabilita il 24 agosto 1938 con la bolla \"Omnium ecclesiarum\" di papa Pio XI, ricavandone il territorio dalle medesime diocesi: i comuni di \u00c1gueda, Anadia, Aveiro, \u00cdlhavo, Oliveira do Bairro e Vagos dalla diocesi di Coimbra; i comuni di Albergaria-a-Velha, Estarreja e Murtosa dalla diocesi di Porto; e il comune di Sever do Vouga dalla diocesi di Viseu.\nCon il breve \"Sanctitatis flos\" del 5 gennaio 1965, papa Paolo VI dichiar\u00f2 Giovanna del Portogallo patrona della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 319.780 persone contava 266.600 battezzati, corrispondenti all'83,4% del totale."}
{"id": "500566", "revid": "92723", "url": "https://it.wikipedia.org/wiki?curid=500566", "title": "Diocesi di Avellaneda-Lan\u00fas", "text": "La diocesi di Avellaneda-Lan\u00fas (in latino: \"Dioecesis Avellanediensis-Lanusensis\") \u00e8 una sede della Chiesa cattolica in Argentina suffraganea dell'arcidiocesi di Buenos Aires. Nel 2020 contava 689.500 battezzati su 861.100 abitanti. \u00c8 retta dal vescovo Marcelo Juli\u00e1n Margni.\nTerritorio.\nLa diocesi comprende i partidos di Avellaneda e di Lan\u00fas nella Grande Buenos Aires.\nSede vescovile \u00e8 la citt\u00e0 di Avellaneda, dove si trova la cattedrale dell'Assunzione di Maria Vergine.\nIl territorio si estende su 102\u00a0km\u00b2 ed \u00e8 suddiviso in 51 parrocchie.\nStoria.\nLa diocesi di Avellaneda fu eretta il 10 aprile 1961 con la bolla \"Cum regnum Dei\" di papa Giovanni XXIII, ricavandone il territorio dall'arcidiocesi di La Plata e dalla diocesi di Lomas de Zamora.\nIl 2 marzo 1964 in virt\u00f9 del decreto \"Concrediti Christifidelium\" della Sacra Congregazione Concistoriale il suo territorio fu ampliato con le parrocchie di San Giovanni Battista e di Santa Lucia, nel partido di Florencio Varela, fino ad allora appartenute all'arcidiocesi di La Plata.\nOriginariamente suffraganea dell'arcidiocesi di La Plata, il 5 maggio 1967 in forza della bolla \"Qui divino consilio\" di papa Paolo VI entr\u00f2 a far parte della provincia ecclesiastica dell'arcidiocesi di Buenos Aires.\nIl 9 giugno 1976 cedette una porzione del suo territorio a vantaggio dell'erezione della diocesi di Quilmes.\nIl 24 aprile 2001 in virt\u00f9 del decreto \"Ad melius consulendum\" della Congregazione per i vescovi la diocesi ha ampliato il proprio territorio acquisendo dalla diocesi di Lomas de Zamora il partido di Lan\u00fas e lo stesso giorno per effetto del decreto \"Celeris magnique\" della stessa Congregazione per i vescovi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 861.100 persone contava 689.500 battezzati, corrispondenti all'80,1% del totale."}
{"id": "500567", "revid": "92723", "url": "https://it.wikipedia.org/wiki?curid=500567", "title": "Diocesi di Aversa", "text": "La diocesi di Aversa (in latino: \"Dioecesis Aversana\") \u00e8 una sede della Chiesa cattolica in Italia suffraganea dell'arcidiocesi di Napoli appartenente alla regione ecclesiastica Campania. Nel 2020 contava 538.200 battezzati su 560.580 abitanti. \u00c8 retta dal vescovo Angelo Spinillo.\nTerritorio.\nLa diocesi comprende comuni di due province della Campania:\nConfina con la diocesi di Pozzuoli a sud ovest, con l'arcidiocesi di Napoli a sud, con la diocesi di Acerra a est, con l'arcidiocesi di Capua a nord ovest e la diocesi di Caserta a nord est.\nSede vescovile \u00e8 la citt\u00e0 di Aversa, dove si trova la cattedrale di San Paolo apostolo. A Grumo Nevano sorge la basilica minore di San Tammaro vescovo. A Frattamaggiore \u00e8 situata la basilica di San Sossio Levita e Martire, dichiarata basilica pontificia da papa Benedetto XVI nel 2006.\nIl territorio si estende su 361\u00a0km\u00b2 ed \u00e8 suddiviso in 95 parrocchie, raggruppate in 8 foranie: Atellana, Aversa, Caivano, Casal di Principe, Frattamaggiore, Giugliano, Sant'Antimo e Trentola-Casaluce.\nStoria.\nLa diocesi fu eretta nel 1053 da papa Leone IX su richiesta dei governanti normanni. Il territorio fu ricavato da quello delle antiche sedi di Atella e di \"Liternum\", a cui successivamente furono incorporate porzioni dei territori delle soppresse diocesi di Cuma e di Miseno. Il primo vescovo, Azzolino, fu consacrato dallo stesso papa, che in questo modo riconobbe di fatto la nuova contea aversana e l'autorit\u00e0 dei Normanni. Dopo Azzolino, sono storicamente documentati, come vescovi aversani dell'XI secolo, Goffredo (1071-1080), Guitmondo (1088-1094) e Giovanni I (1094-1101).\nAversa fu di fatto l'erede dell'antica diocesi di Atella: infatti i primi vescovi aversani portavano indifferentemente i titoli di vescovi di Aversa o della nuova Atella. Le altre sedi furono unite senza che ci sia stato un atto immediato e databile con precisione; \u00e8 singolare il fatto che, nel XIII e XIV secolo, le decime venivano raccolte secondo l'antica appartenenza territoriale delle chiese (per esempio: \"in atellano diocesis aversane\", oppure: \"in cumano diocesis aversane\").\nNel 1120 la diocesi ottenne da papa Callisto II l'esenzione dalla giurisdizione metropolitica, contesa fra le sedi di Napoli e di Capua, e divenne immediatamente soggetta alla Santa Sede. Questa esenzione fu per\u00f2 pi\u00f9 volte contestata e dovette essere ribadita in pi\u00f9 occasioni dai papi, per ultimo papa Bonifacio VIII nel 1298, il quale nella sua bolla riprendeva letteralmente quella di Callisto II.\nMolti vescovi di Aversa furono anche cardinali; tra i primi Simone Paltanieri (1254-1256) e Leonardo Patrasso (1297-1299).\nNel periodo post-tridentino, si distinsero alcuni vescovi che attuarono le disposizioni del concilio di Trento. Gi\u00e0 Giovanni Paolo Vassallo (1474-1500) aveva rinnovato la vita liturgica della diocesi facendo stampare un Breviario diocesano. Balduino de Balduinis (1554-1582) istitu\u00ec nel 1566 il seminario diocesano, che fu poi trasferito in un nuovo edificio dal cardinale Innico Caracciolo (1697-1730). Pietro Orsini (1591-1598) celebr\u00f2 il primo sinodo diocesano, fece per primo la visita pastorale della diocesi e promulg\u00f2 le \"Constitutiones\" capitolari. Bernardino Morra (1598-1605) \u00abriordin\u00f2 la liturgia e l'amministrazione, istitu\u00ec la \"Fraternitas\", prima scuola di catechesi, le parrocchie territoriali, il vicariato curato nella chiesa madre, i primi preti delle missioni, le prebende teologale e penitenziale\u00bb.\nIl XVII secolo \u00e8 marcato dalla dinastia dei Carafa, che dettero consecutivamente quattro vescovi alla diocesi, dal 1616 al 1697, due dei quali, Carlo I e Carlo II, furono anche nunzi apostolici. Il loro principale impegno fu l'arricchimento, architettonico e liturgico, della cattedrale aversana; chiamarono i Gesuiti nella direzione del seminario, dove fecero introdurre la grammatica e la filosofia; promossero inoltre il culto eucaristico, la liturgia e la musica sacra.\nIl Settecento si apre con il lungo episcopato di Innico Caracciolo (1697-1730), che si distinse per la riforma del seminario e degli studi ecclesiastici, con l'introduzione di una nuova \u00ab\"ratio studiorum\" del seminario, in cui istitu\u00ec cattedre stabili di grammatica e retorica, latino, greco, ebraico, filosofia, storia, teologia, diritto ecclesiastico e civile, liturgia, canto gregoriano\u00bb. Allo stesso vescovo si deve la ricostruzione della cattedrale, numerose visite pastorali alla diocesi e la convocazione di un nuovo sinodo diocesano, che non veniva pi\u00f9 celebrato dal 1619.\nNell'Ottocento i vescovi dovettero fare i conti con le problematiche e gli scontri politici ed ideologici che animarono i decenni precedenti l'unit\u00e0 italiana. Il vescovo Agostino Tommasi (1818-1821) fu vittima di queste lotte. Domenico Zelo (1855-1885) fu accusato di filoborbonismo, ma si distinse per la sua preparazione teologica, che gli valse un posto d'onore al concilio Vaticano I, dove difese brillantemente l'infallibilit\u00e0 e il primato papale. Alla fine del secolo \u00e8 da segnalare l'opera di carattere sociale del vescovo Carlo Caputo (1886-1897), con la fondazione di comitati dell'Opera dei congressi.\nNel 1922, dopo oltre due secoli, Settimio Caracciolo celebr\u00f2 un nuovo sinodo diocesano, mentre nel 1935 Carmine Cesarano indisse il primo congresso eucaristico diocesano.\nUna controversia sorta nel dopoguerra tra i vescovi di Aversa e di Pozzuoli circa i confini delle loro diocesi, fu risolta dalla Santa Sede nel 1957, con la decisione di far coincidere i confini delle due sedi con quelli dei comuni di Pozzuoli e di Giugliano.\nNel 1979 la diocesi ha perso la sua secolare indipendenza ecclesiastica ed \u00e8 entrata a far parte della provincia ecclesiastica dell'arcidiocesi di Napoli. Nello stesso anno viene fondato l'Istituto di Scienze religiose di Aversa come scuola di teologia per laici, elevato a Istituto di Scienze Religiose nel 1986.\nIl 19 marzo 1994 il sacerdote diocesano don Giuseppe Diana viene assassinato dalla camorra, nella sacrestia della sua chiesa a Casal di Principe, per il suo impegno antimafia.\nAlmeno quattro furono le visite dei papi ad Aversa: Alessandro IV nel 1255, Urbano VI nel 1382, Benedetto XIII nel 1727 e Giovanni Paolo II nel 1990.\nIstituti religiosi.\nNel 2021 operavano in diocesi i seguenti istituti religiosi:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 560.580 persone contava 538.200 battezzati, corrispondenti al 96,0% del totale."}
{"id": "500568", "revid": "92723", "url": "https://it.wikipedia.org/wiki?curid=500568", "title": "Arcidiocesi di Avignone", "text": "Larcidiocesi di Avignone (in latino: \"Archidioecesis Avenionensis\") \u00e8 una sede della Chiesa cattolica in Francia suffraganea dell'arcidiocesi di Marsiglia. Nel 2020 contava 448.400 battezzati su 559.479 abitanti. \u00c8 retta dall'arcivescovo Fran\u00e7ois Fonlupt.\nTerritorio.\nL'arcidiocesi comprende il dipartimento francese della Vaucluse.\nSede arcivescovile \u00e8 la citt\u00e0 di Avignone, dove si trova la cattedrale di \"Notre-Dame des Doms\". Nella diocesi vi sono sei chiese ex-cattedrali: Sant'Anna ad Apt, San Zefirino a Carpentras, Santa Maria a Cavaillon, Santa Maria ad Orange, e San Quinidio e Santa Maria di Nazareth a Vaison-la-Romaine. Nella citt\u00e0 episcopale si trova anche la basilica minore di San Pietro.\nIl territorio si estende su 3.520\u00a0km\u00b2 ed \u00e8 suddiviso in 169 parrocchie, raggruppate in 8 decanati: Apt, Avignone, Grande Avignone, Carpentras, Cavaillon-L'Isle-sur-la-Sorgue, Orange-Boll\u00e8ne, Pertuis e Vaison-la-Romaine-Valr\u00e9as.\nStoria.\nLa tradizione attribuisce la diffusione del cristianesimo ad Avignone a san Rufo, che sarebbe stato figlio di Simone di Cirene, colui che aiut\u00f2 Ges\u00f9 a portare la croce sul Golgota, e che venne inviato in Gallia da san Paolo, di cui era un discepolo.\nIncerta \u00e8 l'origine della diocesi, attestata con certezza nel V secolo. Papa Leone I nel 450 assegn\u00f2 Avignone alla provincia ecclesiastica dell'arcidiocesi di Arles, sottraendola a quella di Vienne. Primo vescovo documentato \u00e8 Nettario, che prese parte al concilio di Riez del 439. Nella seconda met\u00e0 del VII secolo \u00e8 posto dalla tradizione l'episcopato di sant'Agricola, patrono di Avignone.\nDal VII al IX secolo la diocesi visse un periodo di declino a causa dell'occupazione saracena, che termin\u00f2 con il dominio dei re di Provenza, che favorirono la nascita di capitoli e monasteri da parte dei monaci della celebre abbazia di Lerino.\nGi\u00e0 sulla fine dell'XI secolo era una sede di primaria importanza, tanto che papa Urbano II la visit\u00f2 per due volte. Nel secolo successivo seguirono la visite dei papi Gelasio II e Innocenzo II e ancora nel 1251 quella di papa Innocenzo IV. Il XII secolo \u00e8 dominata dalla figura del grande vescovo Geoffroy I, organizzatore della citt\u00e0 e del comune di Avignone, che ottenne nel 1155 da papa Adriano IV e nel 1157 dall'imperatore Federico I la conferma dei vasti possedimenti della sua Chiesa.\nNel XIII secolo la diocesi vide la diffusione dell'eresia degli Albigesi ed un valido oppositore nella persona del vescovo, di origini bolognesi, Zoen Tencarari, che sostenne in particolare gli ordini religiosi mendicanti stabilitisi in diocesi.\nIl XIV secolo si inizi\u00f2 con la fondazione dell'universit\u00e0 da parte del vescovo Bertrand d'Aimini, sotto il cui episcopato i papi stabilirono la propria residenza ad Avignone, dal 1309 al 1376 (cfr. Cattivit\u00e0 avignonese). Mentre per questo motivo la citt\u00e0 diveniva celebre, la diocesi di Avignone venne spesso affidata al governo di vicari generali che l'amministravano in nome dei pontefici, che ritenevano per s\u00e9 il titolo vescovile.\nIl 21 dicembre 1475 fu elevata al rango di arcidiocesi metropolitana, con suffraganee le diocesi di Carpentras, Cavaillon e Vaison.\nIl XVI secolo fu travagliato dalle violenze che accompagnarono la Riforma protestante. Nonostante il massacro di valdesi presso il Massiccio del Luberon del 1545, il vescovo di Apt pass\u00f2 al protestantesimo e il principe di Nassau giunse a proibire il culto cattolico nel principato d'Orange. Avignone invece vinse l'eresia e l'arcivescovo Fran\u00e7ois-Marie Taruzio attese con zelo all'applicazione dei canoni del concilio di Trento.\nIl periodo della Controriforma vide l'introduzione nella diocesi di nuovi ordini religiosi: gesuiti, oratoriani, carmelitani scalzi, visitandine e orsoline. Anche grazie a questi religiosi il giansenismo non ebbe buon gioco e non si afferm\u00f2 nell'arcidiocesi. A cavallo tra il XVII e il XVIII secolo ben tre nuovi seminari vengono istituiti ad Avignone, in generosa ottemperanza alle disposizioni tridentine.\nNel Settecento, l'arcidiocesi comprendeva oltre 50 parrocchie, di cui 13 al di l\u00e0 del Rodano in Linguadoca, 25 oltre la Durance in Provenza, 7 nella citt\u00e0 di Avignone e il resto nel Contado Venassino.\nIn epoca rivoluzionaria impose un vicario capitolare in sostituzione dell'arcivescovo Giovanni Carlo Vincenzo Giovio, tanto che papa Pio VI protest\u00f2 con l'enciclica \"Adeo Nota\" del 23 aprile 1791. Tuttavia la Costituzione civile del clero non attecch\u00ec e i preti che giurarono fedelt\u00e0 ad essa furono una sparuta minoranza, mentre la grande maggioranza, nonostante il pericolo, continu\u00f2 ad esercitare segretamente il ministero sacerdotale. Quattro preti di Avignone furono giustiziati a Parigi nel 1792 e trentadue religiose furono ghigliottinate ad Orange nel 1794. Saranno beatificati da papa Pio XI.\nIn seguito al concordato con la bolla \"Qui Christi Domini\" di papa Pio VII del 29 novembre 1801, l'arcidiocesi si ampli\u00f2 incorporando il territorio di numerose diocesi soppresse: Al\u00e8s (in parte), Apt (in gran parte), Carpentras, Cavaillon, N\u00eemes, Orange, Saint-Paul-Trois-Ch\u00e2teaux (in parte), Sisteron (in piccola parte), Uz\u00e8s e Vaison. Inoltre, incorpor\u00f2 alcune parrocchie che prima appartenevano alla diocesi di Gap. Tuttavia, perse contestualmente il rango di arcidiocesi e divenne suffraganea dell'arcidiocesi di Aix. Il nuovo territorio diocesano comprendeva i due dipartimenti della Vaucluse e del Gard.\nNel giugno 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sede metropolitana di Avignone, con Orange come unica diocesi suffraganea. Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, queste decisioni non ebbero effetto.\nIl 6 ottobre 1822 con la bolla \"Paternae caritatis\" del medesimo papa Pio VII fu ristabilita la diocesi di N\u00eemes, ricavandone il territorio dalla diocesi di Avignone, e contestualmente quest'ultima fu di nuovo elevata al rango di arcidiocesi metropolitana, con suffraganee le diocesi di Valence, di Viviers, di N\u00eemes e di Montpellier.\nL'8 dicembre 2002, con la riorganizzazione delle circoscrizioni diocesane francesi, Avignone ha perso il rango di sede metropolitana, pur mantenendo il titolo arcivescovile, ed \u00e8 entrata a far parte della provincia ecclesiastica di Marsiglia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nLa cronotassi dei vescovi avignonesi dei primi secoli \u00e8 fortemente condizionata dalla scoperta di un manoscritto, attribuito a Jean Savaron e anteriore al XVI secolo, fatta dal certosino Polycarpe de la Rivi\u00e8re, abate di Bompas, e pubblicato agli inizi del XVII secolo, manoscritto che nessun altro storico in seguito ha mai pi\u00f9 potuto consultare perch\u00e9 introvabile. Ci\u00f2 ha suscitato il forte sospetto che il manoscritto di Savaron possa essere un falso e che i 25 vescovi che questo menziona prima di Saturnino siano tutti spuri.\nLa presente cronotassi riporta solo i vescovi documentati storicamente.\nStatistiche.\nL'arcidiocesi nel 2020 su una popolazione di 559.479 persone contava 448.400 battezzati, corrispondenti all'80,1% del totale."}
{"id": "500569", "revid": "92723", "url": "https://it.wikipedia.org/wiki?curid=500569", "title": "Diocesi di Avila", "text": "La diocesi di Avila (in latino: \"Dioecesis Abulensis\") \u00e8 una sede della Chiesa cattolica in Spagna suffraganea dell'arcidiocesi di Valladolid. Nel 2020 contava 148.600 battezzati su 157.640 abitanti. \u00c8 retta dal vescovo Jos\u00e9 Mar\u00eda Gil Tamayo.\nTerritorio.\nLa diocesi comprende la provincia di Avila.\nSede vescovile \u00e8 la citt\u00e0 di Avila, dove si trova la cattedrale del Salvatore.\nIl territorio si estende su 8.048\u00a0km\u00b2 ed \u00e8 suddiviso in 265 parrocchie, raggruppate in 12 arcipresbiterati.\nStoria.\nUna tradizione, non anteriore al XVI secolo, lega l'evangelizzazione del territorio di Avila a san Secondo, uno dei sette \"viri apostolici\" inviati da san Pietro ad annunciare il vangelo nella Hispania romana. Questa tradizione \u00e8 puramente leggendaria ed il culto a San Secondo \u00e8 attestato ad Avila solo a partire dal 1564. Altrettanto dubbia \u00e8 la \"passio\" dei santi Vincenzo, Sabina e Cristeta, che avrebbero subito il martirio ad Avila durante la persecuzione ordinata dall'imperatore Diocleziano.\nLa diocesi fu eretta probabilmente nell'ultimo quarto del IV secolo, quando troviamo traccia del vescovo eretico Priscilliano, giustiziato a Treviri nel 385. Tuttavia non si conoscono pi\u00f9 nomi di vescovi per i due secoli successivi e nessun vescovo di Avila fu presente ai primi concili visigotici. Il primo vescovo noto \u00e8 Giustiniano, che prese parte al concilio di Toledo del 610. Anticamente la sede di Avila era suffraganea dell'arcidiocesi di Augusta Emerita, sede metropolitana della provincia romana della Lusitania. Con l'inizio dell'VIII secolo, la regione sub\u00ec l'invasione e l'occupazione araba: fino alla \"Reconquista\" si perdono le tracce della presenza cristiana ad Avila.\nSul finire dell'XI secolo, la citt\u00e0 ed il suo territorio furono riconquistati dai cristiani e colonizzati da popolazioni cristiane provenienti da nord. Nel 1100 la diocesi \u00e8 affidata, con quelle di Zamora e di Salamanca, al vescovo di Valencia, perch\u00e9 ne curi la riorganizzazione ecclesiastica. La diocesi fu ben presto ricostituita ed il primo vescovo noto \u00e8 Jer\u00f3nimo, presente sulla sede di Avila nel 1103. Con la sua restaurazione, la diocesi entr\u00f2 a far parte della provincia ecclesiastica dell'arcidiocesi di Santiago di Compostela.\nNel XII secolo fu terminata la costruzione del modesto edificio della primitiva cattedrale; successivamente vennero costruite alcune grandi chiese romaniche e i primi monasteri. Nello stesso periodo viene delimitato il confine diocesano, stabiliti da papa Innocenzo II nel 1138.\nDal XII al XVI secolo, la citt\u00e0 e la diocesi vissero l'epoca di massimo splendore, testimoniato dai numerosi monumenti sia civili che religiosi che arricchiscono ancora oggi la citt\u00e0. L'inquisizione spagnola fu molto attiva ad Avila e diversi furono gli autodaf\u00e9 e le condanne al rogo eseguite, soprattutto nel XV secolo. Avila \u00e8 nota poi per la presenza di santa Teresa, riformatrice, assieme a san Giovanni della Croce, dell'Ordine Carmelitano nel XVI secolo. Nel 1568, durante l'episcopato di \u00c1lvaro Hurtado de Mendoza, fu istituito il seminario diocesano.\nUna grave crisi colp\u00ec la diocesi nella prima met\u00e0 del XIX secolo. Dopo aver subito i danni delle guerre napoleoniche, fu privata della presenza di tutti gli ordini religiosi maschili, i cui beni furono espropriati dallo stato e si vide spogliata di gran parte del suo patrimonio economico, artistico e culturale.\nIn seguito al concordato fra Santa Sede e governo spagnolo del 1851, confermato dalla bolla \"Ad vicariam\" di papa Pio IX del 5 settembre 1851, la diocesi \u00e8 entrata a far parte della provincia ecclesiastica dell'arcidiocesi di Valladolid.\nDurante la guerra civile del 1936 furono distrutti edifici e archivi religiosi e morirono di morte violenta trenta sacerdoti diocesani: per cinque di questi \u00e8 in corso il processo di canonizzazione. Negli anni successivi la ricostruzione della diocesi fu abbastanza rapida.\nTra il 1954 ed il 1955, facendo seguito al concordato del 1953 che stabiliva di far coincidere i limiti delle diocesi con quelli delle province civili, il territorio di Avila ha subito delle modifiche: la diocesi ha ceduto 23 parrocchie all'arcidiocesi di Valladolid, 31 a quella di Toledo e 9 alla diocesi di Segovia; e ha acquisito due parrocchie dalla diocesi di Segovia e una dall'arcidiocesi di Toledo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 157.640 persone contava 148.600 battezzati, corrispondenti al 94,3% del totale."}
{"id": "500570", "revid": "92723", "url": "https://it.wikipedia.org/wiki?curid=500570", "title": "Diocesi di Avellino", "text": "La diocesi di Avellino (in latino: \"Dioecesis Abellinensis\") \u00e8 una sede della Chiesa cattolica in Italia suffraganea dell'arcidiocesi di Benevento appartenente alla regione ecclesiastica Campania. Nel 2020 contava 156.000 battezzati su 162.000 abitanti. \u00c8 retta dal vescovo Arturo Aiello.\nTerritorio.\nLa diocesi comprende la citt\u00e0 di Avellino e i comuni di Mercogliano (eccetto il territorio di pertinenza dell'abbazia di Montevergine), Pratola Serra, Summonte, San Potito Ultra, Serino, Grottolella, Aiello del Sabato, Forino, Prata di Principato Ultra, Sant'Angelo a Scala, Contrada, Atripalda, Montefredane, Taurasi, Manocalzati, San Mango sul Calore, Candida, Chiusano di San Domenico, Mirabella Eclano, Luogosano, San Michele di Serino, Sant'Angelo all'Esca, Capriglia Irpina, Paternopoli, Fontanarosa, Cesinali, Santo Stefano del Sole, Parolise, Santa Lucia di Serino, Ospedaletto d'Alpinolo, Sorbo Serpico, Monteforte Irpino e Salza Irpina in provincia di Avellino.\nSede vescovile \u00e8 la citt\u00e0 di Avellino, dove si trova la cattedrale di Santa Maria Assunta.\nIl territorio si estende su 441\u00a0km\u00b2 ed \u00e8 suddiviso in 66 parrocchie, raggruppate in 6 foranie: Mirabella Eclano, Atripalda, Grottolella, Avellino, Monteforte Irpino e Serino.\nStoria.\nLa diffusione del cristianesimo nel territorio del \"municipium\" di \"Abellinum\", che corrispondeva all'odierno quartiere \"Capo la Torre\" di Atripalda, fu favorita dalla presenza di diverse strade consolari, la vera \"rete\" della diffusione del vangelo. La scoperta di diverse epigrafi cristiane e la presenza di necropoli e catacombe cristiane attestano \u00abche vi fosse in Abellinum una \"Ecclesia\" ben organizzata fin dal tempo di Diocleziano, allorch\u00e9 fu duramente provata dalle persecuzioni\u00bb.\nIncerta \u00e8 l'origine della diocesi, attestata storicamente per la prima volta sul finire del V secolo con il vescovo Timoteo, che prese parte al concilio romano indetto da papa Simmaco nel 499; \u00e8 probabile che questo vescovo sia lo stesso Timoteo, menzionato senza indicazione della sede di appartenenza, a cui papa Gelasio I (492-496) affid\u00f2 l'incarico, assieme ad altri vescovi, di istruire un processo contro due laici di Benevento che avevano violato il diritto di asilo arrestando un chierico in una chiesa; \u00e8 ancora probabile che Timoteo sia da identificare con l'omonimo vescovo, menzionato senza indicazione della sede di appartenenza, che prese parte al concilio indetto da papa Gelasio nel 495.\nUn monumentale epitaffio, databile al VI secolo, riporta il nome di Sabino, qualificato come \"sacerdos\" e \"presul\" nel suo testo, e come \"sanctus episcopus\" nell'epitaffio del discepolo Romolo. Incerta \u00e8 l'identificazione di questo Sabino con il vescovo \"Sabinus Campanus\" che accompagn\u00f2 papa Giovanni I a Costantinopoli nel 525, per far recedere l'imperatore Giustino I dai provvedimenti persecutori contro gli ariani; questa identificazione, sostenuta da alcuni autori, \u00e8 smentita da altri che ritengono si tratti invece di Sabino di Canosa.\nDopo questi riferimenti storici, della Chiesa avellinese non si conosce pi\u00f9 nulla a causa della guerra tra Goti e Bizantini che devast\u00f2 la regione. Pi\u00f9 tardi il territorio avellinese, conquistato dai Longobardi, veniva annesso al ducato di Benevento. Dal VII-VIII secolo fu costruita una nuova citt\u00e0 sulla collina de \"la Terra\", luogo pi\u00f9 sicuro e difendibile. La citt\u00e0 longobarda era racchiusa fra le mura, quasi un castello, con uno sviluppo urbanistico concentrico intorno alla prima chiesa di Santa Maria. Nell'alto medioevo il circondario di Avellino venne a ricadere sotto la giurisdizione dei vescovi di Benevento.\nLa diocesi avellinese venne ricostituita nel X secolo. \u00c8 menzionata per la prima volta nella bolla che papa Giovanni XIII scrisse al metropolita beneventano Landolfo I nel 969, con la quale concesse al prelato la facolt\u00e0 di consacrare i suoi vescovi suffraganei, fra cui anche quello di Avellino. Tuttavia non si conoscono nomi di vescovi se non a partire dalla met\u00e0 dell'XI secolo con il vescovo Truppualdo, menzionato in un atto notarile del 1053 conservato nell'archivio dell'abbazia di Montevergine. Altri vescovi noti dell'XI secolo sono: Goffredo, che prese parte al concilio lateranense del 1059, ma la cui attribuzione ad Avellino \u00e8 controversa; Pietro, conosciuto grazie ad un atto del 1068, nel quale risulta gi\u00e0 morto da tempo; e un anonimo vescovo, che nel 1071 partecip\u00f2 alla consacrazione della chiesa abbaziale di Montecassino.\nNel 1126 il vescovo Giovanni I concesse all'abbazia di Montevergine l'immunit\u00e0 dalla giurisdizione dei vescovi avellinesi, che fu confermata dal successore, il vescovo Roberto, e sancita in seguito dai pontefici.\nNel corso del XII secolo fu costruita, con materiale di spoglio dei numerosi edifici romani presenti nel territorio di Avellino, la cattedrale in stile romanico, inaugurata nel 1167 dal vescovo Guglielmo. Nel contesto della costruzione dell'edificio, vennero trovate le reliquie dei santi Modestino, Fiorentino e Flaviano, che furono proclamati patroni della citt\u00e0 e della diocesi avellinese. La tradizione, inaugurata dalla \"Vita\" scritta dal vescovo Ruggero nel XIII secolo, ha fatto di san Modestino il protovescovo di Avellino.\nIl 9 maggio 1466, in forza della bolla \"Ex supernae maiestatis\" di papa Paolo II, il vescovo di Frigento Giovanni Battista di Ventura fu nominato anche vescovo di Avellino e le due sedi furono unite \"aeque principaliter\". Tuttavia, nei primi decenni del XVI secolo due vescovi rinunciarono alla sede di Avellino per mantenere la sola sede di Frigento. L'unione si consolid\u00f2 sotto il vescovo Silvio Messaglia e perdur\u00f2 fino agli inizi dell'Ottocento.\nNel 1567 il vescovo Ascanio Albertini costru\u00ec il seminario diocesano, in ottemperanza ai decreti di riforma decisi dal concilio di Trento; distrutto da un terremoto nel 1732, venne ricostruito da Giovanni Paolo Torti Rogadei nel 1739.\nSecondo la relazione della visita ad limina del 1795, la diocesi comprendeva 4 chiese collegiate, 23 parrocchie con cura d'anime ma senza rendite, 3 parrocchie nella citt\u00e0 di Avellino e 130 alunni del seminario.\nA seguito del concordato tra la Santa Sede e il Regno delle Due Sicilie, con la bolla \"De utiliori\" del 27 giugno 1818, papa Pio VII soppresse definitivamente la diocesi di Frigento: il suo territorio fu incorporato in quello di Avellino, pur restando le due porzioni non contigue tra loro. Al momento dell'unione, la diocesi di Avellino comprendeva gli abitati di Aiello, Atripalda, Bellizzi, Candida, Capriglia, Cesinali, Manocalzati, Monteforte, Montefredane, Parolise, Prata, Pratola, Salza, San Barbato, San Potito, Santo Stefano, Serra, Sorbo, Summonte e Tavernola.\nNell'Ottocento l'antica cattedrale romanica fu restaurata, conformandola al gusto neoclassico. Fu inaugurata dal vescovo Francesco Gallo (1855-1896), a cui si deve anche la pubblicazione di un catechismo per l'istruzione religiosa dei fedeli; lo stesso vescovo cerc\u00f2 di indire un sinodo diocesano e di promuovere l'Azione Cattolica in diocesi, ma con scarsi risultati.\nVero riformatore della diocesi \u00e8 stato il vescovo Serafino Angelini (1896-1908): per tre volte organizz\u00f2 la visita pastorale della diocesi, in preparazione del sinodo celebrato nel 1906; fond\u00f2 l'\u00abUnione sacerdotale del Sacro Cuore\u00bb a favore del clero diocesano, e il \u00abComitato cattolico diocesano\u00bb per la riforma del laicato; nel 1907 ampli\u00f2 il seminario diocesano per accogliere i seminaristi delle diocesi vicine; riform\u00f2 il metodo di insegnamento catechistico favorendo la nascita in ogni parrocchia della congregazione catechistica e delle scuole di religione.\nNel decennio precedente la seconda guerra mondiale la diocesi fu governata dal vescovo Francesco Petronelli (1929-1939), che istitu\u00ec l'Azione Cattolica, la congregazione missionaria diocesana Maria Santissima della Purit\u00e0 e l'Opera delle vocazioni; celebr\u00f2 il congresso eucaristico diocesano preparata da due congressi locali a Atripalda e a Fontanarosa.\nDurante la guerra, a causa dei bombardamenti alleati, andarono distrutti l'episcopio e il seminario.\nDopo il concilio Vaticano II, la diocesi ha subito diverse modifiche territoriali: \nNel 1985 \u00e8 stato istituito il museo diocesano dove furono raccolte le opere d'arte provenienti da tutta la diocesi e che si erano salvate dal terremoto dell'Irpinia del 1980.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 162.000 persone contava 156.000 battezzati, corrispondenti al 96,3% del totale."}
{"id": "500572", "revid": "110157", "url": "https://it.wikipedia.org/wiki?curid=500572", "title": "Vicariato apostolico di Auasa", "text": "Il vicariato apostolico di Auasa (in latino: \"Vicariatus Apostolicus Avasanus\") \u00e8 una sede della Chiesa cattolica in Etiopia immediatamente soggetta alla Santa Sede. Nel 2017 contava 233.638 battezzati su 8.113.600 abitanti. La sede \u00e8 vacante.\nTerritorio.\nIl vicariato apostolico comprende i seguenti territori dell'Etiopia: le zone di Sidama e Gedeo, e i woreda speciali di Amaaro e Burji nella Regione delle Nazioni, Nazionalit\u00e0 e Popoli del Sud; le zone di Guji e Borena nella regione di Oromia; e la zona di Liben nella regione di Somali.\nSede del vicariato \u00e8 la citt\u00e0 di Auasa, dove si trova la cattedrale di \"Kidane-Mehret\" (\"Patto di Misericordia\").\nIl territorio \u00e8 suddiviso in 20 parrocchie.\nStoria.\nLa prefettura apostolica di Neghelli fu eretta il 25 marzo 1937 con la bolla \"Quo in Aethiopia\" di papa Pio XI, ricavandone il territorio dal vicariato apostolico di Galla (oggi vicariato apostolico di Harar) e dalla prefettura apostolica di Caffa (oggi vicariato apostolico di Nekemte). Comprendeva i commissariati del Borana e del Sidamo del governatorato di Galla e Sidama. La nuova circoscrizione ecclesiastica fu affidata ai missionari del Pontificio istituto missioni estere.\nIl 13 febbraio 1940 cedette una porzione del suo territorio a vantaggio dell'erezione della prefettura apostolica di Hosanna (oggi vicariato apostolico di Soddo).\nIl 15 ottobre 1969 cambi\u00f2 nome in favore di prefettura apostolica di Auasa.\nIl 15 marzo 1979 la prefettura apostolica \u00e8 stata elevata a vicariato apostolico con la bolla \"Qui volente Deo\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico al termine dell'anno 2017 su una popolazione di 8.113.600 persone contava 233.638 battezzati, corrispondenti al 2,9% del totale."}
{"id": "500573", "revid": "92723", "url": "https://it.wikipedia.org/wiki?curid=500573", "title": "Diocesi di Awka", "text": "La diocesi di Awka (in latino: \"Dioecesis Avkaensis\") \u00e8 una sede della Chiesa cattolica in Nigeria suffraganea dell'arcidiocesi di Onitsha. Nel 2020 contava 503.212 battezzati su 991.105 abitanti. \u00c8 retta dal vescovo Paulinus Chukwuemeka Ezeokafor.\nTerritorio.\nLa diocesi comprende parte dello stato nigeriano di Anambra.\nSede vescovile \u00e8 la citt\u00e0 di Awka, dove si trova la cattedrale di San Patrizio.\nIl territorio si estende su 775\u00a0km\u00b2 ed \u00e8 suddiviso in 106 parrocchie.\nStoria.\nLa diocesi \u00e8 stata eretta il 10 novembre 1977 con la bolla \"Verba Christi\" di papa Paolo VI, ricavandone il territorio dall'arcidiocesi di Onitsha.\nIl 5 marzo 2020 ha ceduto una porzione di territorio a vantaggio dell'erezione della diocesi di Ekwulobia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 991.105 persone contava 503.212 battezzati, corrispondenti al 50,8% del totale."}
{"id": "500574", "revid": "92723", "url": "https://it.wikipedia.org/wiki?curid=500574", "title": "Arcidiocesi di Ayacucho", "text": "Larcidiocesi di Ayacucho (in latino: \"Archidioecesis Ayacuquensis\") \u00e8 una sede metropolitana della Chiesa cattolica in Per\u00f9. Nel 2020 contava 585.359 battezzati su 688.657 abitanti. \u00c8 retta dall'arcivescovo Salvador Pi\u00f1eiro Garc\u00eda-Calder\u00f3n.\nTerritorio.\nL'arcidiocesi comprende la regione peruviana di Ayacucho, tranne le province di Parinacochas e Paucar del Sara Sara e parte della provincia di Lucanas, che appartengono alla prelatura territoriale di Caravel\u00ed.\nSede arcivescovile \u00e8 la citt\u00e0 di Ayacucho, dove si trova la cattedrale di Santa Maria delle Nevi.\nIl territorio si estende su 21.749\u00a0km\u00b2 ed \u00e8 suddiviso in 50 parrocchie.\nProvincia ecclesiastica.\nLa provincia ecclesiastica di Ayacucho, istituita nel 1966, comprende 2 suffraganee:\nStoria.\nLa diocesi di Huamanga fu eretta il 20 luglio 1609, ricavandone il territorio dalla diocesi di Cusco (oggi arcidiocesi). Originariamente era suffraganea dell'arcidiocesi di Lima.\nNel 1681 fu istituito il seminario diocesano.\nIl 28 maggio 1803 cedette una porzione del suo territorio a vantaggio dell'erezione della diocesi di Maynas (oggi diocesi di Chachapoyas).\nNel 1825 la citt\u00e0 di Huamanga assunse il nome di Ayacucho.\nIl 5 febbraio 1900 cedette un'altra porzione di territorio a vantaggio dell'erezione della prefettura apostolica di Ucayali (successivamente soppressa).\nIl 23 maggio 1943 la diocesi di Huamanga entr\u00f2 a far parte della provincia ecclesiastica di Cusco.\nIl 18 dicembre 1944, il 21 novembre 1957 e il 28 aprile 1958 cedette ulteriori porzioni di territorio a vantaggio dell'erezione rispettivamente della diocesi di Huancavelica, della prelatura territoriale di Caravel\u00ed e della diocesi di Abancay.\nIl 30 giugno 1966 \u00e8 stata elevata al rango di arcidiocesi metropolitana con la bolla \"Suprema ea usi\" di papa Paolo VI e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 688.657 persone contava 585.359 battezzati, corrispondenti all'85,0% del totale."}
{"id": "500575", "revid": "92723", "url": "https://it.wikipedia.org/wiki?curid=500575", "title": "Prelatura territoriale di Ayaviri", "text": "La prelatura territoriale di Ayaviri (in latino: \"Praelatura Territorialis Ayaviriensis\") \u00e8 una sede della Chiesa cattolica in Per\u00f9 suffraganea dell'arcidiocesi di Arequipa. Nel 2020 contava 160.000 battezzati su 186.000 abitanti. \nTerritorio.\nLa prelatura territoriale comprende le provincie di Melgar, Carabaya e in parte quella di Sandia nella regione peruviana di Puno.\nSede prelatizia \u00e8 la citt\u00e0 di Ayaviri, dove si trova la cattedrale di San Francesco d'Assisi.\nIl territorio \u00e8 suddiviso in 22 parrocchie.\nStoria.\nLa prelatura territoriale \u00e8 stata eretta il 30 luglio 1958 con la bolla \"Ex illis Dioecesibus\" di papa Pio XII, ricavandone il territorio dalla diocesi di Puno.\nIl 3 aprile 2019 ha ceduto una porzione di territorio a vantaggio dell'erezione della prelatura territoriale di Santiago Ap\u00f3stol de Huancan\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2020 su una popolazione di 186.000 persone contava 160.000 battezzati, corrispondenti all'86,0% del totale."}
{"id": "500576", "revid": "110157", "url": "https://it.wikipedia.org/wiki?curid=500576", "title": "Vicariato apostolico di Ays\u00e9n", "text": "Il vicariato apostolico di Ays\u00e9n (in latino: \"Vicariatus Apostolicus Aysenensis\") \u00e8 una sede della Chiesa cattolica in Cile suffraganea dell'arcidiocesi di Puerto Montt. Nel 2017 contava 70.195 battezzati su 105.120 abitanti. \u00c8 retto dal vescovo Luigi Infanti della Mora, O.S.M.\nTerritorio.\nIl vicariato apostolico comprende l'intero territorio della regione cilena di Ays\u00e9n, ad eccezione dell'arcipelago Guaitecas.\nSede del vicariato \u00e8 la citt\u00e0 di Coyhaique, dove si trova la concattedrale di Nostra Signora dei Dolori. Ad Ays\u00e9n sorge la cattedrale di Santa Teresa del Bambin Ges\u00f9.\nIl territorio si estende su 109.865\u00a0km\u00b2 ed \u00e8 suddiviso in 6 parrocchie che comprendono 58 comunit\u00e0, raggruppate, a loro volta, in 10 zone pastorali. I luoghi di culto, tra chiese e cappelle, superano la sessantina.\nStoria.\nLa prefettura apostolica di Ays\u00e9n fu eretta il 17 febbraio 1940 con la bolla \"Alteris Nostris\" di papa Pio XII, ricavandone il territorio dalla diocesi di San Carlos de Ancud. La nuova circoscrizione ecclesiastica fu affidata ai Servi di Maria della provincia lombardo-veneta.\nL'8 maggio 1955 la prefettura apostolica \u00e8 stata elevata a vicariato apostolico con la bolla \"In amplitudinem\" dello stesso papa Pio XII.\nIl 10 maggio 1963 \u00e8 entrata a far parte della provincia ecclesiastica dell'arcidiocesi di Puerto Montt.\nIl 1\u00ba giugno 1970 il vicariato ha ceduto alla diocesi di San Carlos de Ancud l'arcipelago Guaitecas e la provincia di Palena.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 105.120 persone contava 70.195 battezzati, corrispondenti al 66,8% del totale."}
{"id": "500577", "revid": "92723", "url": "https://it.wikipedia.org/wiki?curid=500577", "title": "Diocesi di Azul", "text": "La diocesi di Azul (in latino: \"Dioecesis Azulensis\") \u00e8 una sede della Chiesa cattolica in Argentina suffraganea dell'arcidiocesi di La Plata. Nel 2020 contava 437.185 battezzati su 543.020 abitanti. \u00c8 retta dal vescovo Hugh Manuel Salaberry Goyeneche, S.I.\nTerritorio.\nLa diocesi comprende quattordici distretti della provincia di Buenos Aires: Ayacucho, Azul, Benito Ju\u00e1rez, Bol\u00edvar, General Alvear, General La Madrid, Laprida, Las Flores, Olavarr\u00eda, Rauch, Roque P\u00e9rez, Saladillo, Tandil e Tapalqu\u00e9.\nSede vescovile \u00e8 la citt\u00e0 di Azul, dove si trova la cattedrale di Nostra Signora del Rosario.\nIl territorio si estende su 64.510\u00a0km\u00b2 ed \u00e8 suddiviso in 43 parrocchie.\nStoria.\nLa diocesi \u00e8 stata eretta il 20 aprile 1934 con la bolla \"Nobilis Argentinae nationis\" di papa Pio XI, ricavandone il territorio dall'arcidiocesi di La Plata.\nL'11 febbraio 1957 ha ceduto una porzione del suo territorio a vantaggio dell'erezione della diocesi di Nueve de Julio.\nIl 2 agosto 1957, con la lettera apostolica \"Ecclesiae filii\", papa Pio XII ha proclamato la Beata Maria Vergine del Santissimo Rosario patrona principale della diocesi, e San Serapione martire patrono secondario.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 543.020 persone contava 437.185 battezzati, corrispondenti all'80,5% del totale."}
{"id": "500578", "revid": "1308204", "url": "https://it.wikipedia.org/wiki?curid=500578", "title": "Francisco Solano L\u00f3pez (fumettista)", "text": "Biografia.\nDiscendente dell'omonimo militare e presidente del Paraguay, esordisce nel mondo del fumetto nel 1953, e presso la casa editrice Abril conosce H\u00e9ctor Oesterheld, con il quale nasce un sodalizio di grande importanza per il fumetto argentino. Dopo aver lavorato insieme a serie come \"Uma-Uma\" e \"Bull Rockett\", si trasferiscono all'Editorial Frontera, per cui Solano Lopez disegner\u00e0 \"Rolo el marciano adoptivo\", \"Amapola negra\", \"Joe Zonda\", \"Rul de luna\" e, soprattutto, \"L'Eternauta\" (pubblicato nel 1957 su Hora Cero), abbandonando il suo posto di lavoro in banca contro la volont\u00e0 del padre.\nNegli anni sessanta Lopez si trasferisce in Europa, dove lavora per l'inglese Fleetway.\nRientra in Argentina nel 1976, dove riprende \"L'Eternauta\", sempre in coppia con Oesterheld; in pi\u00f9 disegna Slot Barr, sui testi di Ricardo Barreiro. La grave situazione politica argentina (i \"desaparecidos\") lo costringe al trasferimento in Spagna, a Madrid, e la serie dell'Eternauta resta quindi incompiuta. Dalla Spagna e, successivamente, dal Brasile (Rio de Janeiro), continua la collaborazione con Barreiro e con soggettisti come Carlos Sampayo, del quale disegna le storie di \"Evaristo\", uno dei suoi lavori migliori.\nDopo qualche anno rientr\u00f2 in Argentina, dove riprese la serie dell'Eternauta con \"El Eternauta: El Regreso\" (\"L'Eternauta: Il Ritorno\") e produce la serie \"Los Internautas\" per il supplemento di informatica del quotidiano \"Clar\u00ecn\", una tavola settimanale in cui fonde avventura e realt\u00e0 virtuale.\nNell'ottobre del 2008 viene dichiarato \"Personalit\u00e0 Importante della Cultura\" dalla legislatura della citt\u00e0 autonoma di Buenos Aires.\nIn occasione del bicentenario della rivoluzione di maggio, nel 2010, illustra il racconto di Roberto Lorenzo \"La guerra contra el Paraguay\", fra i pi\u00f9 riusciti dell'antologia pubblicata dal Ministero della Cultura della Presidenza della Nazione Argentina dal titolo \"La Patria dibujada\".\nMuore colpito da un ictus."}
{"id": "500581", "revid": "92723", "url": "https://it.wikipedia.org/wiki?curid=500581", "title": "Arcieparchia di Baalbek", "text": "Larcieparchia di Baalbek (in latino: \"Archieparchia Heliopolitana Graecorum Melkitarum\") \u00e8 una sede della Chiesa cattolica greco-melchita in Libano immediatamente soggetta al patriarcato di Antiochia dei Melchiti. Nel 2020 contava 21.000 battezzati. \u00c8 retta dall'arcieparca Elias Rahal.\nTerritorio.\nL'arcieparchia comprende la parte settentrionale della Valle della Beqa' in Libano.\nSede arcieparchiale \u00e8 la citt\u00e0 di Baalbek, dove si trova la cattedrale di Santa Barbara.\nIl territorio \u00e8 suddiviso in 13 parrocchie.\nStoria.\nAntica sede, gi\u00e0 conosciuta nel IV secolo con il nome di Eliopoli di Fenicia, ha una presenza di vescovi cattolici dal 1701, anno in cui il vescovo Partenio invi\u00f2 a Roma una professione di fede cattolica, ancora conservata nell'archivio di Propaganda Fide.\nDipendente dall'arcieparchia di Damasco, nel 1849 acquista la sua autonomia.\nLa cattedrale con il palazzo vescovile sono stati costruiti durante l'episcopato di Germanos Mouakkad; la chiesa \u00e8 stata consacrata dall'eparca Agapitos Malouf nel 1897. Il vescovo Germanos Mouakkad fu il fondatore della Societ\u00e0 dei Missionari di San Paolo.\nIl 18 novembre 1964 \u00e8 stata elevata al rango di arcieparchia.\nNel 1997 sono stati festeggiati il centenario della dedicazione della cattedrale ed il diciannovesimo centenario dell'arrivo del primo vescovo di Baalbek/Eliopoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2020 contava 21.000 battezzati."}
{"id": "500582", "revid": "110157", "url": "https://it.wikipedia.org/wiki?curid=500582", "title": "Diocesi di Barreiras", "text": "La diocesi di Barreiras (in latino: \"Dioecesis Barreriensis\") \u00e8 una sede della Chiesa cattolica in Brasile suffraganea dell'arcidiocesi di Feira de Santana appartenente alla regione ecclesiastica Nordeste 3. Nel 2018 contava 366.990 battezzati su 407.505 abitanti. \u00c8 retta dal vescovo Moacir Silva Arantes.\nTerritorio.\nLa diocesi comprende 15 comuni nella parte nord-occidentale dello stato brasiliano di Bahia: Barreiras, Angical, Baian\u00f3polis, Brejol\u00e2ndia, Catol\u00e2ndia, Cotegipe, Crist\u00f3polis, Formosa do Rio Preto, Lu\u00eds Eduardo Magalh\u00e3es, Mansid\u00e3o, Riach\u00e3o das Neves, Santa Rita de C\u00e1ssia, S\u00e3o Desid\u00e9rio, Tabocas do Brejo Velho e Wanderley.\nSede vescovile \u00e8 la citt\u00e0 di Barreiras, dove si trova la cattedrale di San Giovanni Battista.\nIl territorio si estende su 76.054\u00a0km\u00b2 ed suddiviso in 25 parrocchie, raggruppate in 4 vicariati.\nStoria.\nLa diocesi \u00e8 stata eretta il 21 maggio 1979 con la bolla \"In hac suprema\" di papa Giovanni Paolo II, ricavandone il territorio dalla diocesi di Barra.\nOriginariamente suffraganea dell'arcidiocesi di San Salvador di Bahia, il 16 gennaio 2002 \u00e8 entrata a far parte della provincia ecclesiastica dell'arcidiocesi di Feira de Santana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 407.505 persone contava 366.990 battezzati, corrispondenti al 90,1% del totale."}
{"id": "500584", "revid": "92723", "url": "https://it.wikipedia.org/wiki?curid=500584", "title": "Diocesi di Babahoyo", "text": "La diocesi di Babahoyo (in latino: \"Dioecesis Babahoiensis\") \u00e8 una sede della Chiesa cattolica in Ecuador suffraganea dell'arcidiocesi di Guayaquil. Nel 2020 contava 718.976 battezzati su 921.763 abitanti. \u00c8 retta dal vescovo Skiper Bladimir Y\u00e1nez Calvachi.\nTerritorio.\nLa diocesi comprende la provincia di Los R\u00edos, in Ecuador.\nSede vescovile \u00e8 la citt\u00e0 di Babahoyo, dove si trova la cattedrale di Nostra Signora della Mercede.\nIl territorio \u00e8 suddiviso in 30 parrocchie.\nStoria.\nIl vicariato apostolico di Los R\u00edos fu eretto il 15 luglio 1948 con la bolla \"Christianae plebis\" di papa Pio XII, ricavandone il territorio dalla diocesi di Guayaquil (oggi arcidiocesi).\nIl 10 settembre 1951 il vicariato apostolico fu elevato a prelatura territoriale con la bolla \"Digni sunt qui\" dello stesso papa Pio XII.\nOriginariamente suffraganea dell'arcidiocesi di Quito, il 22 gennaio 1956 \u00e8 entrata a far parte della provincia ecclesiastica dell'arcidiocesi di Guayaquil.\nIl 22 agosto 1994 in virt\u00f9 della bolla \"Constat praelaturam\" di papa Giovanni Paolo II la prelatura territoriale \u00e8 stata elevata al rango di diocesi e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 921.763 persone contava 718.976 battezzati, corrispondenti al 78,0% del totale."}
{"id": "500586", "revid": "11266", "url": "https://it.wikipedia.org/wiki?curid=500586", "title": "Arcidiocesi di Bari-Bitonto", "text": "Larcidiocesi di Bari-Bitonto () \u00e8 una sede metropolitana della Chiesa cattolica in Italia appartenente alla regione ecclesiastica Puglia. Nel 2020 contava 748.503 battezzati su 757.103 abitanti. \u00c8 retta dall'arcivescovo Giuseppe Satriano.\nSanti patroni.\nI santi patroni sono Maria SS.Odegitria o di Costantinopoli, San Nicola, San Sabino.\nTerritorio.\nL'arcidiocesi comprende 21 comuni della citt\u00e0 metropolitana di Bari ossia: Adelfia, Bari, Binetto, Bitetto, Bitonto, Bitritto, Capurso, Casamassima, Cassano delle Murge, Cellamare, Gioia del Colle, Grumo Appula, Modugno, Mola di Bari, Noicattaro, Palo del Colle, Sammichele di Bari, Sannicandro di Bari, Toritto, Triggiano e Valenzano.\nL'arcidiocesi confina ad ovest con la diocesi di Molfetta-Ruvo-Giovinazzo-Terlizzi, a sud confina con la diocesi di Altamura-Gravina-Acquaviva delle Fonti, a sud-est confina con la diocesi di Castellaneta e ad est con la diocesi di Conversano-Monopoli.\nSede arcivescovile \u00e8 la citt\u00e0 di Bari, dove si trova la cattedrale di San Sabino. A Bitonto si trova la concattedrale di San Valentino.\nVicariati e parrocchie.\nIl territorio si estende su ed \u00e8 suddiviso in 126 parrocchie, raggruppate in 13 vicariati:\nSantuari e basiliche.\nNell'arcidiocesi sono presenti diversi santuari e basiliche, fra cui:\nProvincia ecclesiastica.\nLa provincia ecclesiastica della sede metropolitana di Bari-Bitonto si estende interamente in territorio pugliese e corrisponde quasi esattamente alle province di Bari e Barletta-Andria-Trani.\nLe 5 sedi suffraganee sono l'arcidiocesi di Trani-Barletta-Bisceglie e le diocesi di:\nStoria.\nArcidiocesi di Bari.\nLe prime notizie storicamente attendibili circa la diocesi di Bari risalgono al IV secolo, quando il vescovo Gervasio prese parte al concilio di Sardica del 342/344. Nel 465 fu il suo successore Concordio a prendere parte al sinodo romano: secondo Lanzoni, \u00e8 Concordio l'unico vescovo storicamente certo di Bari nei primi sei secoli cristiani. Nel 530 con il vescovo Pietro la diocesi fu elevata al rango di arcidiocesi metropolitana, soggetta al patriarcato di Costantinopoli.\nDall'VIII all'XI secolo l'arcidiocesi di Bari, sotto il diretto dominio di Costantinopoli, adott\u00f2 il rito bizantino, di cui rimarranno tracce fino al XVI secolo. Insieme con il rito bizantino, il calendario liturgico della Chiesa di Bari ricordava i santi dell'Oriente celebrati secondo il calendario bizantino. Infine nella cattedrale Bari fu in uso fino al XX secolo enunciare Vangelo ed Epistola in latino e in greco.\nNel IX secolo, in seguito alle devastazioni operate in Puglia dai Saraceni, la citt\u00e0 di Canosa (Canusium) fu distrutta e Angelario, vescovo di quella citt\u00e0 nell'844 ripar\u00f2 a Bari portando con s\u00e9 le reliquie dei santi Rufino, Memore e san Sabino; quest'ultimo divenne poi patrono della diocesi di Bari. Il pontefice Sergio II confer\u00ec ad Angelario il titolo di vescovo di Bari e Canosa, titolo che gli arcivescovi di Bari hanno mantenuto fino alla recente riorganizzazione delle diocesi del 1986.\nNel 933 papa Giovanni IX concesse l'uso del pallio all'arcivescovo di Bari, e nel volgere di un secolo ogni legame con Costantinopoli fu rescisso, in favore di quelli con Roma.\nL'arcivescovo Bisanzio (1025-1035) ottenne dal Papa il privilegio di consacrare i vescovi delle sedi suffraganee. Inizi\u00f2 anche la costruzione della nuova cattedrale intitolata a san Sabino, che fu distrutta nel 1156 da Guglielmo di Sicilia. Nell'XI secolo si tennero a Bari due sinodi: il primo, nel 1064 fu presieduto da Arnoldo, vicario di papa Alessandro II.\nIn quegli stessi anni, a Bari era arcivescovo Ursone che per\u00f2, prediligendo la sede di Canosa, si era inimicato la popolazione. Pertanto, quando nel 1087 alcuni marinai traslarono a Bari le reliquie di san Nicola, le affidarono in custodia presso un monastero benedettino. Solo nel 1089, con la morte di Ursone e l'elezione ad arcivescovo proprio dell'abate benedettino Elia, si diede avvio alla costruzione della basilica di San Nicola, che venne consacrata nello stesso anno da papa Urbano II, a lavori ancora ampiamente in corso. In questa occasione lo stesso papa tumul\u00f2 nella cattedrale le reliquie di san Nicola di Bari, appena giunte dall'Oriente.\nPochi anni dopo, nel 1098, Urbano II torn\u00f2 a Bari per celebrarvi un sinodo finalizzato alla riavvicinamento tra la Chiesa d'Oriente e la sede apostolica di Roma. Nella scelta di Bari ebbe un peso rilevante il ruolo assunto dalla Chiesa locale, che per la presenza delle reliquie di san Nicola costituiva il naturale terreno di dialogo tra cristiani d'oriente e d'occidente. Al sinodo intervennero ben 183 vescovi, tra i quali sant'Anselmo d'Aosta che si distinse per le posizioni prese sull'uso del pane lievitato nell'eucaristia e della processione dello Spirito Santo (la cosiddetta disputa sul \"Filioque\"). Ci\u00f2 nonostante il sinodo non diede i risultati sperati e la distanze dottrinali ne furono acuite.\nDopo l'arcivescovo Rainaldo, che diede impulso alla riedificazione della cattedrale distrutta da Guglielmo il Malo, anche l'arcivescovo Romualdo Grisoni (1280) si distinse per la restauro ed edificazione di chiese. Nel 1377 era arcivescovo di Bari Bartolomeo Prignano, divenuto poi papa Urbano VI, il quale peraltro non vide mai la citt\u00e0.\nDue arcivescovi del XVII secolo hanno ricoperto un ruolo significativo nella storia dell'arcidiocesi: Diego Sersale (1638) ristruttur\u00f2 a proprie spese la cattedrale e promosse la costruzione del palazzo episcopale e del seminario, mentre il domenicano Tommaso Maria Ruffo (1684) mor\u00ec in odore di santit\u00e0.\nIn seguito al Concordato del 1818 tra la Santa Sede e il Regno delle Due Sicilie, le diocesi di quest'ultimo furono oggetto di fusioni e aggregazioni. In quella circostanza, con la bolla \"De utiliori\" di papa Pio VII del 27 giugno 1818, all'arcidiocesi di Bari fu aggregata la soppressa diocesi di Bitetto.\nDiocesi di Bitonto.\nAnche la diocesi di Bitonto, come quella di Bari, secondo la tradizione ha un'origine che pu\u00f2 essere fatta risalire al tempo della piena conversione della Puglia. Sebbene vi siano notizie confuse circa un vescovo di nome Anderano vissuto attorno al 742 (e appartenente probabilmente alla chiesa di Bisignano), la pi\u00f9 antica menzione della diocesi risale all'XI secolo e il primo vescovo di Bitonto di cui si hanno notizie dettagliate fu Arnolfo nel 1087.\nNel 1151 e nel 1172 la sede di Bitonto fu confermata come suffraganea dell'arcidiocesi di Bari rispettivamente da Eugenio III e da Alessandro III.\nSuccessivamente tennero la sede bitontina, tra gli altri, Enrico Minutolo (1382), in seguito divenuto cardinale; Cornelio Musso (1544), un conventuale che si distinse al concilio di Trento dove tenne la predica di apertura; il \"servo di Dio\" Girolamo (al secolo Bernardino) Pallantieri (1603-1619), Fabrizio Carafa (1622), fondatore di un'accademia letteraria; e Alessandro Crescenzi (1652), appartenente a un'importante famiglia romana, che fu creato cardinale nel 1675.\nNel 1703 il capitolo della cattedrale proclam\u00f2 l'Immacolata Concezione patrona principale della citt\u00e0 e della diocesi. Patrono del capitolo invece era san Valentino, il cui culto fu introdotto a Bitonto dal vescovo Guglielmo da Viterbo nel XII secolo.\nCon la bolla \"De utiliori\" di papa Pio VII del 27 giugno 1818, la diocesi di Bitonto venne unita \"aeque principaliter\" a quella di Ruvo.\nNel 1885 la diocesi bitontina era costituita da 15 parrocchie tutte incluse nel territorio cittadino di Bitonto, eccetto quella di Palombaio.\nArcidiocesi di Bari-Bitonto.\nL'unione delle diocesi di Bitonto e Ruvo perdur\u00f2 fino al 1982; il 30 settembre di quell'anno infatti la Santa Sede procedette alla nomina di due vescovi distinti per le due sedi. Sulla diocesi di Bitonto fu nominato Andrea Mariano Magrassi, che era gi\u00e0 arcivescovo di Bari: in questo modo Bari e Bitonto furono unite \"in persona episcopi\".\nIl 30 settembre 1986, con il decreto \"Instantibus votis\" della Congregazione per i vescovi, nel quadro pi\u00f9 ampio della revisione delle circoscrizioni ecclesiastiche in Italia, le due sedi furono unite con la formula \"plena unione\" e la nuova circoscrizione ecclesiastica ha assunto il nome attuale. Contestualmente il comune e il territorio di Santeramo in Colle fu ceduto dalla nuova arcidiocesi alla diocesi di Altamura-Gravina-Acquaviva delle Fonti.\nIn occasione del XXIV Congresso eucaristico nazionale svoltosi dal 21 al 29 maggio 2005, a cui intervenne come legato pontificio il cardinale Camillo Ruini, l'arcidiocesi di Bari-Bitonto fu meta del primo viaggio apostolico di Benedetto XVI dopo l'elezione a papa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nSede di Bari.\nLa cronotassi relativa al primo millennio (fino a Giovanni III nel 952) \u00e8 quella riportata da Michele Garruba nella sua opera \"Serie critica de' Sacri Pastori Baresi\" (1844). Di questi vescovi, lo studio \"Cronotassi iconografia e araldica dell'Episcopato pugliese\" (1984) considera autentici solo due, Concordio (465) e Andrea (VI secolo).\nStatistiche.\nL'arcidiocesi nel 2020 su una popolazione di 752.923 persone contava 739.533 battezzati, corrispondenti al 98,2% del totale."}
{"id": "500587", "revid": "110157", "url": "https://it.wikipedia.org/wiki?curid=500587", "title": "Diocesi di Bansk\u00e1 Bystrica", "text": "La diocesi di Bansk\u00e1 Bystrica (in latino: \"Dioecesis Neosoliensis\") \u00e8 una sede della Chiesa cattolica in Slovacchia suffraganea dell'arcidiocesi di Bratislava. Nel 2018 contava 365.192 battezzati su 592.928 abitanti. \u00c8 retta dal vescovo Mari\u00e1n Chovanec.\nTerritorio.\nLa diocesi comprende la regione di Bansk\u00e1 Bystrica, ad eccezione dei distretti di Brezno, Polt\u00e1r, Rimavsk\u00e1 Sobota e Rev\u00faca; il distretto di Partiz\u00e1nske nella regione di Tren\u010d\u00edn e parte del distretto di Levice nella regione di Nitra.\nSede vescovile \u00e8 la citt\u00e0 di Bansk\u00e1 Bystrica, dove si trova la cattedrale di San Francesco Saverio.\nIl territorio \u00e8 suddiviso in 155 parrocchie.\nStoria.\nLa diocesi \u00e8 stata eretta il 13 marzo 1776 con la bolla \"Regalium principum\" di papa Pio VI, ricavandone il territorio dall'arcidiocesi di Strigonio, di cui era originariamente suffraganea.\nIl 2 settembre 1937 per effetto della bolla \"Ad ecclesiastici\" di papa Pio XI divenne una diocesi immediatamente soggetta alla Santa Sede.\nIl 30 dicembre 1977, quando \u00e8 stata creata la provincia ecclesiastica slovacca di Trnava, Bansk\u00e1 Bystrica ne divenne suffraganea.\nCon il riordino delle circoscrizioni ecclesiastiche della Slovacchia occidentale del 14 febbraio 2008 Bansk\u00e1 Bystrica \u00e8 divenuta suffraganea dell'arcidiocesi di Bratislava e si \u00e8 ampliata incorporando una porzione del territorio appartenuto all'arcidiocesi di Bratislava-Trnava e cedendo porzioni del proprio territorio a vantaggio dell'erezione della diocesi di \u017dilina e alla diocesi di Ro\u017e\u0148ava.\nLa diocesi fu visitata da papa Giovanni Paolo II nel 2003. Il 12 settembre celebr\u00f2 una Messa nella piazza principale, la stessa piazza in cui nel 1964 la statua mariana fu rimossa dalla sua colonna in occasione di un discorso di Nikita Chru\u0161\u010d\u00ebv. \nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 592.928 persone contava 365.192 battezzati, corrispondenti al 61,6% del totale."}
{"id": "500588", "revid": "92723", "url": "https://it.wikipedia.org/wiki?curid=500588", "title": "Diocesi di Bacabal", "text": "La diocesi di Bacabal (in latino: \"Dioecesis Bacabalensis\") \u00e8 una sede della Chiesa cattolica in Brasile suffraganea dell'arcidiocesi di S\u00e3o Lu\u00eds do Maranh\u00e3o appartenente alla regione ecclesiastica Nordeste 5. Nel 2020 contava 518.190 battezzati su 533.319 abitanti. \u00c8 retta dal vescovo Armando Mart\u00edn Guti\u00e9rrez, F.A.M.\nTerritorio.\nLa diocesi comprende 27 comuni nella parte centrale dello stato brasiliano di Maranh\u00e3o: Altamira do Maranh\u00e3o, Bacabal, Bernardo do Mearim, Bom Lugar, Brejo de Areia, Capinzal do Norte, Esperantin\u00f3polis, Igarap\u00e9 Grande, Lagoa Grande do Maranh\u00e3o, Lago da Pedra, Lago do Junco, Lago dos Rodrigues, Lago Verde, Lima Campos, Maraj\u00e1 do Sena, Olho d'\u00c1gua das Cunh\u00e3s, Paulo Ramos, Pedreiras, Pio XII, Po\u00e7\u00e3o de Pedras, Santo Ant\u00f4nio dos Lopes, S\u00e3o Lu\u00eds Gonzaga do Maranh\u00e3o, S\u00e3o Raimundo do Doca Bezerra, S\u00e3o Roberto, Satubinha, Trizidela do Vale e Vitorino Freire.\nSede vescovile \u00e8 la citt\u00e0 di Bacabal, dove si trova la cattedrale di Santa Teresina.\nIl territorio si estende su 18.073\u00a0km\u00b2 ed \u00e8 suddiviso in 21 parrocchie, organizzate in 3 regioni pastorali.\nStoria.\nLa diocesi \u00e8 stata eretta il 22 giugno 1968 con la bolla \"Visibilis natura\" di papa Paolo VI, ricavandone il territorio dalla prelatura territoriale di S\u00e3o Jos\u00e9 do Graja\u00fa (oggi diocesi di Graja\u00fa) e dall'arcidiocesi di S\u00e3o Lu\u00eds do Maranh\u00e3o.\nIl 26 novembre 1993, in occasione del 25\u00ba anniversario della fondazione della diocesi, il vescovo Henrique Johannp\u00f6tter ha proclamato Nostra Signora della Concezione (\"Nossa Senhora da Concei\u00e7\u00e3o\") patrona della diocesi; Santa Teresa del Bambin Ges\u00f9 continua ad essere la titolare della cattedrale e patrona della citt\u00e0 episcopale.\nIl 19 luglio 2001 ha ceduto il comune di Alto Alegre do Maranh\u00e3o alla diocesi di Coroat\u00e1.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 533.319 persone contava 518.190 battezzati, corrispondenti al 97,2% del totale."}
{"id": "500589", "revid": "1565034", "url": "https://it.wikipedia.org/wiki?curid=500589", "title": "Patriarcato di Baghdad dei Caldei", "text": "Il patriarcato di Baghdad dei Caldei (in latino: \"Patriarchatus Bagdathensis Chaldaeorum\") \u00e8 la sede patriarcale della Chiesa cattolica caldea. \u00c8 retto dal patriarca cardinale Louis Rapha\u00ebl I Sako. Dalla fondazione al 18 febbraio 2022 il Patriarcato port\u00f2 il titolo di \"Babilonia dei Caldei\".\nTerritorio.\nIl patriarcato estende la sua giurisdizione su tutti i fedeli cattolici caldei che dimorano nel territorio proprio della Chiesa cattolica caldea, ossia nelle regioni che tradizionalmente sono riconosciute come il luogo di origine di questa Chiesa sui iuris.\nA partire dal 1960 i patriarchi caldei hanno trasferito la loro sede da Mosul a Baghdad, per cui la diocesi propria del patriarcato \u00e8 l'arcieparchia di Baghdad dei Caldei, dove si trova la cattedrale patriarcale di San Giuseppe.\nDipendono direttamente dal patriarca di Baghdad dei Caldei:\nIl patriarca cattolico caldeo \u00e8 membro di diritto del Consiglio dei patriarchi cattolici d'Oriente.\nStoria.\nIl patriarcato, che trae origine dall'arcidiocesi di Seleucia-Ctesifonte eretta nel III secolo, \u00e8 stato istituito il 20 aprile 1553.\nIl Patriarcato cattolico caldeo trae origine da una scissione all'interno della Chiesa d'Oriente, verificatasi nel XVI secolo, quando dall'allora patriarca Mar Shimun IV (c. 1437-1497) venne emanato un decreto per il quale il titolo di Patriarca diventava ereditario nell'ambito della sua famiglia. Ci\u00f2 scaten\u00f2 l'opposizione di gran parte della gerarchia ecclesiastica e nel 1552 venne eletto un patriarca antagonista nella persona di Yochanan Sulaqa. Quest'ultimo si rec\u00f2 a Roma, accompagnato da alcuni missionari francescani, per incontrarsi con papa Giulio III. Ristabil\u00ec la comunione con la cattolicit\u00e0 e nel 1553 il papa cre\u00f2 il \u00abPatriarcato della Chiesa cattolica di rito caldeo\u00bb.\nLa Chiesa d'Oriente ebbe allora due capi antagonisti:\nQuesto contrasto ebbe fine nel 1662 quando l'allora patriarca di Diyarbakir, Mar Shimun XIII Denha, interruppe le relazioni con Roma e trasfer\u00ec la sua sede nel villaggio di Qodchanis (nell'odierna Turchia). Il risultato fu che i patriarchi non in comunione con Roma divennero due. Il vescovo Yosep I, che precedentemente faceva parte della gerarchia del patriarca di Alqosh, scelse di stare con i cattolici e pi\u00f9 tardi fu riconosciuto dal governo civile (turco) come patriarca di Diyarbakir. Poi, nel 1681 Roma lo riconobbe come pastore dei credenti siro-orientali ancora fedeli al pontefice, gruppo che divenne la Chiesa cattolica caldea.\nNel 1771 il patriarca di Alqosh, Eliyya XII, sottoscrisse una professione di fede cattolica, creando una situazione di due presuli in comunione con Roma e uno non in comunione. La professione di fede di Eliyya XII fu ripudiata nel 1778 dal suo successore Eliyya XIII. La Santa Sede nel 1783 riconobbe un suo rivale, il cattolico Yukhannan VIII Hormizd, come vescovo di Mosul e amministratore delle chiese caldee non soggette al patriarcato di Diyarbak\u0131r. La risultante situazione di due principali presuli cattolici e due patriarchi non in comunione con Roma fu risolta con la morte di uno dei \"nestoriani\" nel 1804 e la nomina nel 1830 di Yukhannan VIII Hormizd come Patriarca di Babilonia dei Caldei e pastore di tutti i siro-orientali cattolici. I capi successivi della Chiesa cattolica caldea sono i suoi successori, mentre i capi della Chiesa assira d'Oriente e dell'Antica Chiesa d'Oriente sono successori di Shimun XIII Denha.\nNel 2021 il Sinodo della Chiesa Caldea ha votato il cambiamento del titolo da quello originale di \"Babilonia dei Caldei\" a \"Baghdad dei Caldei\". \nIl 19 febbraio 2022 papa Francesco ha accolto la proposta e il cambiamento del titolo \u00e8 diventato effettivo.\nSerie patriarcali.\nSi distinguono tre serie di patriarchi caldei in comunione con la sede di Roma:\nCollegio di Babilonia.\nIl Pontificio Collegio di Babilonia per la Filosofia e la Teologia \u00e8 la massima istituzione teologica del Patriarcato caldeo di Babilonia. Fondato nel 1991 per decreto di Rapha\u00ebl I Bidawid, dal 1997 \u00e8 riconosciuto dalla Pontificia Universit\u00e0 Urbaniana, con la quale \u00e8 associato dal 2000. Nel 2003 il Collegio si \u00e8 trasferito a Erbil per motivi di sicurezza. La sede centrale \u00e8 in corso di restauro e dovrebbe riaprire entro il 2010. Attualmente vi studiano 50 seminaristi in formazione e quasi 400 studenti laici.\nCronotassi dei patriarchi.\nSi omettono i periodi di sede vacante non superiori ai 2 anni o non storicamente accertati."}
{"id": "500590", "revid": "92723", "url": "https://it.wikipedia.org/wiki?curid=500590", "title": "Diocesi di B\u1eafc Ninh", "text": "La diocesi di B\u1eafc Ninh (in latino: \"Dioecesis Bacninhensis\") \u00e8 una sede della Chiesa cattolica in Vietnam suffraganea dell'arcidiocesi di Hanoi. Nel 2020 contava 140.438 battezzati su 8.688.170 abitanti. \u00c8 retta dal vescovo Cosme Ho\u00e0ng Van Dat, S.I.\nTerritorio.\nLa diocesi comprende la provincia di B\u1eafc Ninh nel nord del Vietnam.\nSede vescovile \u00e8 citt\u00e0 di B\u1eafc Ninh, dove si trova la cattedrale della Regina del Rosario.\nIl territorio \u00e8 suddiviso in 81 parrocchie.\nStoria.\nIl vicariato apostolico del Tonchino settentrionale fu eretto il 1\u00ba giugno 1883 con il breve \"Ut catholica religio\" di papa Leone XIII, ricavandone il territorio dal vicariato apostolico del Tonchino orientale (oggi diocesi di H\u1ea3i Ph\u00f2ng).\nIl 31 dicembre 1913 cedette una porzione del suo territorio a vantaggio dell'erezione della prefettura apostolica di L\u1ea1ng S\u01a1n e Cao B\u1eb1ng (oggi diocesi).\nIl 3 novembre 1924 incorpor\u00f2 una porzione del vicariato apostolico dello Y\u00fcnnan (oggi arcidiocesi di Kunming) e il 3 dicembre assunse il nome di vicariato apostolico di B\u1eafc Ninh in forza del decreto \"Ordinarii Indosinensis\" della Congregazione di Propaganda Fide.\nIl 24 novembre 1960 il vicariato apostolico \u00e8 stato elevato a diocesi con la bolla \"Venerabilium Nostrorum\" di papa Giovanni XXIII.\nIl 24 maggio 1982, con la lettera apostolica \"Cum Beatissima\", papa Giovanni Paolo II ha confermato la Beata Vergine Maria, Regina del Sacratissimo Rosario (\"Beata Virgo Maria Regina Sacratissimi Rosarii\"), patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 8.688.170 persone contava 140.438 battezzati, corrispondenti all'1,6% del totale."}
{"id": "500591", "revid": "92723", "url": "https://it.wikipedia.org/wiki?curid=500591", "title": "Diocesi di Bacolod", "text": "La diocesi di Bacolod (in latino: \"Dioecesis Bacolodensis\") \u00e8 una sede della Chiesa cattolica nelle Filippine suffraganea dell'arcidiocesi di Jaro. Nel 2020 contava 1.178.000 battezzati su 1.570.565 abitanti. \u00c8 retta dal vescovo Patricio Abella Buzon, S.D.B.\nTerritorio.\nLa diocesi comprende la parte centrale della provincia filippina di Negros Occidental, dalla municipalit\u00e0 di Hinigaran a sud alla citt\u00e0 di Victorias a nord.\nSede vescovile \u00e8 la citt\u00e0 di Bacolod, dove si trova la cattedrale di San Sebastiano. A Silay sorge la pro-cattedrale di San Diego.\nIl territorio si estende su 2.019\u00a0km\u00b2 ed \u00e8 suddiviso in 68 parrocchie.\nStoria.\nLa diocesi fu eretta il 15 luglio 1932 con la bolla \"Ad Christi regnum\" di papa Pio XI, ricavandone il territorio dalle diocesi di Cebu e di Jaro (oggi entrambe arcidiocesi).\nOriginariamente suffraganea dell'arcidiocesi di Manila, il 28 aprile 1934 entr\u00f2 a far parte della provincia ecclesiastica dell'arcidiocesi di Cebu, e il 29 giugno 1951 di quella di Jaro.\nIl 5 aprile 1955 ha ceduto una porzione del suo territorio a vantaggio dell'erezione della diocesi di Dumaguete.\nNel febbraio del 1981 la diocesi ha ricevuto la visita di papa Giovanni Paolo II.\nIl 30 marzo 1987 ha ceduto altre porzioni di territorio a vantaggio dell'erezione delle diocesi di Kabankalan e di San Carlos.\nIl 25 dicembre 1994 il vescovo Camilo Gregorio ha dichiarato la chiesa di San Diego di Silay pro-cattedrale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.570.565 persone contava 1.178.000 battezzati, corrispondenti al 75,0% del totale."}
{"id": "500592", "revid": "110157", "url": "https://it.wikipedia.org/wiki?curid=500592", "title": "Diocesi di Badulla", "text": "La diocesi di Badulla (in latino: \"Dioecesis Badullana\") \u00e8 una sede della Chiesa cattolica in Sri Lanka suffraganea dell'arcidiocesi di Colombo. Nel 2018 contava 18.195 battezzati su 1.512.700 abitanti. \u00c8 retta dal vescovo Julian Winston Sebastian Fernando, S.S.S.\nTerritorio.\nLa diocesi comprende la provincia Uva, nella parte interna sud-orientale dello Sri Lanka.\nSede vescovile \u00e8 la citt\u00e0 di Badulla, dove si trova la cattedrale di Santa Maria.\nIl territorio si estende su 8.500\u00a0km\u00b2 ed \u00e8 suddiviso in 19 parrocchie.\nStoria.\nLa diocesi \u00e8 stata eretta il 18 dicembre 1972 con la bolla \"Cum ob suscepta\" di papa Paolo VI, ricavandone il territorio dalla diocesi di Kandy.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.512.700 persone contava 18.195 battezzati, corrispondenti all'1,2% del totale."}
{"id": "500593", "revid": "92723", "url": "https://it.wikipedia.org/wiki?curid=500593", "title": "Diocesi di Bafat\u00e1", "text": "La diocesi di Bafat\u00e1 (in latino: \"Dioecesis Bafatana\") \u00e8 una sede della Chiesa cattolica in Guinea Bissau immediatamente soggetta alla Santa Sede. Nel 2020 contava 35.600 battezzati su 756.600 abitanti. La sede \u00e8 vacante.\nTerritorio.\nLa diocesi comprende le seguenti regioni della Guinea-Bissau: Gab\u00fa, Bafat\u00e1, Quinara, Tombali e Bolama.\nSede vescovile \u00e8 la citt\u00e0 di Bafat\u00e1, dove si trova la cattedrale di Nostra Signora della Grazia (\"Nossa Senhora da Gra\u00e7a\").\nIl territorio si estende su 24.635\u00a0km\u00b2 ed \u00e8 suddiviso in 13 parrocchie.\nStoria.\nLa diocesi \u00e8 stata eretta il 13 marzo 2001 con la bolla \"Cum ad fovendam\" di papa Giovanni Paolo II, ricavandone il territorio dalla diocesi di Bissau.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2021 su una popolazione di 756.600 persone contava 35.600 battezzati, corrispondenti al 4,7% del totale."}
{"id": "500594", "revid": "110157", "url": "https://it.wikipedia.org/wiki?curid=500594", "title": "Diocesi di Bafia", "text": "La diocesi di Bafia (in latino: \"Dioecesis Bafiensis\") \u00e8 una sede della Chiesa cattolica in Camerun suffraganea dell'arcidiocesi di Yaound\u00e9, in Camerun. Nel 2018 contava 255.998 battezzati su 482.675 abitanti. \u00c8 retta dal vescovo Emmanuel Dassi Youfang.\nTerritorio.\nLa diocesi comprende il dipartimento di Mbam e Inoubou, nella regione del Centro in Camerun.\nSede vescovile \u00e8 la citt\u00e0 di Bafia, dove si trova la cattedrale di San Sebastiano.\nIl territorio si estende su 34.615\u00a0km\u00b2 ed \u00e8 suddiviso in 41 parrocchie.\nStoria.\nLa prefettura apostolica di Bafia fu eretta il 6 luglio 1965 con la bolla \"Quo lex Evangelica\" di papa Paolo VI, ricavandone il territorio dall'arcidiocesi di Yaound\u00e9.\nL'11 gennaio 1968 la prefettura apostolica \u00e8 stata elevata a diocesi con la bolla \"Adorandi Dei Filii\" del medesimo pontefice.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 482.675 persone contava 255.998 battezzati, corrispondenti al 53,0% del totale."}
{"id": "500595", "revid": "92723", "url": "https://it.wikipedia.org/wiki?curid=500595", "title": "Diocesi di Bafoussam", "text": "La diocesi di Bafoussam (in latino: \"Dioecesis Bafussamensis\") \u00e8 una sede della Chiesa cattolica in Camerun suffraganea dell'arcidiocesi di Douala. Nel 2020 contava 301.770 battezzati su 2.074.813 abitanti. \u00c8 retta dal vescovo Paul Lontsi\u00e9-Keun\u00e9.\nTerritorio.\nLa diocesi \u00e8 situata nella regione dell'Ovest in Camerun.\nSede vescovile \u00e8 la citt\u00e0 di Bafoussam, dove si trova la cattedrale di San Giuseppe.\nIl territorio si estende su 13.000\u00a0km\u00b2 ed \u00e8 suddiviso in 95 parrocchie.\nStoria.\nLa diocesi \u00e8 stata eretta il 5 febbraio 1970 con la bolla \"Munus Apostolicum\" di papa Paolo VI, ricavandone il territorio dalla diocesi di Nkongsamba.\nOriginariamente suffraganea dell'arcidiocesi di Yaound\u00e9, il 18 marzo 1982 \u00e8 entrata a far parte della provincia ecclesiastica di Douala.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 2.074.813 persone contava 301.770 battezzati, corrispondenti al 14,5% del totale."}
{"id": "500596", "revid": "92723", "url": "https://it.wikipedia.org/wiki?curid=500596", "title": "Diocesi di Bagdogra", "text": "La diocesi di Bagdogra (in latino: \"Dioecesis Bagdograna\") \u00e8 una sede della Chiesa cattolica in India suffraganea dell'arcidiocesi di Calcutta. Nel 2020 contava 63.900 battezzati su 1.189.838 abitanti. \u00c8 retta dal vescovo Vincent Aind.\nTerritorio.\nLa diocesi comprende la parte meridionale della suddivisione di Siliguri, che \u00e8 una parte del distretto di Darjeeling nello stato indiano del Bengala Occidentale.\nSede vescovile \u00e8 la citt\u00e0 di Bagdogra, dove si trova la cattedrale del Buon Pastore.\nIl territorio si estende su 1.110\u00a0km\u00b2 ed \u00e8 suddiviso in 19 parrocchie.\nStoria.\nLa diocesi \u00e8 stata eretta il 14 giugno 1997 con la bolla \"Cunctae catholicae Ecclesiae\" di papa Giovanni Paolo II, ricavandone il territorio dalla diocesi di Darjeeling.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.189.838 persone contava 63.900 battezzati, corrispondenti al 5,4% del totale."}
{"id": "500597", "revid": "92723", "url": "https://it.wikipedia.org/wiki?curid=500597", "title": "Diocesi di Bag\u00e9", "text": "La diocesi di Bag\u00e9 (in latino: \"Dioecesis Bagensis\") \u00e8 una sede della Chiesa cattolica in Brasile suffraganea dell'arcidiocesi di Pelotas appartenente alla regione ecclesiastica Sul 3. Nel 2020 contava 388.500 battezzati su 487.100 abitanti. \u00c8 retta dal vescovo Cleonir Paulo Dalbosco, O.F.M.Cap.\nTerritorio.\nLa diocesi comprende 12 comuni nella parte meridionale dello stato brasiliano del Rio Grande do Sul al confine con l'Uruguay: Bag\u00e9, Lavras do Sul, Sant'Ana do Livramento, Dom Pedrito, S\u00e3o Gabriel, Ros\u00e1rio do Sul, Pinheiro Machado, Hulha Negra, Candiota, Acegu\u00e1, Pedras Altas e Santa Margarida do Sul.\nSede vescovile \u00e8 la citt\u00e0 di Bag\u00e9, dove si trova la cattedrale di San Sebastiano.\nIl territorio si estende su una superficie di 36.121\u00a0km\u00b2 ed \u00e8 suddiviso in 16 parrocchie.\nStoria.\nLa diocesi \u00e8 stata eretta il 25 giugno 1960 con la bolla \"Qui divino consilio\" di papa Giovanni XXIII, ricavandone il territorio dalle diocesi di Pelotas (oggi arcidiocesi) e di Uruguaiana.\nIl 12 dicembre 1997 ha ceduto la parrocchia di Santa Maria della Vittoria nel comune di Cacequi e il territorio della comunit\u00e0 di Santa Maria in localit\u00e0 Laranjeiras alla diocesi di Santa Maria.\nOriginariamente suffraganea dell'arcidiocesi di Porto Alegre, il 13 aprile 2011 \u00e8 entrata a far parte della provincia ecclesiastica dell'arcidiocesi di Pelotas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 487.100 persone contava 388.500 battezzati, corrispondenti al 79,8% del totale."}
{"id": "500598", "revid": "92723", "url": "https://it.wikipedia.org/wiki?curid=500598", "title": "Arcidiocesi di Baghdad", "text": "Larcidiocesi di Baghdad (in latino: \"Archidioecesis Bagdathensis Latinorum\") \u00e8 una sede della Chiesa cattolica in Iraq immediatamente soggetta alla Santa Sede. Nel 2020 contava 307.800 battezzati. \u00c8 retta dall'arcivescovo Jean Benjamin Sleiman.\nTerritorio.\nL'arcidiocesi estende la sua giurisdizione su tutti i fedeli cattolici di rito latino dell'Iraq.\nSede arcivescovile \u00e8 la citt\u00e0 di Baghdad, dove si trova la cattedrale di San Giuseppe.\nIl territorio \u00e8 suddiviso in 3 parrocchie.\nStoria.\nLa diocesi di Babilonia (o Baghdad) \u00e8 stata eretta il 6 settembre 1632 e comprendeva quattro province della Mesopotamia: Bagdad, Bassora, Mosul ed Amid (l'attuale Diyarbak\u0131r nel Kurdistan turco).\nLa donazione di una facoltosa benefattrice francese, madame Ricouart, imponeva che il prelato titolare di Babilonia dei Latini fosse un francese, condizione questa che la Santa Sede, nelle sue scelte dopo il 1638, rispett\u00f2 quasi sempre.\nCon l'occupazione ottomana della Mesopotamia nel 1638, la residenza fu trasferita a Ispahan: spesso il vescovo era rappresentato a Baghdad da un vicario apostolico facente funzioni di amministratore apostolico. Dal 1719 al 1773 i vescovi ritornarono a risiedere a Baghdad. Da questa data e per quasi cinquant'anni la sede rimase vacante e solo nel 1820 si pot\u00e9 nominare un vescovo latino per la Mesopotamia.\nLa diocesi fu elevata ad arcidiocesi il 19 settembre 1848 con la bolla \"Romanorum Pontificum\" di papa Pio IX. Nel XIX secolo essa comprendeva i territori della Mesopotamia, del Kurdistan e dell'Armenia Minore. In queste terre l'arcivescovo di Baghdad svolgeva funzioni di delegato apostolico; inoltre per buona parte dell'Ottocento egli ricevette anche gli incarichi di amministratore apostolico dell'arcidiocesi di Ispahan in Persia e di rappresentante della Santa Sede presso il patriarcato di Babilonia dei Caldei.\nGli arcivescovi di Baghdad sono membri di diritto della Conferenza dei vescovi latini nelle regioni arabe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 contava 307.800 battezzati."}
{"id": "500599", "revid": "92723", "url": "https://it.wikipedia.org/wiki?curid=500599", "title": "Diocesi di Baguio", "text": "La diocesi di Baguio (in latino: \"Dioecesis Baghiopolitana\") \u00e8 una sede della Chiesa cattolica nelle Filippine suffraganea dell'arcidiocesi di Nueva Segovia. Nel 2020 contava 578.500 battezzati su 796.760 abitanti. \u00c8 retta dal vescovo Victor Barnuevo Bendico.\nTerritorio.\nLa diocesi comprende la provincia filippina di Benguet.\nSede vescovile \u00e8 la citt\u00e0 di Baguio, dove si trova la cattedrale della Madonna della Riconciliazione (\"Cathedral of Our Lady of Atonement\").\nIl territorio si estende su 2.655\u00a0km\u00b2 ed \u00e8 suddiviso in 31 parrocchie.\nStoria.\nLa prefettura apostolica di Mountain Provinces fu eretta il 15 luglio 1932 con il decreto \"Quo facilius\" della Sacra Congregazione Concistoriale, ricavandone il territorio dalla diocesi di Nueva Segovia (oggi arcidiocesi).\nIl 10 giugno 1948 con la bolla \"Quo inter infideles\" di papa Pio XII la prefettura apostolica fu elevata a vicariato apostolico e assunse il nome di vicariato apostolico di Mountain Provinces o Montagnosa.\nIl 6 luglio 1992 cedette porzioni del suo territorio a vantaggio dell'erezione dei vicariati apostolici di Bontoc-Lagawe e di Tabuk e contestualmente assunse il nome di vicariato apostolico di Baguio.\nIl 24 giugno 2004 il vicariato apostolico \u00e8 stato elevato a diocesi con la bolla \"Diligenter adlaborare\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 796.760 persone contava 578.500 battezzati, corrispondenti al 72,6% del totale."}
{"id": "500600", "revid": "247222", "url": "https://it.wikipedia.org/wiki?curid=500600", "title": "Gherardo (vescovo di Firenze)", "text": ""}
{"id": "500601", "revid": "92723", "url": "https://it.wikipedia.org/wiki?curid=500601", "title": "Arcidiocesi di Bah\u00eda Blanca", "text": "Larcidiocesi di Bah\u00eda Blanca (in latino: \"Archidioecesis Sinus Albi\") \u00e8 una sede metropolitana della Chiesa cattolica in Argentina. Nel 2020 contava 688.350 battezzati su 791.820 abitanti. \u00c8 retta dall'arcivescovo Carlos Azpiroz Costa, O.P.\nTerritorio.\nL'arcidiocesi comprende i seguenti \"partidos\" nella parte meridionale della provincia di Buenos Aires in Argentina: Adolfo Alsina, Adolfo Gonz\u00e1les Chaves, Bah\u00eda Blanca, Coronel Dorrego, Coronel de Marina Leonardo Rosales, Coronel Pringles, Coronel Su\u00e1rez, Daireaux, Guamin\u00ed, Monte Hermoso, Patagones, Pu\u00e1n, Saavedra, San Cayetano, Tornquist, Tres Arroyos e Villarino.\nSede arcivescovile \u00e8 la citt\u00e0 di Bah\u00eda Blanca, dove si trova la cattedrale di Nostra Signora della Mercede.\nIl territorio si estende su 82.625\u00a0km\u00b2 ed \u00e8 suddiviso in 55 parrocchie.\nProvincia ecclesiastica.\nLa provincia ecclesiastica di Bah\u00eda Blanca, istituita nel 1957, comprende 7 suffraganee, che coprono tutto il territorio centro-meridionale del Paese:\nStoria.\nLa diocesi di Bah\u00eda Blanca fu eretta il 20 aprile 1934 con la bolla \"Nobilis Argentinae nationis\" di papa Pio XI, ricavandone il territorio dalla diocesi di La Plata, contestualmente elevata ad arcidiocesi. Originariamente era suffraganea della stessa arcidiocesi di La Plata.\nL'11 febbraio 1957 ha ceduto porzioni del suo territorio a vantaggio dell'erezione delle diocesi di Mar del Plata e di Santa Rosa e contestualmente \u00e8 stata elevata al rango di arcidiocesi metropolitana con la bolla \"Quandoquidem adoranda\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 791.820 persone contava 688.350 battezzati, corrispondenti all'86,9% del totale."}
{"id": "500602", "revid": "92723", "url": "https://it.wikipedia.org/wiki?curid=500602", "title": "Diocesi di Baie-Comeau", "text": "La diocesi di Baie-Comeau (in latino: \"Dioecesis Sinus Como\u00ebnsis\") \u00e8 una sede della Chiesa cattolica in Canada suffraganea dell'arcidiocesi di Rimouski appartenente alla regione ecclesiastica Qu\u00e9bec. Nel 2020 contava 99.400 battezzati su 108.150 abitanti. \u00c8 retta dal vescovo Jean-Pierre Blais.\nTerritorio.\nLa diocesi comprende la regione amministrativa del C\u00f4te-Nord in Canada.\nSede vescovile \u00e8 la citt\u00e0 di Baie-Comeau, dove si trova la cattedrale di San Giovanni Eudes.\nIl territorio si estende su 300.281\u00a0km\u00b2 ed \u00e8 suddiviso in 55 parrocchie.\nStoria.\nLa prefettura apostolica del Golfo di San Lorenzo fu eretto il 29 maggio 1882, ricavandone il territorio dalla diocesi di Rimouski (oggi arcidiocesi).\nIl 12 settembre 1905 la prefettura apostolica fu elevata a vicariato apostolico.\nIl 13 luglio 1945 cedette una porzione del suo territorio a vantaggio dell'erezione del vicariato apostolico del Labrador (in seguito divenuta diocesi di Labrador City-Schefferville).\nIl 24 novembre dello stesso anno per effetto della bolla \"Ad christifidelium bonum\" di papa Pio XII il vicariato apostolico si ampli\u00f2, incorporando una porzione di territorio che era appartenuta alla diocesi di Chicoutimi, e contestualmente fu elevato a diocesi, con il nome di diocesi del Golfo di San Lorenzo. In questa occasione la sede vescovile venne traslata da Havre-Saint-Pierre a Baie-Comeau, dove fu eretta a cattedrale la chiesa di \"Sainte-Am\u00e9lie\". Il vescovo G\u00e9rard Couturier, nominato a dicembre 1956, dette avvio alla costruzione della nuova cattedrale, dedicata a San Giovanni Eudes, nella localit\u00e0 di Hauterive.\nOriginariamente suffraganea dell'arcidiocesi di Qu\u00e9bec, il 9 febbraio 1946 \u00e8 entrata a far parte della provincia ecclesiastica della sede di Rimouski, contestualmente elevata al rango di arcidiocesi metropolitana.\nIl 29 febbraio 1960, con il trasferimento della sede vescovile da Baie-Comeau a Hauterive, la diocesi assunse il nome di \"diocesi di Hauterive\" (in latino: \"Dioecesis Altaripensis\"), nome che manterr\u00e0 fino al 14 luglio 1986, quando ha assunto il nome attuale, in seguito alla soppressione del comune di Hauterive e alla sua annessione a quello di Baie-Comeau.\nIl 31 maggio 2007 si \u00e8 ampliata, includendo una porzione del territorio della diocesi di Labrador City-Schefferville, che \u00e8 stata contestualmente soppressa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 108.150 persone contava 99.400 battezzati, corrispondenti al 91,9% del totale."}
{"id": "500603", "revid": "92723", "url": "https://it.wikipedia.org/wiki?curid=500603", "title": "Diocesi di Baker", "text": "La diocesi di Baker (in latino: \"Dioecesis Bakeriensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Portland appartenente alla regione ecclesiastica XII (AK, ID, MT, OR, WA). Nel 2018 contava 37.000 battezzati su 528.400 abitanti. \u00c8 retta dal vescovo Liam Stephen Cary.\nTerritorio.\nLa diocesi comprende 18 contee nella parte centro-orientale dell'Oregon, negli Stati Uniti d'America: Baker, Crook, Deschutes, Gilliam, Grant, Harney, Hood River, Jefferson, Klamath, Lake, Malheur, Morrow, Sherman, Umatilla, Union, Wallowa, Wasco e Wheeler.\nSede vescovile \u00e8 Baker City, dove si trova la cattedrale di San Francesco di Sales.\nIl territorio si estende su 173.013\u00a0km\u00b2 ed \u00e8 suddiviso in 36 parrocchie, raggruppate in 5 decanati.\nStoria.\nLa diocesi di Baker City fu eretta il 19 giugno 1903 con il breve \"Supremi apostolatus\" di papa Leone XIII, ricavandone il territorio dall'arcidiocesi di Oregon City (oggi arcidiocesi di Portland).\nIl 16 febbraio 1952 ha assunto il nome attuale.\nIl 26 novembre 1963, con la lettera apostolica \"Suavem pietatis\", papa Paolo VI ha proclamato San Francesco di Sales patrono principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 528.400 persone contava 37.000 battezzati, corrispondenti al 7,0% del totale."}
{"id": "500604", "revid": "110157", "url": "https://it.wikipedia.org/wiki?curid=500604", "title": "Prefettura apostolica dell'Azerbaigian", "text": "La prefettura apostolica dell'Azerbaigian (in latino: \"Praefectura Apostolica Azerbaigianiensis\") \u00e8 una sede della Chiesa cattolica in Azerbaigian. Nel 2017 contava 580 battezzati su 9.800.000 di abitanti. \u00c8 retta dal vescovo Vladim\u00edr Fekete, S.D.B.\nTerritorio.\nLa prefettura apostolica comprende l'intero territorio dell'Azerbaigian.\nSede prefettizia \u00e8 la citt\u00e0 di Baku, dove si trova la chiesa dell'Immacolata Concezione, unica chiesa cattolica pubblica del Paese, inaugurata nel 2007. Nella capitale sorgono anche due cappelle private all'interno delle residenze dei Salesiani e delle Missionarie della carit\u00e0 di Madre Teresa di Calcutta.\nStoria.\nLa missione sui iuris di Baku fu eretta l'11 ottobre 2000, ricavandone il territorio dall'amministrazione apostolica del Caucaso dei Latini.\nIl 4 agosto 2011 in virt\u00f9 della bolla \"De iuvandis\" di papa Benedetto XVI la missione sui iuris \u00e8 stata elevata a prefettura apostolica e ha assunto il nome di prefettura apostolica dell'Azerbaigian.\nLa piccola comunit\u00e0 cattolica azera ha ricevuto la visita apostolica di papa Giovanni Paolo II nel 2002 e di papa Francesco nel 2016.\nCronotassi degli ordinari.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 2017 su una popolazione di 9.800.000 di persone contava 580 battezzati."}
{"id": "500605", "revid": "767487", "url": "https://it.wikipedia.org/wiki?curid=500605", "title": "Diocesi di Balanga", "text": "La diocesi di Balanga (in latino: \"Dioecesis Balangensis\") \u00e8 una sede della Chiesa cattolica nelle Filippine suffraganea dell'arcidiocesi di San Fernando. Nel 2018 contava 647.350 battezzati su 747.960 abitanti. \u00c8 retta dal vescovo Ruperto Cruz Santos.\nTerritorio.\nLa diocesi comprende la provincia filippina di Bataan.\nSede vescovile \u00e8 la citt\u00e0 di Balanga, dove si trova la cattedrale di San Giuseppe. A Orani sorge la basilica minore di Nostra Signora del Santissimo Rosario.\nIl territorio si estende su 1.373\u00a0km\u00b2 ed \u00e8 suddiviso in 38 parrocchie.\nStoria.\nLa diocesi \u00e8 stata eretta il 17 marzo 1975 con la bolla \"Quoniam ad recte\" di papa Paolo VI, ricavandone il territorio dalla diocesi di San Fernando, che contestualmente \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 747.960 persone contava 647.350 battezzati, corrispondenti all'86,5% del totale."}
{"id": "500606", "revid": "1649409", "url": "https://it.wikipedia.org/wiki?curid=500606", "title": "Diocesi di Ballarat", "text": "La diocesi di Ballarat (in latino: \"Dioecesis Ballaratensis\") \u00e8 una sede della Chiesa cattolica in Australia suffraganea dell'arcidiocesi di Melbourne. Nel 2018 contava 108.000 battezzati su 431.780 abitanti. \u00c8 retta dal vescovo Paul Bird, C.SS.R.\nTerritorio.\nLa diocesi comprende la parte occidentale dello Stato australiano di Victoria.\nSede vescovile \u00e8 la citt\u00e0 di Ballarat, dove si trova la cattedrale di San Patrizio.\nIl territorio si estende su 58.000\u00a0km\u00b2 ed \u00e8 suddiviso in 50 parrocchie.\nStoria.\nLa diocesi \u00e8 stata eretta il 30 marzo 1874 con il breve \"Universi Dominici gregis\" di papa Pio IX, ricavandone il territorio dalla diocesi di Melbourne (oggi arcidiocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 431.780 persone contava 108.000 battezzati, corrispondenti al 25,0% del totale.\nIstituti religiosi presenti in diocesi.\nNel 2011 contavano comunit\u00e0 in diocesi i seguenti istituti:"}
{"id": "500607", "revid": "110157", "url": "https://it.wikipedia.org/wiki?curid=500607", "title": "Diocesi di Balsas", "text": "La diocesi di Balsas (in latino: \"Dioecesis Balsensis\") \u00e8 una sede della Chiesa cattolica in Brasile suffraganea dell'arcidiocesi di S\u00e3o Lu\u00eds do Maranh\u00e3o appartenente alla regione ecclesiastica Nordeste 5. Nel 2018 contava 201.500 battezzati su 301.000 abitanti. \u00c8 retta dal vescovo Valentim Fagundes de Meneses, M.S.C.\nTerritorio.\nLa diocesi si situata nella parte meridionale dello stato brasiliano di Maranh\u00e3o.\nSede vescovile \u00e8 la citt\u00e0 di Balsas, dove si trova la cattedrale del Sacro Cuore di Ges\u00f9.\nIl territorio si estende su 66.025\u00a0km\u00b2 ed \u00e8 suddiviso in 17 parrocchie, istituite nei seguenti comuni: Balsas, Mirador, Sucupira do Norte, S\u00e3o F\u00e9lix de Balsas, Loreto, Samba\u00edba, S\u00e3o Raimundo das Mangabeiras, Tasso Fragoso, Fortaleza dos Nogueiras, Alto Parna\u00edba, Pastos Bons, Riach\u00e3o, Paraibano, Nova Iorque, Benedito Leite e S\u00e3o Domingos do Azeit\u00e3o.\nStoria.\nLa prelatura territoriale di Santo Ant\u00f4nio de Balsas fu eretta il 20 dicembre 1954 con la bolla \"Quo modo sollemne\" di papa Pio XII, ricavandone il territorio dalla diocesi di Caxias do Maranh\u00e3o.\nIl 22 giugno 1968 per effetto del decreto \"Spirituali christifidelium\" della Congregazione per i vescovi il territorio della prelatura territoriale si ampli\u00f2, incorporando i comuni di Mirador, Nova Iorque, Paraibano, Pastos Bons e Sucupira do Norte dalla diocesi di Caxias do Maranh\u00e3o.\nIl 3 ottobre 1981 la prelatura territoriale \u00e8 stata elevata a diocesi con la bolla \"Institutionis propositum\" di papa Giovanni Paolo II e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 301.000 persone contava 201.500 battezzati, corrispondenti al 66,9% del totale."}
{"id": "500608", "revid": "267975", "url": "https://it.wikipedia.org/wiki?curid=500608", "title": "Arcidiocesi di Baltimora", "text": "Larcidiocesi di Baltimora (in latino: \"Archidioecesis Baltimorensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica IV (DC, DE, MD, VA, VI, WV). Nel 2018 contava 517.015 battezzati su 3.250.032 abitanti. \u00c8 retta dall'arcivescovo William Edward Lori.\nTerritorio.\nL'arcidiocesi comprende nove contee dello stato del Maryland, negli Stati Uniti d'America: Allegany, Anne Arundel, Baltimora, Carroll, Frederick, Garrett, Harford, Howard e Washington.\nSede arcivescovile \u00e8 la citt\u00e0 di Baltimora, dove si trovano la cattedrale di Nostra Regina Maria (\"Mary Our Queen\") e la basilica concattedrale dell'Assunzione di Maria Vergine (\"National Shrine of the Assumption of the Blessed Virgin Mary\") che \u00e8 la pi\u00f9 antica cattedrale cattolica degli Stati Uniti. A Emmitsburg si trovano invece la basilica minore di Sant'Elisabetta Anna Bayley Seton (\"Basilica of the National Shrine of St. Elizabeth Ann Seton\") e il santuario della Madonna di Lourdes (\"National Shrine Grotto of Lourdes\").\nIl territorio si estende su 12.430\u00a0km\u00b2 ed \u00e8 suddiviso in 140 parrocchie.\nProvincia ecclesiastica.\nLa provincia ecclesiastica di Baltimora, istituita nel 1808, comprende le seguenti suffraganee:\nStoria.\nLa prefettura apostolica degli Stati Uniti d'America fu eretta il 26 novembre 1784, ricavandone il territorio dalla diocesi di Qu\u00e9bec (oggi arcidiocesi). Fu la prima circoscrizione ecclesiastica degli Stati Uniti.\nIl 6 novembre 1789 per effetto del breve \"Ex hac Apostolicae\" di papa Pio VI la prefettura apostolica fu elevata a diocesi e assunse il nome di diocesi di Baltimora. La nuova diocesi fu resa immediatamente soggetta alla Santa Sede.\nL'8 aprile 1808 cedette porzioni del suo territorio a vantaggio dell'erezione delle diocesi di Boston (oggi arcidiocesi), di Bardstown (oggi arcidiocesi di Louisville), di Filadelfia (oggi arcidiocesi) e di New York (oggi arcidiocesi). Lo stesso giorno la diocesi fu elevata al rango di arcidiocesi metropolitana con il breve \"Pontificii muneris\" di papa Pio VII.\nL'11 luglio 1820 cedette altre porzioni del suo territorio a vantaggio dell'erezione delle diocesi di Charleston e di Richmond.\nNel 1850, la \"Prerogative of Place\" confer\u00ec all'arcidiocesi di Baltimora una precedenza onorifica rispetto alle altre diocesi simile a quella dei primati in altri paesi.\nIl 3 marzo 1868 cedette un'ulteriore porzione di territorio a vantaggio dell'erezione della diocesi di Wilmington.\nIl 22 luglio 1939 assunse il nome di arcidiocesi di Baltimora-Washington.\nIl 15 novembre 1947 l'arcidiocesi si \u00e8 divisa, dando origine all'arcidiocesi di Baltimora e all'arcidiocesi di Washington.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 3.250.032 persone contava 517.015 battezzati, corrispondenti al 15,9% del totale.\nIstituti religiosi.\nIstituti religiosi maschili.\nAlla fine del 2012 contavano case in diocesi i seguenti istituti religiosi maschili:\nIstituti religiosi femminili.\nAlla fine del 2012 contavano case in diocesi i seguenti istituti religiosi femminili:"}
{"id": "500610", "revid": "14002", "url": "https://it.wikipedia.org/wiki?curid=500610", "title": "Arcidiocesi di Bamberg", "text": ""}
{"id": "500611", "revid": "1086375", "url": "https://it.wikipedia.org/wiki?curid=500611", "title": "Arcidiocesi di Bamenda", "text": "Larcidiocesi di Bamenda (in latino: \"Archidioecesis Bamendana\") \u00e8 una sede metropolitana della Chiesa cattolica in Camerun. Nel 2018 contava 609.798 battezzati su 1.451.900 abitanti. \u00c8 retta dall'arcivescovo Andrew Nkea Fuanya.\nTerritorio.\nL'arcidiocesi comprende i dipartimenti di Boyo, Menchum, Mezam, Momo e Ngo-Ketunjia nella regione del Nordovest del Camerun.\nSede arcivescovile \u00e8 la citt\u00e0 di Bamenda, dove si trova la cattedrale di San Giuseppe.\nIl territorio \u00e8 suddiviso in 45 parrocchie, raggruppate in 7 decanati.\nProvincia ecclesiastica.\nLa provincia ecclesiastica di Bamenda, istituita nel 1982, comprende 4 suffraganee:\nStoria.\nLa diocesi di Bamenda fu eretta il 13 agosto 1970 con la bolla \"Tametsi Christianarum\" di papa Paolo VI, ricavandone il territorio dalla diocesi di Bu\u00e9a. Originariamente era suffraganea dell'arcidiocesi di Yaound\u00e9.\nIl 18 marzo 1982 ha ceduto una porzione del suo territorio a vantaggio dell'erezione della diocesi di Kumbo e contestualmente \u00e8 stata elevata ad arcidiocesi metropolitana con la bolla \"Eo magis catholica\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 1.451.900 persone contava 609.798 battezzati, corrispondenti al 42,0% del totale."}
{"id": "500612", "revid": "1649409", "url": "https://it.wikipedia.org/wiki?curid=500612", "title": "Arcidiocesi di Bamako", "text": "Larcidiocesi di Bamako (in latino: \"Archidioecesis Bamako\u00ebnsis\") \u00e8 una sede metropolitana della Chiesa cattolica in Mali. Nel 2018 contava battezzati su abitanti. \u00c8 retta dall'arcivescovo cardinale Jean Zerbo.\nTerritorio.\nL'arcidiocesi comprende la citt\u00e0 di Bamako e i circondari di Kati, Kangaba, Koulikoro, Banamba e Kolokani nella regione di Koulikoro; e i circondari di Bougouni, Kolondi\u00e9ba e Yanfolila nella regione di Sikasso in Mali.\nSede arcivescovile \u00e8 la citt\u00e0 di Bamako, dove si trova la cattedrale del Sacro Cuore di Ges\u00f9.\nIl territorio si estende su \u00a0km\u00b2 ed \u00e8 suddiviso in 11 parrocchie. Quattro di queste si trovano nella capitale Bamako, mentre le altre sono sparse sul territorio nei villaggi di Falaj\u00e9 (fondata nel 1889), Kati (1897), Gwalala (1934), Ou\u00e9less\u00e9bougou (1936), Bougouni (1953) e Kolokani (1965).\nLa provincia ecclesiastica di Bamako, istituita nel 1955, comprende tutte le diocesi del Mali.\nStoria.\nLa prefettura apostolica del Sahara e Sudan fu eretta il 6 agosto 1868, ricavandone il territorio dal vicariato apostolico dell'Africa centrale (oggi arcidiocesi di Khartoum); il 13 marzo 1891 fu elevata al rango di vicariato apostolico in forza del breve \"Romanis pontificibus\" di papa Leone XIII.\nIl 19 luglio 1901 cedette una porzione del suo territorio a vantaggio dell'erezione della prefettura apostolica di Gharda\u00efa (oggi diocesi di Laghouat) e contestualmente assunse il nome di vicariato apostolico del Sahara nel Sudan francese.\nIl 2 luglio 1921, in forza del breve \"Ex officio supremi\" di papa Benedetto XV, il vicariato si divise, dando origine ai vicariati apostolici di Ouagadougou (oggi arcidiocesi) e di Bamako.\nIl 15 dicembre 1927, il 9 marzo 1937, il 9 giugno 1942 e il 12 giugno 1947 il vicariato apostolico di Bamako cedette porzioni del suo territorio a vantaggio dell'erezione rispettivamente delle prefetture apostoliche di Bobo-Dioulasso (oggi arcidiocesi), di N'Z\u00e9r\u00e9kor\u00e9 (oggi diocesi), di Gao (oggi diocesi di Mopti) e di Kayes (oggi diocesi).\nIl 14 settembre 1955 il vicariato apostolico \u00e8 stato elevato al rango di arcidiocesi metropolitana con la bolla \"Dum tantis\" di papa Pio XII.\nIl 10 marzo 1962 ha ceduto un'altra porzione di territorio a vantaggio dell'erezione della diocesi di S\u00e9gou.\nNel gennaio del 1990 l'arcidiocesi ha ricevuto la visita pastorale di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di persone contava battezzati, corrispondenti al 3,0% del totale."}
{"id": "500613", "revid": "92723", "url": "https://it.wikipedia.org/wiki?curid=500613", "title": "Diocesi di Barbastro-Monz\u00f3n", "text": "La diocesi di Barbastro-Monz\u00f3n (in latino: \"Dioecesis Barbastrensis-Montisonensis\") \u00e8 una sede della Chiesa cattolica in Spagna suffraganea dell'arcidiocesi di Saragozza. Nel 2018 contava 86.629 battezzati su 97.917 abitanti. \u00c8 retta dal vescovo \u00c1ngel Javier P\u00e9rez Pueyo, S.O.D.\nTerritorio.\nLa diocesi comprende la parte orientale della provincia di Huesca.\nSede vescovile \u00e8 la citt\u00e0 di Barbastro, dove si trova la cattedrale dell'Assunzione di Maria Vergine. A Monz\u00f3n si trova la concattedrale di Santa Maria del Romeral.\nNel territorio della diocesi, a Is\u00e1bena, sorge anche l'antica cattedrale di Roda de Is\u00e1bena dedicata a San Vincenzo martire, oggi chiesa parrocchiale.\nIl territorio \u00e8 suddiviso in 247 parrocchie.\nStoria.\nLa diocesi di Roda fu eretta nel IX secolo quando i vescovi di L\u00e9rida vi trasferirono la loro sede a causa dell'invasione araba. Originariamente era suffraganea dell'arcidiocesi di Tarragona.\nNel 1101 la sede fu trasferita a Barbastro; nei successivi quarant'anni i vescovi portarono il titolo di vescovi di Barbastro o Barbastro-Roda.\nLa diocesi fu soppressa nel 1149 ed il suo territorio incorporato in quello della diocesi di Huesca, mentre il vescovo Guillermo P\u00e9rez ritorn\u00f2 in quella che era stata la sede originaria della diocesi, L\u00e9rida, che nel frattempo era stata liberata dall'occupazione araba.\nBarbastro fu ristabilita il 18 giugno 1571 ricavandone il territorio dalla diocesi di Huesca. Da questo momento \u00e8 stata suffraganea dell'arcidiocesi di Saragozza.\nDal 1855 al 1896 fu amministrata da vicari capitolari, quindi fino al 1950 da amministratori apostolici.\nIl 15 giugno 1995 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 97.917 persone contava 86.629 battezzati, corrispondenti all'88,5% del totale."}
{"id": "500614", "revid": "92723", "url": "https://it.wikipedia.org/wiki?curid=500614", "title": "Diocesi di Bandung", "text": "La diocesi di Bandung (in latino: \"Dioecesis Bandungensis\") \u00e8 una sede della Chiesa cattolica in Indonesia suffraganea dell'arcidiocesi di Giacarta. Nel 2018 contava 97.793 battezzati su 30.353.840 abitanti. \u00c8 retta dal vescovo Antonius Subianto Bunyamin, O.S.C.\nTerritorio.\nLa diocesi comprende la parte centro-orientale della provincia indonesiana di Giava Occidentale:\nSede vescovile \u00e8 la citt\u00e0 di Bandung, dove si trova la cattedrale di San Pietro.\nIl territorio si estende su 23.315\u00a0km\u00b2 ed \u00e8 suddiviso in 26 parrocchie.\nStoria.\nLa prefettura apostolica di Bandung fu eretta il 20 aprile 1932 con il breve \"Romanorum Pontificum\" di papa Pio XI, ricavandone il territorio dal vicariato apostolico di Batavia (oggi arcidiocesi di Giacarta).\nIl 16 ottobre 1941 la prefettura apostolica fu elevata a vicariato apostolico con la bolla \"Quae rei catholicae\" di papa Pio XII.\nIl 3 gennaio 1961 il vicariato apostolico \u00e8 stato elevato a diocesi con la bolla \"Quod Christus\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 30.353.840 persone contava 97.793 battezzati, corrispondenti allo 0,3% del totale."}
{"id": "500615", "revid": "92723", "url": "https://it.wikipedia.org/wiki?curid=500615", "title": "Diocesi di Banfora", "text": "La diocesi di Banfora (in latino: \"Dioecesis Banforensis\") \u00e8 una sede della Chiesa cattolica in Burkina Faso suffraganea dell'arcidiocesi di Bobo-Dioulasso. Nel 2018 contava 35.100 battezzati su 772.100 abitanti. \u00c8 retta dal vescovo Lucas Kalfa Sanon.\nTerritorio.\nLa diocesi comprende le province del Burkina Faso di Como\u00e9 e L\u00e9raba.\nSede vescovile \u00e8 la citt\u00e0 di Banfora, dove si trova la cattedrale dei Santi Pietro e Paolo.\nIl territorio si estende su 18.917\u00a0km\u00b2 ed \u00e8 suddiviso in 8 parrocchie.\nStoria.\nLa diocesi \u00e8 stata eretta il 27 giugno 1998 con la bolla \"Cum suo tempore\" di papa Giovanni Paolo II, ricavandone il territorio dalla diocesi di Bobo-Dioulasso (oggi arcidiocesi). Originariamente era suffraganea dell'arcidiocesi di Ouagadougou.\nIl 5 dicembre 2000 \u00e8 entrata a far parte della provincia ecclesiastica dell'arcidiocesi di Bobo-Dioulasso.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 772.100 persone contava 35.100 battezzati, corrispondenti al 4,5% del totale."}
{"id": "500616", "revid": "110157", "url": "https://it.wikipedia.org/wiki?curid=500616", "title": "Arcidiocesi di Bangalore", "text": "Larcidiocesi di Bangalore (in latino: \"Archidioecesis Bangalorensis\") \u00e8 una sede metropolitana della Chiesa cattolica in India. Nel 2018 contava 526.400 battezzati su 17.388.540 abitanti. \u00c8 retta dall'arcivescovo Peter Machado.\nTerritorio.\nL'arcidiocesi comprende i distretti di Bangalore (urbano e rurale), Ramanagara, Chikballapur, Kolar e Tumkur nello stato di Karnataka in India.\nSede arcivescovile \u00e8 la citt\u00e0 di Bangalore, dove si trova la cattedrale di San Francesco Saverio. Nella stessa citt\u00e0 sorgono l'ex cattedrale di San Patrizio e la basilica minore di Santa Maria.\nIl territorio si estende su 27.123\u00a0km\u00b2 ed \u00e8 suddiviso in 122 parrocchie.\nProvincia ecclesiastica.\nLa provincia ecclesiastica di Bangalore, istituita nel 1953, comprende le seguenti suffraganee:\nStoria.\nBangalore fu la primitiva sede dei vescovi della diocesi di Mysore; cattedrale di questa diocesi era la chiesa di San Patrizio, dove furono sepolti i primi cinque vescovi di Mysore, appartenenti alla Societ\u00e0 per le missioni estere di Parigi.\nLa diocesi di Bangalore fu eretta il 13 febbraio 1940 con la bolla \"Felicius increscente\" di papa Pio XII, ricavandone il territorio dalla diocesi di Mysore.\nIl 19 settembre 1953 \u00e8 stata elevata al rango di arcidiocesi metropolitana con la bolla \"Mutant res\" dello stesso papa Pio XII.\nIl 14 novembre 1988 ha ceduto una porzione del suo territorio a vantaggio dell'erezione della diocesi di Shimoga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 17.388.540 persone contava 526.400 battezzati, corrispondenti al 3,0% del totale."}
{"id": "500617", "revid": "92723", "url": "https://it.wikipedia.org/wiki?curid=500617", "title": "Diocesi di Ban\u00ed", "text": "La diocesi di Ban\u00ed (in latino: \"Dioecesis Baniensis\") \u00e8 una sede della Chiesa cattolica nella Repubblica Dominicana suffraganea dell'arcidiocesi di Santo Domingo. Nel 2018 contava 770.320 battezzati su 870.170 abitanti. \u00c8 retta dal vescovo V\u00edctor Emilio Masalles Pere.\nTerritorio.\nLa diocesi comprende le province dominicane di Peravia, San Crist\u00f3bal e San Jos\u00e9 de Ocoa.\nSede vescovile \u00e8 la citt\u00e0 di Ban\u00ed, dove si trova la cattedrale di Nostra Signora della Regla.\nIl territorio \u00e8 suddiviso in 25 parrocchie.\nStoria.\nLa diocesi \u00e8 stata eretta l'8 novembre 1986 con la bolla \"Spiritali Christifidelium\" di papa Giovanni Paolo II, ricavandone il territorio dall'arcidiocesi di Santo Domingo.\nLa bolla ha trovato attuazione a partire dal 23 gennaio 1987.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 870.170 persone contava 770.320 battezzati, corrispondenti all'88,5% del totale."}
{"id": "500618", "revid": "340520", "url": "https://it.wikipedia.org/wiki?curid=500618", "title": "Crunk", "text": "La musica crunk \u00e8 un genere musicale originatosi nel sud degli Stati Uniti, in particolare nella zona est di Atlanta, Georgia; e in particolare in quello che viene considerato il suo luogo di nascita: Memphis, Tennessee.\nDefinizione.\nIl crunk \u00e8 classificato come una suddivisione del genere southern hip hop detto anche dirty South hip hop ed \u00e8 una conseguenza della bounce music di New Orleans. La particolarit\u00e0 di questo sottogenere del hip hop \u00e8 la presenza di fischi o speciali beat piuttosto potenti; \u00e8 anche evidente una forte componente Elettrorap.\nStoria.\nI primi anni.\nIl genere crunk ha origine nei primi anni 1990, pur non salendo alla ribalta del \"mainstream\" musicale se non nei primi anni 2000. Il primo singolo di genere crunk di un certo successo \u00e8 stato \"Get Crunked Up\" di Iconz, apparsa nel 2000.\nSuccesso e decadenza.\nDurante il 2003, il crunk \u00e8 salito alla notoriet\u00e0 con i singoli \"Never Scared\" di Bone Crusher, featuring Killer Mike e T.I., \"Salt Shaker\" di Ying Yang Twins, featuring Lil Jon &amp; the East Side Boyz, \"Damn!\" degli YoungBloodZ, prodotta dallo stesso Lil Jon e la famosa \"Get Low\" di Lil Jon &amp; the East Side Boyz featuring Ying Yang Twins, salita al secondo posto della Billboard Hot 100 singles chart.\nNel 2004 il crunk e specialmente Lil Jon erano talmente conosciuti ed apprezzati che il famosissimo artista R&amp;B Usher scelse proprio Lil Jon per fargli produrre il suo singolo \"Yeah!\", diventato uno dei maggiori successi del 2004, anche per la rivista \"Billboard\". Lil Jon ha prodotto un'altra hit da primo posto in classifica nel 2004 con \"Goodies\" di Ciara, featuring Petey Pablo.\nNel 2005 tuttavia fu chiaro che il crunk, dopo una breve parentesi di successo, aveva un suono che lo rendeva appetibile limitatamente ai suoi luoghi d'origine, come appunto Memphis e Atlanta.\nNel luglio 2007 arriva una grande conquista per il genere, la parola \"Crunk\" arriva nel dizionario \"Merriam-Webster's Collegiate Dictionary\", la definizione data dal dizionario \u00e8 la seguente: \nCrunk&amp;B.\nIl Crunk&amp;B \u00e8 un sottogenere musicale del crunk in fusione con l'R&amp;B. Le basi sono palesemente da club, mentre le liriche sono R&amp;B. Alcuni tipici artisti crunk&amp;B sono T-Pain, Usher e Ciara."}
{"id": "500619", "revid": "92723", "url": "https://it.wikipedia.org/wiki?curid=500619", "title": "Diocesi di Banja Luka", "text": "La diocesi di Banja Luka (in latino: \"Dioecesis Bania Lucensis\") \u00e8 una sede della Chiesa cattolica in Bosnia ed Erzegovina suffraganea dell'arcidiocesi di Sarajevo. Nel 2018 contava 30.151 battezzati su 836.000 abitanti. \u00c8 retta dal vescovo Franjo Komarica.\nTerritorio.\nLa diocesi comprende la parte occidentale della Bosnia.\nSede vescovile \u00e8 la citt\u00e0 di Banja Luka, dove si trova la cattedrale di San Bonaventura.\nIl territorio si estende su 16.457\u00a0km\u00b2 ed \u00e8 suddiviso in 48 parrocchie.\nStoria.\nLa diocesi di Banjaluka \u00e8 stata eretta il 5 luglio 1881 con la bolla \"Ex hac augusta\" di papa Leone XIII, ricavandone il territorio dall'arcidiocesi di Sarajevo e divenendone suffraganea.\nIl 31 dicembre 1985 ha adottato il nome attuale con la grafia staccata.\nA seguito delle guerre degli anni novanta la diocesi ha perduto pi\u00f9 della met\u00e0 degli abitanti e quasi in proporzione di battezzati cattolici.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 836.000 persone contava 30.151 battezzati, corrispondenti al 3,6% del totale."}
{"id": "500620", "revid": "92723", "url": "https://it.wikipedia.org/wiki?curid=500620", "title": "Arcidiocesi di Bangkok", "text": "Larcidiocesi di Bangkok (in latino: \"Archidioecesis Bangkokensis\") \u00e8 una sede metropolitana della Chiesa cattolica in Thailandia. Nel 2018 contava 121.039 battezzati su 13.748.261 abitanti. \u00c8 retta dall'arcivescovo cardinale Francis Xavier Kriengsak Kovithavanij.\nTerritorio.\nL'arcidiocesi comprende la metropoli Bangkok e le province thailandesi di: Ayutthaya, Nakhon Pathom, Nonthaburi, Pathum Thani, Samut Prakan, Samut Sakhon e Suphanburi. Inoltre, la parte ad ovest del fiume Bang Pa Kong della provincia di Chachoengsao e il distretto Amphoe Ban Na della provincia di Nakhon Nayok appartengono alla diocesi.\nSede arcivescovile \u00e8 la citt\u00e0 di Bangkok, dove si trova la cattedrale dell'Assunzione della Santissima Vergine Maria.\nIl territorio si estende su 18.831\u00a0km\u00b2 ed \u00e8 suddiviso in 55 parrocchie.\nStoria.\nI primi missionari a giungere in Siam furono i gesuiti e i domenicani nel corso del XVI secolo. Ma fu soprattutto con l'arrivo dei missionari della Societ\u00e0 per le missioni estere di Parigi che la missione pot\u00e9 prendere piede stabile; essi si insediarono verso la fine del 1662 a Ayutthaya, capitale del regno omonimo. Con il breve \"Cum civitas Iuthia\" del 4 giugno 1669, papa Clemente IX sottomise la missione del Siam al vicariato apostolico di Nanchino (oggi arcidiocesi).\nIl vicariato apostolico del Siam fu eretto nel 1673.\nNel 1840 incorpor\u00f2 il territorio della soppressa diocesi di Malacca, che era stato affidato al vicariato apostolico di Ava e Peg\u00f9 (oggi arcidiocesi di Yangon).\nIl 10 settembre 1841 per effetto del breve \"Universi dominici gregis\" di papa Gregorio XVI cedette il territorio corrispondente alla soppressa diocesi di Malacca a vantaggio dell'erezione del vicarato apostolico del Siam occidentale (da cui discende l'arcidiocesi di Singapore) e nel contempo assunse il nome di vicariato apostolico del Siam orientale.\nI confini del vicariato apostolico del Siam furono stabiliti il 24 agosto 1870 con il breve \"Ecclesiae universae\" di papa Pio IX.\nIl 4 maggio 1899 cedette una porzione del suo territorio a vantaggio dell'erezione del vicariato apostolico del Laos (oggi arcidiocesi di Thare e Nonseng).\nIl 3 dicembre 1924 cambi\u00f2 nuovamente nome in favore di vicariato apostolico di Bangkok in forza del decreto \"Ordinarii Indosinensis\" della Congregazione di Propaganda Fide.\nIl 30 giugno 1930, l'11 maggio 1944 e il 17 novembre 1959 cedette altre porzioni di territorio a vantaggio dell'erezione rispettivamente della missione sui iuris di Rajaburi, del vicariato apostolico di Chanthaburi e della prefettura apostolica di Chiang-Mai (oggi rispettivamente diocesi di Ratchaburi, diocesi di Chanthaburi e diocesi di Chiang Mai).\nIl 18 dicembre 1965 il vicariato apostolico fu elevato al rango di arcidiocesi metropolitana con la bolla \"Qui in fastigio\" di papa Paolo VI.\nIl 9 febbraio 1967 ha ceduto un'ulteriore porzione di territorio a vantaggio dell'erezione della diocesi di Nakhon-Sawan (oggi diocesi di Nakhon Sawan).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 13.748.261 persone contava 121.039 battezzati, corrispondenti allo 0,9% del totale."}
{"id": "500621", "revid": "92723", "url": "https://it.wikipedia.org/wiki?curid=500621", "title": "Diocesi di Ban M\u00ea Thu\u1ed9t", "text": "La diocesi di Ban M\u00ea Thu\u1ed9t (in latino: \"Dioecesis Banmethuotensis\") \u00e8 una sede della Chiesa cattolica in Vietnam suffraganea dell'arcidiocesi di Hu\u00ea. Nel 2018 contava 440.942 battezzati su 2.955.911 abitanti. \u00c8 retta dal vescovo Vincent Nguy\u00ean Van Ban.\nTerritorio.\nLa diocesi comprende le province di Dak Lak, Dak Nong e gran parte della provincia di Binh Phuoc. \nSede vescovile \u00e8 la citt\u00e0 di Ban M\u00ea Thu\u1ed9t, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 106 parrocchie.\nStoria.\nLa diocesi \u00e8 stata eretta il 22 giugno 1967 con la bolla \"Qui Dei benignitate\" di papa Paolo VI, ricavandone il territorio dalle diocesi di \u00d0\u00e0 Lat e di Kontum.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 2.955.911 persone contava 440.942 battezzati, corrispondenti al 14,9% del totale."}
{"id": "500622", "revid": "110157", "url": "https://it.wikipedia.org/wiki?curid=500622", "title": "Arcieparchia di Baniyas", "text": "Larcieparchia di Baniyas (in latino: \"Archieparchia Caesariensis o Paneadensis\") \u00e8 una sede della Chiesa cattolica greco-melchita in Libano suffraganea dell'arcieparchia di Tiro. Nel 2018 contava 2.575 battezzati. \u00c8 retta dall'arcieparca Georges Nicolas Haddad, S.M.S.P.\nTerritorio.\nL'arcieparchia comprende la parte sud-orientale del Libano.\nSede arcieparchiale \u00e8 la citt\u00e0 di Marjayoun, dove si trova la cattedrale di San Pietro, costruita nel 1892 e restaurata nel 1968 dopo un incendio.\nIl territorio \u00e8 suddiviso in 11 parrocchie.\nStoria.\nAntica sede risalente al IV secolo, fu restaurata il 25 febbraio 1886.\nIl 18 novembre 1964 \u00e8 stata elevata al rango di arcieparchia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2018 contava 2.575 battezzati."}
{"id": "500623", "revid": "92723", "url": "https://it.wikipedia.org/wiki?curid=500623", "title": "Diocesi di Barretos", "text": "La diocesi di Barretos (in latino: \"Dioecesis Barretensis\") \u00e8 una sede della Chiesa cattolica in Brasile suffraganea dell'arcidiocesi di Ribeir\u00e3o Preto appartenente alla regione ecclesiastica Sul 1. Nel 2018 contava 295.145 battezzati su 368.805 abitanti. \u00c8 retta dal vescovo Milton Kenan J\u00fanior.\nTerritorio.\nLa diocesi comprende 13 comuni nella parte settentrionale dello stato brasiliano di San Paolo: Barretos, Cajobi, Colina, Col\u00f4mbia, Emba\u00faba, Gua\u00edra, Guaraci, Ipu\u00e3, Jaborandi, Miguel\u00f3polis, Morro Agudo, Ol\u00edmpia e Sever\u00ednia.\nSede vescovile \u00e8 la citt\u00e0 di Barretos, dove si trova la cattedrale dello Spirito Santo.\nIl territorio si estende su una superficie di 8.770\u00a0km\u00b2 ed \u00e8 suddiviso in 24 parrocchie, raggruppate in 4 regioni pastorali: Barretos, Colina, Gua\u00edra e Ol\u00edmpia.\nStoria.\nLa diocesi \u00e8 stata eretta il 14 aprile 1973 con la bolla \"Adsiduum studium\" di papa Paolo VI, ricavandone il territorio dall'arcidiocesi di Ribeir\u00e3o Preto e dalla diocesi di Jaboticabal.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 368.805 persone contava 295.145 battezzati, corrispondenti all'80,0% del totale."}
{"id": "500631", "revid": "110157", "url": "https://it.wikipedia.org/wiki?curid=500631", "title": "Diocesi di Barra", "text": "La diocesi di Barra (in latino: \"Dioecesis Barrensis\") \u00e8 una sede della Chiesa cattolica in Brasile suffraganea dell'arcidiocesi di Feira de Santana appartenente alla regione ecclesiastica Nordeste 3. Nel 2018 contava 264.500 battezzati su 293.620 abitanti. \u00c8 retta dal vescovo Lu\u00eds Fl\u00e1vio Cappio, O.F.M.\nTerritorio.\nLa diocesi comprende 11 comuni dello stato brasiliano di Bahia: Barra, Brotas de Maca\u00fabas, Buritirama, Gentio do Ouro, Ibotirama, Ipupiara, Itagua\u00e7u da Bahia, Morpar\u00e1, Muqu\u00e9m de S\u00e3o Francisco, Oliveira dos Brejinhos e Xique-Xique.\nSede vescovile \u00e8 la citt\u00e0 di Barra, dove si trova la cattedrale delle Stimmate di San Francesco d'Assisi.\nIl territorio si estende su 44.987\u00a0km\u00b2 ed \u00e8 suddiviso in 14 parrocchie.\nStoria.\nLa diocesi \u00e8 stata eretta il 20 ottobre 1913, ricavandone il territorio dall'arcidiocesi di San Salvador di Bahia, di cui originariamente era suffraganea.\nIn seguito, ha ceduto a pi\u00f9 riprese porzioni del suo territorio a vantaggio dell'erezione di nuove diocesi e precisamente: la diocesi di Ruy Barbosa il 14 novembre 1959, le diocesi di Bom Jesus da Lapa e di Juazeiro il 22 luglio 1962; la diocesi di Irec\u00ea il 28 aprile 1979, la diocesi di Barreiras il 21 maggio 1979.\nIl 16 gennaio 2002 \u00e8 entrata a far parte della provincia ecclesiastica dell'arcidiocesi di Feira de Santana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 293.620 persone contava 264.500 battezzati, corrispondenti al 90,1% del totale."}
{"id": "500632", "revid": "267975", "url": "https://it.wikipedia.org/wiki?curid=500632", "title": "Diocesi di Barcelona", "text": "La diocesi di Barcelona (in latino: \"Dioecesis Barcinonensis in Venetiola\") \u00e8 una sede della Chiesa cattolica in Venezuela suffraganea dell'arcidiocesi di Cuman\u00e1. Nel 2018 contava 1.089.663 battezzati su 1.362.279 abitanti. \u00c8 retta dal vescovo Jorge An\u00edbal Quintero Chac\u00f3n.\nTerritorio.\nLa diocesi comprende la parte centro-settentrionale dello stato venezuelano di Anzo\u00e1tegui.\nSede vescovile \u00e8 la citt\u00e0 di Barcelona, dove si trova la cattedrale di San Cristoforo.\nIl territorio si estende su 20.322\u00a0km\u00b2 \u00e8 suddiviso in 49 parrocchie, raggruppate in 5 zone pastorali.\nStoria.\nLa diocesi fu eretta il 7 giugno 1954 con la bolla \"Summa Dei\" di papa Pio XII, ricavandone il territorio dalla diocesi di Ciudad Bol\u00edvar (oggi arcidiocesi). Originariamente era suffraganea dell'arcidiocesi di Caracas. Il primo vescovo fu l'italo-venezuelano Jos\u00e9 Humberto Paparoni.\nIl 21 giugno 1958 entr\u00f2 a far parte della provincia ecclesiastica dell'arcidiocesi di Ciudad Bol\u00edvar, in cui rimase fino al 16 maggio 1992 quando divenne suffraganea dell'arcidiocesi di Cuman\u00e1.\nIl 31 maggio 2018 ha ceduto una porzione del suo territorio a vantaggio dell'erezione della diocesi di El Tigre.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.362.279 persone contava 1.089.663 battezzati, corrispondenti all'80,0% del totale."}
{"id": "500633", "revid": "92723", "url": "https://it.wikipedia.org/wiki?curid=500633", "title": "Diocesi di Bareilly", "text": "La diocesi di Bareilly (in latino: \"Dioecesis Bareillensis\") \u00e8 una sede della Chiesa cattolica in India suffraganea dell'arcidiocesi di Agra. Nel 2018 contava 7.460 battezzati su 10.586.780 abitanti. \u00c8 retta dal vescovo Ignatius D'Souza.\nTerritorio.\nLa diocesi comprende i distretti indiani di Bareilly, Shahjahanpur e Pilibhit nello stato di Uttar Pradesh; e i distretti di Nainital, Almora, Pithoragarh, Champawat e di Udham Singh Nagar nello stato di Uttarakhand.\nSede vescovile \u00e8 la citt\u00e0 di Bareilly, dove si trova la cattedrale di Sant'Alfonso.\nIl territorio \u00e8 suddiviso in 57 parrocchie.\nStoria.\nLa diocesi \u00e8 stata eretta il 19 gennaio 1989 con la bolla \"Indorum inter gentes\" di papa Giovanni Paolo II, ricavandone il territorio dalla diocesi di Lucknow.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 10.586.780 persone contava 7.460 battezzati, corrispondenti allo 0,1% del totale."}
{"id": "500634", "revid": "92723", "url": "https://it.wikipedia.org/wiki?curid=500634", "title": "Diocesi di Barinas", "text": "La diocesi di Barinas (in latino: \"Dioecesis Barinensis\") \u00e8 una sede della Chiesa cattolica in Venezuela suffraganea dell'arcidiocesi di M\u00e9rida. Nel 2018 contava 712.100 battezzati su 837.715 abitanti. \u00c8 retta dal vescovo Jes\u00fas Alfonso Guerrero Contreras, O.F.M.Cap.\nTerritorio.\nLa diocesi comprende lo stato venezuelano di Barinas, ad eccezione del comune di Andr\u00e9s Eloy Blanco, che appartiene alla diocesi di Guasdualito.\nSede vescovile \u00e8 la citt\u00e0 di Barinas, dove si trova la cattedrale di Nostra Signora del Pilar.\nIl territorio \u00e8 suddiviso in 47 parrocchie.\nStoria.\nLa diocesi \u00e8 stata eretta il 23 luglio 1965 con la bolla \"Apostolicum munus\" di papa Paolo VI, ricavandone il territorio dalla diocesi di Calabozo (oggi arcidiocesi) e dall'arcidiocesi di M\u00e9rida.\nIl 3 dicembre 2015 ha ceduto una porzione di territorio a vantaggio dell'erezione della diocesi di Guasdualito.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 837.715 persone contava 712.100 battezzati, corrispondenti all'85,0% del totale."}
{"id": "500636", "revid": "322321", "url": "https://it.wikipedia.org/wiki?curid=500636", "title": "Diocesi di Baroda", "text": "La diocesi di Baroda (in latino: \"Dioecesis Barodensis\") \u00e8 una sede della Chiesa cattolica in India suffraganea dell'arcidiocesi di Gandhinagar. Nel 2018 contava 98.070 battezzati su 22.949.730 abitanti. La sede \u00e8 vacante.\nTerritorio.\nLa diocesi comprende i distretti di Vadodara, Godhra, Dahod, Bharuch, Narmada, Surat, Navsari, Valsad e Dangs nello stato di Gujarat in India.\nSede vescovile \u00e8 la citt\u00e0 di Vadodara (chiamata anche Baroda), dove si trova la cattedrale di Nostra Signora del Rosario.\nIl territorio \u00e8 suddiviso in 47 parrocchie.\nStoria.\nLa diocesi \u00e8 stata eretta il 29 settembre 1966 con la bolla \"Christi Regnum\" di papa Paolo VI, ricavandone il territorio dall'arcidiocesi di Bombay, di cui originariamente era suffraganea.\nL'11 ottobre 2002 \u00e8 entrata a far parte della provincia ecclesiastica dell'arcidiocesi di Gandhinagar.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 22.949.730 persone contava 98.070 battezzati, corrispondenti allo 0,4% del totale."}
{"id": "500637", "revid": "110157", "url": "https://it.wikipedia.org/wiki?curid=500637", "title": "Arcidiocesi di Barquisimeto", "text": "Larcidiocesi di Barquisimeto (in latino: \"Archidioecesis Barquisimetensis\") \u00e8 una sede metropolitana della Chiesa cattolica in Venezuela. Nel 2018 contava 2.021.860 battezzati su 2.141.244 abitanti. La sede \u00e8 vacante.\nTerritorio.\nL'arcidiocesi comprende 6 comuni dello stato venezuelano di Lara: Andr\u00e9s Eloy Blanco, Iribarren, Crespo, Jim\u00e9nez, Palavecino, Sim\u00f3n Planas.\nSede arcivescovile \u00e8 la citt\u00e0 di Barquisimeto, dove si trova la cattedrale di Nostra Signora del Carmine.\nIl territorio si estende su una superficie di 8.590 km\u00b2 ed \u00e8 suddiviso in 96 parrocchie, raggruppate in 4 zone pastorali.\nProvincia ecclesiastica.\nLa provincia ecclesiastica di Barquisimeto, istituita nel 1966, comprende le seguenti suffraganee:\nStoria.\nLa diocesi di Barquisimeto fu eretta il 7 marzo 1863 con la bolla \"Ad universam\" di papa Pio IX, ricavandone il territorio dalla diocesi di M\u00e9rida (oggi arcidiocesi). Originariamente era suffraganea dell'arcidiocesi di Caracas.\nIl 14 agosto 1867 la sede fu trasferita a Coro e la diocesi assunse il nome di diocesi di Coro, ma gi\u00e0 il 22 ottobre 1869 la sede tornava a Barquisimeto per effetto del decreto \"Novam Episcopalem\", riprendendo il nome originario.\nIl 12 ottobre 1922 e il 7 giugno 1954 cedette porzioni del suo territorio a vantaggio rispettivamente dell'erezione della diocesi di Coro (oggi arcidiocesi) e della diocesi di Guanare.\nIl 30 aprile 1966 fu elevata al rango di arcidiocesi metropolitana con la bolla \"Sedi Apostolicae\" di papa Paolo VI.\nIl 7 ottobre dello stesso anno e il 25 luglio 1992 ha ceduto altre porzioni di territorio a vantaggio rispettivamente dell'erezione delle diocesi di San Felipe e di Carora.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 2.141.244 persone contava 2.021.860 battezzati, corrispondenti al 94,4% del totale."}
{"id": "500638", "revid": "110157", "url": "https://it.wikipedia.org/wiki?curid=500638", "title": "Arcidiocesi di Barranquilla", "text": "Larcidiocesi di Barranquilla (in latino: \"Archidioecesis Barranquillensis\") \u00e8 una sede metropolitana della Chiesa cattolica in Colombia. Nel 2018 contava 2.246.800 battezzati su 3.209.400 abitanti. \u00c8 retta dall'arcivescovo Pablo Emiro Salas Anteliz.\nTerritorio.\nL'arcidiocesi comprende per intero il dipartimento colombiano dell'Atl\u00e1ntico, costituito da 23 comuni: Baranoa, Barranquilla, Campo de la Cruz, Candelaria, Galapa, Juan de Acosta, Luruaco, Malambo, Manat\u00ed, Palmar de Varela, Pioj\u00f3, Polonuevo, Ponedera, Puerto Colombia, Repel\u00f3n, Sabanagrande, Sabanalarga, Santa Luc\u00eda, Santo Tomas, Soledad, Suan, Tubar\u00e1, Usiacur\u00ed.\nSede arcivescovile \u00e8 la citt\u00e0 di Barranquilla, dove si trova la cattedrale di Maria Regina e l'ex cattedrale di San Nicola da Tolentino.\nIl territorio si estende su una superficie di 3.386\u00a0km\u00b2 ed \u00e8 suddiviso in 159 parrocchie, raggruppate in 9 vicariati, a loro volta suddivisi in decanati per un totale di 29.\nProvincia ecclesiastica.\nLa provincia ecclesiastica di Barranquilla, istituita nel 1969, comprende le seguenti suffraganee:\nStoria.\nLa diocesi di Barranquilla fu eretta il 7 luglio 1932 con la bolla \"Maxime quidem\" di papa Pio XI, ricavandone il territorio dall'arcidiocesi di Cartagena, di cui era originariamente suffraganea. Primitiva cattedrale della diocesi fu la chiesa di San Nicola da Tolentino.\nIl 5 dicembre 1949, con la lettera apostolica \"Quemadmodum plantariis\", papa Pio XII proclam\u00f2 San Giuseppe patrono principale della diocesi.\nIl 25 aprile 1969 \u00e8 stata elevata al rango di arcidiocesi metropolitana con la bolla \"Recta rerum\" di papa Paolo VI.\nNel luglio del 1986 l'arcidiocesi ha ricevuto la visita pastorale di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 3.209.400 persone contava 2.246.800 battezzati, corrispondenti al 70,0% del totale."}
{"id": "500639", "revid": "110157", "url": "https://it.wikipedia.org/wiki?curid=500639", "title": "Diocesi di Baruipur", "text": "La diocesi di Baruipur (in latino: \"Dioecesis Baruipurensis\") \u00e8 una sede della Chiesa cattolica in India suffraganea dell'arcidiocesi di Calcutta. Nel 2018 contava 62.847 battezzati su 9.445.909 abitanti. \u00c8 retta dal vescovo Shyamal Bose.\nTerritorio.\nLa diocesi comprende il distretto dei 24 Pargana Sud, parte del distretto dei 24 Pargana Nord e parte della citt\u00e0 di Calcutta, nello stato del Bengala Occidentale in India.\nSede vescovile \u00e8 la citt\u00e0 di Baruipur, dove si trova la cattedrale del Cuore Immacolato di Maria.\nIl territorio \u00e8 suddiviso in 22 parrocchie.\nStoria.\nLa diocesi \u00e8 stata eretta il 30 maggio 1977 con la bolla \"Ad populi Dei\" di papa Paolo VI, ricavandone il territorio dall'arcidiocesi di Calcutta.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 9.445.909 persone contava 62.847 battezzati, corrispondenti allo 0,7% del totale."}
{"id": "500641", "revid": "92723", "url": "https://it.wikipedia.org/wiki?curid=500641", "title": "Arcidiocesi di Antivari", "text": "Larcidiocesi di Antivari () \u00e8 una sede della Chiesa cattolica in Montenegro immediatamente soggetta alla Santa Sede. Nel 2018 contava 12.000 battezzati su 632.000 abitanti. \u00c8 retta dall'arcivescovo Rrok Gjonlleshaj.\nTerritorio.\nL'arcidiocesi comprende i comuni montenegrini di Antivari, Andrijevica, Berane, Bijelo Polje, Cettigne, Danilovgrad, Dulcigno, Gusino, Kola\u0161in, Mojkovac, Nik\u0161i\u0107, Petnjica, Plav, Pljevlja, Plu\u017eine, Podgorizza, Ro\u017eaje, \u0160avnik e \u017dabljak. Nella cartina a destra il territorio dell'arcidiocesi di Antivari \u00e8 contrassegnato in verde.\nSede arcivescovile \u00e8 la citt\u00e0 di Antivari, dove si trovano la cattedrale dell'Immacolata Concezione e la concattedrale di San Pietro Apostolo.\nIl territorio si estende su 13.138\u00a0km\u00b2 ed \u00e8 suddiviso in 19 parrocchie.\nStoria.\nAvvolte nell'oscurit\u00e0 sono le origini della diocesi di Antivari. In epoca romana il territorio montenegrino faceva parte della provincia della Praevalitana, la cui sede pi\u00f9 importante era quella di Doclea, che nell'877 fu elevata al rango di sede metropolitana; secondo Farlati, tra le sue suffraganee c'era anche la diocesi di Antivari. Si tratterrebbe della prima menzione dell'esistenza di questa sede.\nAll'epoca il territorio era conteso, dal punto di vista ecclesiastico, tra la Chiesa di Roma e il patriarcato di Costantinopoli. Infatti, in una \"Notitia Episcopatuum\" del patriarcato, databile alla fine del X secolo, compaiono anche le sedi di Antivari e di Doclea, entrambe suffraganee dell'arcidiocesi greca di Durazzo.\nNell'XI secolo, dopo il crollo dell'impero bulgaro, i Serbi si resero padroni della regione ed ottennero da papa Giovanni XIX l'elevazione di Antivari a sede metropolitana nel 1032. Antivari era tuttavia in competizione con la diocesi di Ragusa di Dalmazia come sede metropolitana: entrambe infatti rivendicavano i diritti metropolitici che erano stati di Doclea, distrutta nella prima met\u00e0 del X secolo. Nella lotta fra le due sedi verranno prodotte anche bolle pontificie false, per rivendicare i propri diritti: tale, per esempio, la bolla del 1067 con cui papa Alessandro II confermava i diritti di Antivari ed elencava le sue sedi suffraganee. In queste bolle della seconda met\u00e0 dell'XI secolo \u00e8 documentato anche il primo vescovo certo di Antivari, Pietro, attestato dal 1067 al 1089.\nNella bolla spuria del 1067 sono elencate ben 9 diocesi suffraganee di Antivari: Cattaro, \"Palachiensis ecclesia\" (forse Dulcigno o Balecio), Suacia, Scutari, Drivasto, Pult, \"Serbiensis ecclesia\" (?), Bosnia e Trebigne. Le stesse suffraganee sono menzionate anche nella bolla del 1089, redatta per\u00f2 dall'antipapa Clemente III e destinata a Pietro \"Dioclensis archiepiscopus\". Non \u00e8 chiaro fino a che punto e se realmente queste diocesi fecero parte della provincia ecclesiastica di Antivari.\nNel corso del XII secolo i papi confermarono la supremazia di Ragusa, attestata come metropolia fin dal 1022, sulla sede di Antivari, e nelle bolle dei papi Alessandro III (1167) e Clemente III (1188) dirette al metropolita di Ragusa, Antivari risulta essere una delle sue suffraganee. Infatti nel 1142 Antivari, nell'eterna lotta con Ragusa, aveva perso il rango di sede metropolitana. Nella bolla del 1167 papa Alessandro III ordin\u00f2 al vescovo Gregorio di Antivari di prestare obbedienza al suo metropolitano, pena la scomunica.\nNel 1199 Antivari fu nuovamente elevata al rango di arcidiocesi metropolitana e al suo arcivescovo Giovanni papa Innocenzo III concesso il pallio. Nello stesso anno si celebr\u00f2 a Antivari un sinodo provinciale, sottoscritto da 7 vescovi suffraganei di Antivari, e cio\u00e8 i vescovi di Arbano, Scutari, Pult, Drivasto, Suacia, Dulcigno e Sarda.\nLa lotta tra Antivari e Ragusa prosegu\u00ec nel corso del XIII secolo e i papi dovettero intervenire pi\u00f9 volte per calmare gli animi, pur confermando l'indipendenza della metropolia di Antivari. Inoltre, questi continui interventi permisero alla Santa Sede si consolidare la sua influenza nella regione, a scapito del patriarcato di Costantinopoli. Tuttavia, il definitivo passaggio dei Serbi all'ortodossia, mise in serio pericolo l'esistenza stessa della sede di Antivari, che si trovava sul confine tra la chiesa latina e la chiesa greca. L'arrivo degli ordini mendicanti e l'occupazione veneziana della regione permisero la sopravvivenza dell'arcidiocesi: nel corso del XIV e XV secolo diversi metropoliti saranno o religiosi o veneziani d'origine o spesso entrambe le cose.\nNel 1571 Antivari e il territorio caddero in mano ai Turchi. Oltre alle persecuzione, inizi\u00f2 anche un lento declino della presenza di cattolici di rito latino nella regione, a vantaggio della Chiesa greca, o quella di Costantinopoli o quella di Serbia, entrambe sottomesse ai Turchi. La cattedrale di San Giorgio fu trasformata in moschea e il palazzo episcopale divenne la residenza del governatore turco; molte chiese e monasteri furono distrutti, o confiscati e destinati ad altri scopi, oppure occupati dai greci.\nGli arcivescovi di Antivari dovettero trasferire la loro sede in territorio veneziano, a Budua, la cui diocesi, assieme a quella di Dulcigno (unite dal 1536), fu amministrata dagli arcivescovi di Antivari fino all'Ottocento. Marino Bizzi (1608-1624) ottenne dal governo ottomano il permesso di rientrare nella sua diocesi: qui inizi\u00f2 un'opera di riorganizzazione e di riforma, introducendo i decreti del concilio di Trento, e si adoper\u00f2 per recuperare i beni della sua diocesi che erano stati sottratti dal patriarcato serbo. Il suo successore, Pietro Massarechi (1624-1634), continu\u00f2 la sua opera con la celebrazione di un sinodo e la pubblicazione di costituzione diocesane. Di particolare importanza furono le costituzioni sinodali promulgate da Vincenzo Zmajevi\u0107 nel 1705, che cercarono di adattare i decreti tridentini ai bisogni degli Orientali e alle tradizioni greche: queste costituzioni, confermate da papa Benedetto XIV, furono rinnovate ancora nel 1872.\nNon avendo pi\u00f9 beni con cui mantenersi, gli arcivescovi di Antivari ricevevano il necessario per il loro mantenimento direttamente dal governo della Serenissima e poi, dopo il trattato di Campoformio (1797), dal governo asburgico.\nAlla fine del Settecento, la provincia ecclesiastica di Antivari comprendeva 4 suffraganee: Alessio, Pult, Sap\u00eb e Scutari.\nIl 30 giugno 1828 il territorio dell'antica diocesi di Budua, costituito da una sola parrocchia ed amministrata dagli arcivescovi di Antivari, fu annessa alla diocesi di Cattaro.\nIl 14 marzo 1867 l'arcidiocesi di Antivari fu unita \"aeque principaliter\" alla diocesi di Scutari: a quest'epoca, la provincia ecclesiastica di Antivari e Scutari comprendeva come suffraganee le diocesi di Alessio, Pult, Sap\u00eb e Belgrado e Smederevo (sedi unite dal 1729).\nNel 1878 Antivari fu conquistata dai Montenegrini, con i quali la Santa Sede stipul\u00f2 il 18 agosto 1886 un concordato, che prevedeva che la sede di Antivari sarebbe stata l'unica sede cattolica con giurisdizione su tutti i cattolici del principato del Montenegro. Il concordato prevedeva il libero esercizio della religione cattolica, dava al re il diritto di rifiutare la nomina dell'arcivescovo, se persona non grata; garantiva all'arcivescovo un emolumento annuo statale di 5.000 franchi; infine l'arcivescovo, con il titolo ufficiale di \"Illustrissimo Signore\", era membro di diritto del parlamento montenegrino.\nIl 23 ottobre 1886, con il breve \"In sublimi\", papa Leone XIII promulg\u00f2 canonicamente le decisioni del concordato, le cui conseguenze pi\u00f9 importanti furono la separazione dell'arcidiocesi di Antivari da quella di Scutari, che conserv\u00f2 il titolo arcivescovile; e la perdita per Antivari delle proprie suffraganee e con esse del rango di sede metropolitana, diventando un'arcidiocesi immediatamente soggetta alla Santa Sede. Il Montenegro adott\u00f2 la religione ortodossa come religione di Stato e di conseguenza i fedeli dell'arcidiocesi di Antivari appartengono per lo pi\u00f9 alla minoranza albanese.\nIl 7 marzo 1902 un decreto della Congregazione Concistoriale conferm\u00f2 agli arcivescovi di Antivari il titolo di primate di Serbia, che era in uso dalla met\u00e0 del XVIII secolo.\nDopo la Seconda guerra mondiale, in Albania la religione cattolica fu messa al bando dalle leggi che imponevamo l'ateismo di Stato. In questo periodo l'arcidiocesi di Antivari fu il punto di riferimento per i cattolici albanesi. Quando dopo il Concilio Vaticano II, la riforma liturgica permise l'utilizzo delle lingue nazionali nella liturgia, fu nell'arcidiocesi di Antivari che venne realizzata la traduzione dei testi liturgici in lingua albanese, che pi\u00f9 tardi furono adottati da tutte le diocesi di lingua albanese.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 632.000 persone contava 12.000 battezzati, corrispondenti all'1,9% del totale."}
{"id": "500642", "revid": "92723", "url": "https://it.wikipedia.org/wiki?curid=500642", "title": "Diocesi di Basankusu", "text": "La diocesi di Basankusu (in latino: \"Dioecesis Basankusuensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Mbandaka-Bikoro. Nel 2018 contava 327.795 battezzati su 1.302.460 abitanti. \u00c8 retta dal vescovo Joseph Mokobe Ndjoku.\nTerritorio.\nLa diocesi comprende porzioni di territorio nelle province dell'Equatore, di Tshuapa, di Mongala e di Tshopo.\nSede vescovile \u00e8 la citt\u00e0 di Basankusu, dove si trova la cattedrale dei Santi Pietro e Paolo.\nIl territorio \u00e8 suddiviso in 20 parrocchie.\nStoria.\nLa prefettura apostolica di Basankusu fu eretta il 28 luglio 1926 con il breve \"Cum etiam\" di papa Pio XI, ricavandone il territorio dal vicariato apostolico di Nouvelle-Anvers (oggi diocesi di Lisala).\nL'8 gennaio 1948 la prefettura apostolica fu elevata a vicariato apostolico con la bolla \"Ad potioris\" di papa Pio XII.\nIl 14 giugno 1951 cedette una porzione del suo territorio a vantaggio dell'erezione della prefettura apostolica di Isangi (oggi diocesi).\nIl 10 novembre 1959 il vicariato apostolico \u00e8 stato elevato a diocesi con la bolla \"Cum parvulum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.302.460 persone contava 327.795 battezzati, corrispondenti al 25,2% del totale."}
{"id": "500643", "revid": "14002", "url": "https://it.wikipedia.org/wiki?curid=500643", "title": "Diocesi di Basel", "text": ""}
{"id": "500644", "revid": "92723", "url": "https://it.wikipedia.org/wiki?curid=500644", "title": "Diocesi di Basse-Terre", "text": "La diocesi di Basse-Terre (in latino: \"Dioecesis Imae Telluris\") \u00e8 una sede della Chiesa cattolica in Francia suffraganea dell'arcidiocesi di Fort-de-France. Nel 2018 contava 350.224 battezzati su 449.326 abitanti. La sede \u00e8 vacante.\nTerritorio.\nLa diocesi comprende le isole di Guadalupa e di Saint-Barth\u00e9lemy, nonch\u00e9 la parte francese dell'isola di Saint-Martin.\nSede vescovile \u00e8 la citt\u00e0 di Basse-Terre, dove si trova la cattedrale di Nostra Signora di Guadalupa. A Pointe-\u00e0-Pitre si trova la chiesa dei Santi Pietro e Paolo, comunemente chiamata \"cattedrale\", ma mai elevata a tale titolo.\nIl territorio \u00e8 suddiviso in 42 parrocchie.\nStoria.\nL'evangelizzazione di Guadalupa inizi\u00f2 nel 1635 ad opera dei Domenicani, che il 29 giugno di quell'anno sbarcarono nel nord dell'isola di Basse-Terre.\nLa diocesi di Guadalupa e Basse-Terre fu eretta il 27 settembre 1850 con la bolla \"Vel a primis\" di papa Pio IX, ricavandone il territorio dalla prefettura apostolica delle Isole di Terraferma (oggi arcidiocesi di Fort-de-France). Originariamente era suffraganea dell'arcidiocesi di Bordeaux.\nIl 19 luglio 1951 la diocesi ha assunto il nome attuale, con unito il titolo di Pointe-\u00e0-Pitre (\"Petrirostrensis\").\nIl 9 settembre 1959, con la lettera apostolica \"Respice stellam\", papa Giovanni XXIII ha proclamato la Beata Vergine Maria di Guadalupe d'Estremadura patrona della diocesi e titolare della cattedrale.\nIl 26 settembre 1967 \u00e8 entrata a far parte della provincia ecclesiastica dell'arcidiocesi di Fort-de-France.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 449.326 persone contava 350.224 battezzati, corrispondenti al 77,9% del totale."}
{"id": "500645", "revid": "92723", "url": "https://it.wikipedia.org/wiki?curid=500645", "title": "Eparchia di Beirut dei Siri", "text": "Leparchia di Beirut dei Siri (in latino: \"Eparchia Berytensis Syrorum\") \u00e8 una sede della Chiesa cattolica sira in Libano, sede propria del patriarca di Antiochia dei Siri. Nel 2018 contava 32.000 battezzati. \u00c8 retta dal patriarca Ignace Joseph III Younan.\nTerritorio.\nL'eparchia estende la sua giurisdizione su tutti i fedeli della Chiesa cattolica sira del Libano.\nSede eparchiale \u00e8 la citt\u00e0 di Beirut, dove si trova la cattedrale dell'Annunciazione.\nIl territorio \u00e8 suddiviso in 6 parrocchie.\nStoria.\nNon esiste tradizione che attesti la presenza di cristiani giacobiti a Beirut. Verso la fine del XVIII secolo il patriarca siriaco cattolico Ignace Michel III Jarweh, fuggendo la persecuzione di cui era colpito in Siria, cerc\u00f2 rifugio in Libano; al suo seguito v'era un gruppo di preti ed un nutrito gruppo di famiglie, che si accrebbe negli anni seguenti dopo la fondazione del monastero di Cherfeh.\nNel 1817 il patriarca Ignace Sim\u00e9on II Zora fond\u00f2 ufficialmente l'eparchia con la nomina del monaco Antoine Diy\u00e1rbekirl\u00ee, che guid\u00f2 la comunit\u00e0 di Beirut fino al 1841 pur non avendo una residenza e nemmeno una chiesa per le celebrazioni; lasci\u00f2 una comunit\u00e0 di un centinaio di fedeli. Gli succedette Rapha\u00ebl Hayek, che pose la residenza nel monastero di Cherfeh; nel 1854 fu nominato arcieparca di Aleppo. Da questo momento la sede fu data in amministrazione a vicari patriarcali, quasi tutti semplici preti. Per un certo periodo risiedette a Beirut il vescovo Antonio Kandelafte, vicario patriarcale con residenza nella citt\u00e0.\nIl 25 marzo 1878 il patriarca Ignace Georges V Chelhot presenzi\u00f2 alla celebrazione della posa della prima pietra della prima chiesa cattolica sira di Beirut, dedicata a San Giorgio, che fu consacrata dal patriarca il 27 dicembre 1884. Fu per molti decenni la cattedrale dell'eparchia.\nDal 1910 in modo provvisorio e dopo la prima guerra mondiale in via definitiva, Beirut \u00e8 diventata la sede del patriarca siro-cattolico e dunque eparchia propria. La sede precedente del patriarcato era a Mardin.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2018 contava 32.000 battezzati."}
{"id": "500646", "revid": "124430970", "url": "https://it.wikipedia.org/wiki?curid=500646", "title": "Diocesi di Bathurst (Australia)", "text": "La diocesi di Bathurst (in latino: \"Dioecesis Bathurstensis\") \u00e8 una sede della Chiesa cattolica in Australia suffraganea dell'arcidiocesi di Sydney. Nel 2018 contava 65.485 battezzati su 232.817 abitanti. \u00c8 retta dal vescovo Michael McKenna.\nTerritorio.\nLa diocesi comprende la citt\u00e0 di Bathurst, dove si trova la cattedrale dei Santi Michele e Giovanni.\nIl territorio \u00e8 suddiviso in 17 parrocchie.\nStoria.\nLa diocesi \u00e8 stata eretta il 20 giugno 1865 con il breve \"Quod catholicae\" di papa Pio IX, ricavandone il territorio dall'arcidiocesi di Sydney.\nIl 10 maggio 1887 ha ceduto una porzione del suo territorio a vantaggio dell'erezione della diocesi di Wilcannia (oggi diocesi di Wilcannia-Forbes), a cui ha ceduto altri 6 distretti parrocchiali il 27 luglio 1917.\nIl 1\u00ba settembre 1937, con la lettera apostolica \"Romanum Pontificem\", papa Pio XI ha proclamato san Patrizio patrono della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 232.817 persone contava 65.485 battezzati, corrispondenti al 28,1% del totale."}
{"id": "500647", "revid": "92723", "url": "https://it.wikipedia.org/wiki?curid=500647", "title": "Diocesi di Bata", "text": "La diocesi di Bata (in latino: \"Dioecesis Bataensis\") \u00e8 una sede della Chiesa cattolica in Guinea Equatoriale suffraganea dell'arcidiocesi di Malabo. Nel 2018 contava 78.500 battezzati su 113.230 abitanti. \u00c8 retta dal vescovo Juan Matogo Oyana, C.M.F.\nTerritorio.\nLa diocesi si trova nella parte occidentale della Guinea Equatoriale continentale e comprende la Provincia Litorale.\nSede vescovile \u00e8 la citt\u00e0 di Bata, dove si trova la cattedrale della Madonna del Pilar.\nIl territorio \u00e8 suddiviso in 27 parrocchie.\nStoria.\nIl vicariato apostolico di Rio Muni fu eretto il 9 agosto 1965 con la bolla \"Qui summi Dei\" di papa Paolo VI, ricavandone il territorio dal vicariato apostolico di Fernando Poo (oggi arcidiocesi di Malabo).\nIl 3 maggio 1966 il vicariato apostolico \u00e8 stato elevato a diocesi di Bata con la bolla \"Christi mandatum\" del medesimo papa Paolo VI.\nIl 10 ottobre 1989, con la lettera apostolica \"Fidelem populum\", papa Giovanni Paolo II ha confermato la Beata Maria Vergine Assunta in cielo patrona della diocesi.\nIl 15 ottobre 1982 e il 1\u00ba aprile 2017 ha ceduto porzioni del suo territorio a vantaggio dell'erezione rispettivamente della diocesi di Ebebiy\u00edn e della diocesi di Evinayong.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nell'anno 2018 su una popolazione di 113.230 persone contava 78.500 battezzati, corrispondenti al 69,3% del totale."}
{"id": "500648", "revid": "72811", "url": "https://it.wikipedia.org/wiki?curid=500648", "title": "Little Hangleton", "text": ""}
{"id": "500649", "revid": "110157", "url": "https://it.wikipedia.org/wiki?curid=500649", "title": "Eparchia di Battery", "text": "Leparchia di Battery (in latino: \"Eparchia Batteriensis\") \u00e8 una sede della Chiesa cattolica siro-malankarese in India suffraganea dell'arcieparchia di Tiruvalla. Nel 2018 contava 26.165 battezzati su 20.184.260 abitanti. \u00c8 retta dall'eparca Joseph Thomas Konnath.\nTerritorio.\nL'eparchia comprende i distretti indiani di Wayanad, Malappuram, Kozhikode, Kannur e Kasaragod nel Kerala; e il distretto di Nilgiri nel Tamil Nadu. Prima del 25 gennaio 2010 comprendeva anche una larga porzione del Karnataka, che ora forma l'eparchia di Puthur.\nSede eparchiale \u00e8 la citt\u00e0 di Sulthan Bathery (gi\u00e0 Sulthan's Battery), dove si trova la cattedrale di San Tommaso.\nIl territorio \u00e8 suddiviso in 105 parrocchie.\nStoria.\nL'eparchia \u00e8 stata eretta il 23 ottobre 1978 con la bolla \"Constat Paulum VI\" di papa Giovanni Paolo II, ricavandone il territorio dall'eparchia di Tiruvalla (oggi arcieparchia).\nOriginariamente suffraganea dell'arcieparchia di Trivandrum, il 15 maggio 2006 \u00e8 entrata a far parte della provincia ecclesiastica dell'arcieparchia di Tiruvalla.\nIl 25 gennaio 2010 ha ceduto una porzione del suo territorio a vantaggio dell'erezione dell'eparchia di Puthur.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2018 su una popolazione di 20.184.260 persone contava 26.165 battezzati, corrispondenti allo 0,1% del totale."}
{"id": "500651", "revid": "92723", "url": "https://it.wikipedia.org/wiki?curid=500651", "title": "Diocesi di Baton Rouge", "text": "La diocesi di Baton Rouge (in latino: \"Dioecesis Rubribaculensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di New Orleans appartenente alla regione ecclesiastica V (AL, KY, LA, MS, TN). Nel 2018 contava 227.052 battezzati su 1.010.137 abitanti. \u00c8 retta dal vescovo Michael Gerard Duca.\nTerritorio.\nLa diocesi comprende 12 parrocchie civili della Louisiana, negli Stati Uniti d'America: Ascension, Assumption, East Baton Rouge, East Feliciana, Iberville, Livingston, Pointe Coupee, St. Helena, St. James, Tangipahoa, West Baton Rouge e West Feliciana.\nSede vescovile \u00e8 la citt\u00e0 di Baton Rouge, dove si trova la cattedrale di San Giuseppe.\nIl territorio si estende su 13.999\u00a0km\u00b2 ed \u00e8 suddiviso in 64 parrocchie, raggruppati in 6 decanati.\nStoria.\nLa diocesi \u00e8 stata eretta il 22 luglio 1961 con la bolla \"Peramplum Novae Aureliae\" di papa Giovanni XXIII, ricavandone il territorio dall'arcidiocesi di New Orleans.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 1.010.137 persone contava 227.052 battezzati, corrispondenti al 22,5% del totale."}
{"id": "500653", "revid": "110157", "url": "https://it.wikipedia.org/wiki?curid=500653", "title": "Eparchia di Batrun", "text": "Leparchia di Batrun () \u00e8 una sede della Chiesa maronita in Libano. Nel 2018 contava 68.000 battezzati. \u00c8 retta dall'eparca Mounir Khairallah.\nTerritorio.\nL'eparchia comprende la citt\u00e0 di Batrun, nel Governatorato del Nord Libano, dove si trova la cattedrale di Santo Stefano.\nIl territorio \u00e8 suddiviso in 66 parrocchie.\nStoria.\nBatrun era nota in epoca romano/bizantina con il nome di Botrys.\nFino al XVIII secolo il patriarcato maronita era solo formalmente suddiviso in eparchie: di fatto i vescovi erano tutti considerati come ausiliari del patriarca, l'unica vera guida della nazione maronita. \u00c8 attestato dalle fonti un vescovo maronita con il titolo di \"Botrys\", Stefano El Douaihy, nel 1728.\nIn pi\u00f9 occasioni Propaganda Fide era intervenuta per ordinare la suddivisione canonica del patriarcato, sull'esempio degli altri patriarcati orientali, ma i suoi decreti erano rimasti lettera morta. Solo nel sinodo del Monte Libano del 1736 furono istituite canonicamente le eparchie in numero di 8, oltre la sede patriarcale, e per ciascuna furono definite anche le giurisdizioni territoriali. Tra le diverse eparchie fu istituita anche quella di Batrun, unita a quella di Jbeil: primo vescovo delle diocesi unite fu Stefano El Douaihy.\nBatrun rimase unita a Jbeil fino al 1848; in quell'anno la sede di Jbeil e Batrun divenne eparchia propria del patriarca dei Maroniti, che aveva posto la sua residenza nel distretto di Batrun, e che govern\u00f2 le due diocesi tramite due vicari patriarcali.\nIl 9 giugno 1990 fu separata da Jbeil ed unita all'eparchia di Joubb\u00e9 e Sarba (oggi eparchia di Joubb\u00e9, Sarba e Jounieh).\nL'ultima divisione avvenne il 5 giugno 1999, quando l'eparchia di Batrun divenne circoscrizione ecclesiastica autonoma. Da questa data non \u00e8 pi\u00f9 sede propria del patriarca maronita.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2018 contava 68.000 battezzati."}
{"id": "500655", "revid": "1610933", "url": "https://it.wikipedia.org/wiki?curid=500655", "title": "Topo", "text": ""}
{"id": "500656", "revid": "16066", "url": "https://it.wikipedia.org/wiki?curid=500656", "title": "Monastero di San Miniato", "text": ""}
{"id": "500657", "revid": "1935652", "url": "https://it.wikipedia.org/wiki?curid=500657", "title": "Diocesi di Baucau", "text": "La diocesi di Baucau (in latino: \"Dioecesis Baucana\") \u00e8 una sede della Chiesa cattolica a Timor Est suffraganea dell'arcidiocesi di Dili. Nel 2019 contava 320.255 battezzati su 322.300 abitanti. La sede \u00e8 vacante.\nTerritorio.\nLa diocesi comprende la parte orientale della repubblica di Timor Est e include i distretti di: Baucau, Manatuto, Viqueque e Laut\u00e9m.\nSede vescovile \u00e8 la citt\u00e0 di Baucau, dove si trova la cattedrale di Sant'Antonio.\nIl territorio \u00e8 suddiviso in 21 parrocchie.\nStoria.\nLa diocesi \u00e8 stata eretta il 30 novembre 1996 con la bolla \"Quo aptius consuleretur\" di papa Giovanni Paolo II, ricavandone il territorio dalla diocesi di Dili (oggi arcidiocesi).\nOriginariamente immediatamente soggetta alla Santa Sede, l'11 settembre 2019 \u00e8 entrata a far parte della provincia ecclesiastica di Dili.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 322.300 persone contava 320.255 battezzati, corrispondenti al 99,3% del totale."}
{"id": "500658", "revid": "110157", "url": "https://it.wikipedia.org/wiki?curid=500658", "title": "Diocesi di Bauru", "text": "La diocesi di Bauru (in latino: \"Dioecesis Bauruensis\" o \"Bauropolitana\") \u00e8 una sede della Chiesa cattolica in Brasile suffraganea dell'arcidiocesi di Botucatu appartenente alla regione ecclesiastica Sul 1. Nel 2018 contava 475.620 battezzati su 530.000 abitanti. \u00c8 retta dal vescovo Rubens Sevilha, O.C.D.\nTerritorio.\nLa diocesi comprende 14 comuni dello stato brasiliano di San Paolo: Agudos, Arealva, Ava\u00ed, Bauru, Borac\u00e9ia, Cabr\u00e1lia Paulista, Duartina, Fern\u00e3o, G\u00e1lia, Iacanga, Lucian\u00f3polis, Paulist\u00e2nia, Pederneiras e Piratininga.\nSede vescovile \u00e8 la citt\u00e0 di Bauru, dove si trova la cattedrale dello Spirito Santo.\nIl territorio si estende su una superficie di 5.891\u00a0km\u00b2 ed \u00e8 suddiviso in 41 parrocchie, raggruppate in 7 regioni pastorali.\nStoria.\nLa diocesi \u00e8 stata eretta il 15 febbraio 1964 con la bolla \"Christi Gregis\" di papa Paolo VI, ricavandone il territorio dall'arcidiocesi di Botucatu e dalla diocesi di Lins.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 530.000 persone contava 475.620 battezzati, corrispondenti all'89,7% del totale."}
{"id": "500659", "revid": "253269", "url": "https://it.wikipedia.org/wiki?curid=500659", "title": "Merle Oberon", "text": "Biografia.\nMerle Oberon nacque in India, allora parte dell'Impero britannico. Sebbene alcune fonti riportino come genitori dell'attrice l'ingegnere ferroviario inglese Arthur O'Brien Thompson e Charlotte Selby, infermiera cingalese di padre britannico , la sua origine \u00e8 controversa. Altre fonti sostengono che Arthur O'Brien Thompson e Charlotte Selby fossero in realt\u00e0 i suoi nonni, e che la sua vera madre fosse la figlia maggiore di questi, Constance, che Merle consider\u00f2 sempre sua sorella . Durante tutta la sua carriera l'attrice dovette lottare tenacemente per tenere nascoste le sue origini miste e quando la madre la raggiunse in America la present\u00f2 come la sua cameriera personale.\nNel 1914, all'et\u00e0 di tre anni, perse il padre, che mor\u00ec a causa di una polmonite mentre serviva sul fronte occidentale durante la prima guerra mondiale. Dopo aver trascorso un'esistenza in assoluta povert\u00e0 a Calcutta, dove inizi\u00f2 gli studi al \"La Martiniere College\", la giovane abbandon\u00f2 presto la scuola per iscriversi alla \"Calcutta Amateur Dramatic Society\".\nAppassionatasi ben presto al cinema, nel 1929 la Oberon conobbe un sedicente attore che le promise di introdurla nell'ambiente cinematografico dei \"Victorine Studios\" e di metterla in contatto con il regista Rex Ingram; tuttavia, quando l'uomo venne a conoscenza delle sue origini meticce, interruppe la relazione senza lasciare tracce. La giovane non si arrese e, insieme a sua madre, part\u00ec per l'Europa raggiungendo Nizza. Rex Ingram rimase colpito dalla sua esotica bellezza e la scrittur\u00f2 per una piccola parte.\nNel 1928 si trasfer\u00ec in Inghilterra, dove lavor\u00f2 in un night club con il nome d'arte di Queenie O'Brien e recit\u00f2 in piccole parti non accreditate per diverse pellicole. La sua carriera cinematografica prese slancio quando conobbe il regista Alexander Korda, che si interess\u00f2 a lei e la fece recitare nel ruolo di Anna Bolena nella pellicola \"Le sei mogli di Enrico VIII\" (1933), a fianco di Charles Laughton, mentre nel 1934 le fece interpretare la parte della moglie di Sir Percy Blakeney ne \"La primula rossa\" (1934), al fianco di Leslie Howard, con il quale la Oberon ebbe una breve relazione.\nDopo essere stata scritturata per il kolossal storico \"I, Claudius\" (1937), nuovamente sotto la direzione di Korda e al fianco di Charles Laughton, la Oberon dovette rinunciare alle riprese a causa di un grave incidente che costrinse la produzione ad abbandonare del tutto la realizzazione della pellicola. Le ferite riportate nell'incidente lasciarono profonde e indelebili cicatrici sul suo volto, pregiudicando la sua carriera professionale e la sua vita personale. Solo grazie all'abilit\u00e0 dei tecnici delle luci e dei truccatori dei suoi film, il pubblico non si accorse mai di questo tragico mutamento nel suo aspetto.\nGrazie all'appoggio di Alexander Korda, che spos\u00f2 nel 1939, la Oberon prosegu\u00ec brillantemente la carriera, fino al punto di decidere di tentare l'avventura hollywoodiana. Quando Korda cedette parte del suo contratto al produttore statunitense Samuel Goldwyn, quest'ultimo ingaggi\u00f2 l'attrice per farle interpretare il film \"L'angelo delle tenebre\" (1935) di Sidney Franklin, che le valse una candidatura all'Oscar alla miglior attrice. Successivamente la Oberon ottenne il ruolo di Cathy in \"Cime tempestose\" (1939) di William Wyler, tratto dal romanzo della scrittrice inglese Emily Bront\u00eb. Ad affiancarla come co-protagonista nel ruolo di Heathcliff fu Laurence Olivier; l'attore britannico aveva inizialmente tentato di imporre alla produzione per il ruolo di protagonista la propria compagna Vivien Leigh, ma senza esito: la Oberon si assicur\u00f2 la parte di Cathy, e la Leigh si prepar\u00f2 a impersonare Rossella O'Hara, indomita eroina protagonista di \"Via col vento\" (1939) di Victor Fleming. \nAttiva soprattutto negli anni quaranta, nel 1945 la Oberon interpret\u00f2 un altro importante ruolo, la scrittrice George Sand in \"L'eterna armonia\" di Charles Vidor, e nel 1954 imperson\u00f2 Jos\u00e9phine de Beauharnais nella pellicola \"D\u00e9sir\u00e9e\" di Henry Koster, accanto a Marlon Brando. Tra le sue ultime apparizioni al cinema si segnalano \"Amore e desiderio\" (1963) di Richard Rush e \"Intrighi al Grand Hotel\" (1967) di Richard Quine. Recit\u00f2 per l'ultima volta in un film nel 1973.\nNel settembre 1949 fu colpita da una tragedia personale: l'imprenditore italiano Giorgio Cini, con cui l'attrice era fidanzata all'epoca, mor\u00ec sotto i suoi occhi in un incidente aereo, appena dopo il decollo dall'aeroporto di Cannes (episodio che era stato oggetto di una celebre predizione da parte del sensitivo Gustavo Rol).\nLa Oberon mor\u00ec d'infarto il 23 novembre 1979 a Malib\u00f9 in California, all'et\u00e0 di 68 anni, dopo che si era da tempo ritirata dalle scene. \u00c8 sepolta al Forest Lawn Memorial Park Cemetery di Glendale, presso Los Angeles (California)."}
