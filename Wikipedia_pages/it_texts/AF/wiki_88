{"id": "507058", "revid": "919135", "url": "https://it.wikipedia.org/wiki?curid=507058", "title": "Parte intera", "text": "In matematica, la funzione parte intera, nota anche come funzione floor (dalla parola inglese \"floor\" che significa \"pavimento\"), \u00e8 la funzione che associa ad ogni numero reale formula_1 il pi\u00f9 grande intero minore o uguale a formula_1. La funzione parte intera \u00e8 solitamente indicata con formula_3 o formula_4.\nLa funzione mantissa, definita come formula_5, anche scritta come formula_1 mod 1, oppure formula_7, \u00e8 chiamata la parte frazionaria di formula_1. Ogni frazione formula_1 pu\u00f2 essere scritta come un numero misto, cio\u00e8 la somma di un intero e una frazione propria. La funzione floor e la funzione parte frazionaria estendono questa decomposizione a tutti i numeri reali.\nPropriet\u00e0.\nQualche propriet\u00e0 della funzione parte intera\nParte intera superiore.\nUna funzione strettamente correlata \u00e8 la parte intera superiore, nota anche come funzione ceiling (dalla parola inglese \"ceiling\" che significa \"soffitto\", contrapposta a \"floor\", \"pavimento\"), definita nel modo seguente:\nper ogni numero reale formula_1, \nceiling(formula_1) \u00e8 il pi\u00f9 piccolo intero non minore di formula_1. Per esempio, ceiling(2,3) = 3,\nceiling(2) = 2 e ceiling(\u22122,3) = \u22122. La funzione ceiling \u00e8 anche indicata con formula_28.\n\u00c8 facile provare che\ne che\nSe poi \"x\" non \u00e8 un intero si ha\nPer ogni intero \"k\", abbiamo anche che:\nSe \"m\" e \"n\" sono interi positivi primi fra di loro, allora \nIn programmazione.\nIn C.\nPraticamente tutti i linguaggi di programmazione forniscono al programmatore la possibilit\u00e0 di convertire un valore di un certo tipo di dato in un valore di un altro tipo. Nello specifico, questo rende possibile convertire valori decimali (che vengono tipicamente rappresentati in virgola mobile) in numeri interi (di solito rappresentato come complemento a due).\nNel linguaggio di programmazione C, questo \u00e8 reso possibile dall'operatore di casting codice_1. Questa operazione \u00e8 un misto delle funzioni floor e ceiling: per \"x\" positivi o nulli, restituisce floor(\"x\"), e per \"x\" negativi restituisce ceiling(\"x\").\nLa stessa sintassi funziona con numerosi altri linguaggi, soprattutto quelli derivati dal C, come Java e Perl, cos\u00ec come la funzione POSIX floor().\nProblemi di arrotondamento.\nL'uso dell'arrotondamento pu\u00f2 generare effetti imprevisti e che vanno contro quello che l'intuito suggerirebbe. Per esempio, codice_2 restituisce il valore 2 nella maggior parte delle implementazioni del C, anche se matematicamente \u00e8 0,6/0,2 = 3.\nQuesto problema \u00e8 dovuto al fatto che i computer lavorano internamente con il sistema numerico binario e non \u00e8 possibile rappresentare i numeri 0,6 e 0,2 con stringhe binarie di lunghezza finita. Pi\u00f9 in generale: i computer non lavorano mai direttamente con un certo numero decimale, ma solo con una sua approssimazione. Nell'esempio, quindi, il risultato viene calcolato come 2,999999999999999555910790149937, che l'operatore codice_1 converte tranquillamente al valore 2.\nA causa di questi problemi, la maggior parte delle calcolatrici moderne usa internamente il sistema numerico decimale codificato in binario.\nDistribuzione uniforme modulo 1.\nSe formula_1 \u00e8 un numero irrazionale, allora le parti frazionarie formula_35, dove formula_22 varia fra gli interi positivi, sono distribuite uniformemente nell'intervallo aperto formula_37. Questa affermazione pu\u00f2 essere resa pi\u00f9 precisamente in molti modi, uno dei quali afferma: \nper ogni funzione continua a valori reali formula_39 (vedi limite, integrale e teorema dell'equidistribuzione).\nSeguendo il principio generale dell'approssimazione diofantea scoperto da Hermann Weyl, questa propriet\u00e0 \u00e8 equivalente a qualcosa che \u00e8 molto pi\u00f9 facile da controllare: ossia che le somme\nper formula_41 sono O(N). Poich\u00e9 sono progressioni geometriche, questo pu\u00f2 essere provato in maniera abbastanza diretta. La condizione che formula_1 sia irrazionale implica che\nTroncamento.\nMentre la funzione parte intera genera solamente numeri interi, il troncamento, cio\u00e8 il \"tagliare fuori le cifre\", pu\u00f2 essere effettuato a qualsiasi posizione specificata, non solo dopo la cifra delle unit\u00e0.\nNotazione.\nLe funzioni parte intera superiore e inferiore sono normalmente indicate con parentesi quadre, chiuse e aperte, in cui le linee orizzontali superiori (per la funzione parte intera inferiore, floor) o inferiori (per la funzione parte intera superiore, ceiling) sono mancanti. Per esempio nel sistema di composizione editoriale LaTeX questi simboli possono essere realizzati con i comandi \\lfloor, \\rfloor, \\lceil e \\rceil."}
{"id": "507059", "revid": "834", "url": "https://it.wikipedia.org/wiki?curid=507059", "title": "Leone Magno", "text": ""}
{"id": "507060", "revid": "1904508", "url": "https://it.wikipedia.org/wiki?curid=507060", "title": "Luigi del Portogallo", "text": "Per le sue inclinazioni personali e per la mitezza del carattere, venne soprannominato dai contemporanei \"il Buono\".\nBiografia.\nInfanzia ed educazione.\nLuigi nacque a Lisbona, figlio della regina Maria II e del Principe consorte Ferdinando di Sassonia-Coburgo-Gotha-Kohary, venendo nominato ancora in tenera et\u00e0 \"Duca di Porto e Viseu\"\nSin da giovane il duca Luigi si dimostr\u00f2 molto acculturato e molto appassionato di poesia, distinguendosi soprattutto come scrittore dialettale, ma aveva poca abilit\u00e0 nelle questioni politiche. Molte erano le sue qualit\u00e0 artistiche essendo egli talentuoso pittore nonch\u00e9 compositore e musicista, suonando il violoncello e il pianoforte. Poliglotta, parlava correttamente quattro lingue europee e si occup\u00f2 personalmente di tradurre le opere di William Shakespeare in portoghese. Per il proprio servizio militare, entr\u00f2 in marina e con questa carica visit\u00f2 l'Africa, ottenendo nel 1858 il suo primo comando navale.\nMatrimonio.\nNel 1862 Luigi spos\u00f2 Maria Pia di Savoia, figlia del re Vittorio Emanuele II d'Italia e di Maria Adelaide d'Asburgo-Lorena. Il matrimonio della real coppia , ma la presenza delle molte amanti di Luigi nella loro vita di coppia, port\u00f2 ben presto Maria Pia in una profonda depressione. \nRegno.\nLuigi divenne \"Re del Portogallo\" l'11 novembre 1861 alla morte del fratello Pietro V che non aveva lasciato eredi. Fu incoronato Re il 22 dicembre di quello stesso anno e il 27 settembre dell'anno successivo si spos\u00f2 per procura con la principessa Maria Pia di Savoia, figlia del re Vittorio Emanuele II d'Italia.\nIl regno di Luigi fu, come era prevedibile per la sua scarsa abilit\u00e0 di gestione, tedioso e ineffettivo, caratterizzato da una serie di governi transitori che portarono al cosiddetto \"rotativismo\" tra i Progressistas (Liberali) e i Regeneradores (Conservatori, il partito generalmente favorito dalla monarchia). Durante il suo regno, il rincaro della tassazione sui beni di consumo, port\u00f2 a una rivolta chiamata popolarmente \"Janeirinha\" (sul finire del 1867), disagi che si riproposero il 19 maggio del 1870 con una rivolta militare capeggiata dal duca di Saldanha che port\u00f2 quindi .\nI conservatori presero il potere nel settembre del 1871, quando venne nominato primo ministro Fontes Pereira de Melo, il quale mantenne la propria posizione sino al 1877 e poi nuovamente dal 1878, , il che costitu\u00ec un incentivo allo sviluppo del repubblicanesimo. \nMalgrado questo il regno di Luigi I \u00e8 ricordato anche per la costruzione dei porti di Lisbona e Leix\u00f5es, per l'ampliamento della rete stradale e ferroviaria nazionale, per la costruzione del Pal\u00e1cio de Cristal di Porto, per l'abolizione della pena di morte per reati civili, per l'abolizione della schiavit\u00f9 nel Portogallo e per la pubblicazione del primo codice civile.\nLa politica di Luigi sembr\u00f2 avere un salto di qualit\u00e0 attorno al 1870, quando divenne uno dei candidati al trono spagnolo a seguito della guerra di successione scoppiata dopo la guerra franco-prussiana; ma la scelta cadde poi su di Amedeo di Savoia-Aosta, suo cognato. Il Portogallo torn\u00f2 quindi alla propria stagnazione e si trov\u00f2 sempre un passo dietro gli altri paesi europei in quanto a educazione pubblica, stabilit\u00e0 politica, progresso tecnologico e prosperit\u00e0 economica.\nSotto l'aspetto degli affari coloniali, la Baia di Delagoa venne confermata possedimento portoghese nel 1875, mentre in Africa il tutto and\u00f2 peggiorando a causa dell'espansionismo belga e inglese nelle aree di Angola e Mozambico.\nLuigi fu soprattutto un uomo di scienza, con una passione per l'oceanografia. Egli invest\u00ec buona parte del proprio patrimonio personale in fondi per la ricerca negli oceani. Egli fu anche responsabile dell'istituzione di uno dei primi acquari del mondo, l'Aqu\u00e1rio Vasco da Gama a Lisbona, ancora oggi aperto al pubblico e che ha tra i propri pezzi forti una seppia di 10 metri. Egli trasmise questa passione anche ai suoi figli, che continuarono la sua opera.\nA Luigi I \u00e8 dedicato il \"Ponte Dom Lu\u00eds I\" a Oporto, che varca il fiume Douro.\nMorte.\nMor\u00ec improvvisamente nella sua residenza estiva nella cittadella di Cascais, il 19 ottobre 1889. Gli succede il figlio Carlo, col nome di Carlo I del Portogallo. La sua tomba si trova nel Pantheon dei Braganza, nel monastero di S\u00e3o Vicente de Fora a Lisbona.\nDiscendenza.\nLuigi del Portogallo e Maria Pia di Savoia ebbero i seguenti figli:"}
{"id": "507061", "revid": "8596", "url": "https://it.wikipedia.org/wiki?curid=507061", "title": "Pietro V di Portogallo", "text": ""}
{"id": "507064", "revid": "74173", "url": "https://it.wikipedia.org/wiki?curid=507064", "title": "Taw\u1e25\u012bd", "text": "Nella cultura islamica, il taw\u1e25\u012bd ( 'unicit\u00e0') \u00e8 il principio alla base del concetto dell'unit\u00e0 e unicit\u00e0 di Dio (All\u0101h). \nLa frase che compone il primo dei Pilastri dell'Islam, la \"shah\u0101da\" (\"l\u0101 il\u0101ha ill\u0101 All\u0101h - non vi \u00e8 divinit\u00e0 all'infuori di All\u0101h\"), \u00e8 di fatto un'enunciazione del \"taw\u1e25\u012bd\", completata poi dall'affermazione della fede nella missione profetica di Maometto affidatagli da Dio (\"wa Muhammad ras\u016bl All\u0101h - e Muhammad \u00e8 il Profeta di All\u0101h\").\nNel \"taw\u1e25\u012bd\" \u00e8 enunciata la fede che Dio sia Eterno, Unico (\"senza Compagno\", \"non fu generato e non ha generato\", afferma la dottrina islamica sulla scorta della S\u016brat \"al-Ikhl\u0101\u1e63\", numerata come 112\u00aa, del Corano), Creatore \"ex nihilo\" di ogni cosa che, senza di lui, non pu\u00f2 assolutamente sopravvivere. Implicitamente afferma che Allah \u00e8 l'Essere Supremo, Onnipotente, Onnisciente, Misericordioso, Giusto, Generoso.\nCirca gli \"attributi divini\", o \"\u1e63if\u0101t\" (che furono motivo di aspri diverbi tra mutaziliti e ash\u02bfariti), i teologi sunniti approdarono alla conclusione che Vita, Scienza, Potenza, Volont\u00e0, Udito, Vista e Parola non fossero distinguibili dall'Essenza (\"dh\u0101t\") stessa di Allah, mentre il dibattito sulle caratteristiche divine port\u00f2 all'elaborazione del concetto che Allah avesse 99 \"Bei Nomi\" (\"al-Asm\u0101\u02be al-usn\u00e0\") che si user\u00e0 elencare recitandoli a mo' di giaculatoria, sgranando una sorta di rosario (\"tasb\u012b\u1e25\" o \"misbaha\") che pu\u00f2 avere tutti i 99 grani o, pi\u00f9 spesso, solo 33, da ripetere in questo caso per 3 volte intimamente o con mormorio pi\u00f9 o meno udibile."}
{"id": "507065", "revid": "767487", "url": "https://it.wikipedia.org/wiki?curid=507065", "title": "DVD Forum", "text": "Il DVD Forum \u00e8 un'organizzazione internazionale composta da compagnie di hardware, software media che usano e sviluppano il formato DVD.\nInizialmente era conosciuto come il \"Consorzio DVD\" quando fu fondato nel 1995.\nMembri fondatori.\nDal 2003, il DVD Forum ha oltre 230 membri."}
{"id": "507066", "revid": "54354", "url": "https://it.wikipedia.org/wiki?curid=507066", "title": "Sony Corporation", "text": ""}
{"id": "507068", "revid": "122658400", "url": "https://it.wikipedia.org/wiki?curid=507068", "title": "Luca da Penne", "text": "Scrisse un commentario ai 3 libri del Codice dell'imperatore Giustiniano, la cui editio princeps fu stampata nel 1509 col titolo \"Commentaria in tres posteriores libros Codicis\".\nBiografia.\nDefinito da Friedrich Carl von Savigny come uno dei pi\u00f9 sconosciuti e ragguardevoli giureconsulti di tutto il XIV secolo, dopo essersi laureato a Napoli nel 1345, divenne giudice della \"Magna Curia\" ed autore delle glosse alle \"Costituzioni\" del regno di Sicilia e di un importante commentario agli ultimi tre libri del \"Codex\" giustinianeo. Quest'ultima opera approfondisce l'organizzazione amministrativa dell'Impero e fa di lui un giuspubblicista secondo solo a Bartolo da Sassoferrato. L'interesse della critica al Commento di Luca da Penne, \u00e8 dovuto al fatto che il giurista, stando a contatto con l'ambiente culturale pre-umanista, tra i quali Petrarca, inser\u00ec molti spunti riflessivi nelle sue osservazioni, risalenti a vari autori classici latini e greci, cosa insolita per l'aridit\u00e0 dei giuristi dell'epoca; cit\u00f2 Svetonio, Catone il Vecchio, Tucidide, Polibio, Varrone, Cicerone, Seneca, Tito Livio, Tacito, Valerio Massimo e molti altri.\nSostenne sempre fortemente la maggiore validit\u00e0 del diritto romano rispetto a quello longobardo.\nDal 1379 ritorn\u00f2 a Penne dove esercit\u00f2 da avvocato. Morto presumibilmente nella citt\u00e0 natale in Abruzzo, fu sepolto nel convento di San Domenico. Nei primi del '900 la lapide sepolcrale per sicurezza \u00e8 stata trasferita nel Municipio, sorto accanto al convento. A Penne gli \u00e8 dedicata anche la piazza principale, ex piazza di Mezzo, e una statua in bronzo, presso la fontana del moderno palazzo comunale."}
{"id": "507071", "revid": "54354", "url": "https://it.wikipedia.org/wiki?curid=507071", "title": "Toshiba Corporation", "text": ""}
{"id": "507072", "revid": "289247", "url": "https://it.wikipedia.org/wiki?curid=507072", "title": "Alessandro d'Alessandria", "text": ""}
{"id": "507073", "revid": "59976", "url": "https://it.wikipedia.org/wiki?curid=507073", "title": "Mitsubishi Electric Corporation", "text": ""}
{"id": "507075", "revid": "486946", "url": "https://it.wikipedia.org/wiki?curid=507075", "title": "Matsushita Electric Industrial Co. Ltd.", "text": ""}
{"id": "507076", "revid": "1021877", "url": "https://it.wikipedia.org/wiki?curid=507076", "title": "Saros", "text": "Un saros (talvolta scritto Saros con la maiuscola iniziale) \u00e8 un periodo di 223 mesi sinodici), cio\u00e8 circa 18,03 anni (18 anni, 11 giorni, 8 ore e 42 minuti), al termine del quale Sole Terra e Luna si trovano quasi esattamente nella stessa posizione reciproca e possono ripetersi le stesse eclissi lunari e solari. \nDurante un saros avvengono 29 eclissi di luna e 41 eclissi di sole. \nDato che un saros non dura un numero intero di giorni e la Terra ruota di circa in 8 ore, la stessa eclissi si ripeter\u00e0 in una localit\u00e0 diversa trascorso un saros. Dopo, per\u00f2, che siano trascorsi tre saros, la Terra avr\u00e0 compiuto un numero intero di rotazioni e quindi le eclissi corrispondenti si verificheranno nello stesso luogo. Ci\u00f2 richiede una durata di 19756 giorni (circa 54 anni); periodo chiamato exeligmos (dal greco \u1f10\u03be\u03ad\u03bb\u03b9\u03b3\u03bc\u03bf\u03c2, \u201cun giro della ruota\u201d) .\nLe eclissi di Sole avvengono nel periodo di novilunio, cio\u00e8 quando \"Sole\" - \"Luna\" - \"Terra\" sono allineati e i piani orbitali si intersecano. Il piano dove la Luna gira attorno alla Terra \u00e8 inclinato di circa 5\u00ba rispetto a quello dell'orbita che la Terra compie attorno al Sole e quindi l'eclisse si verifica con Luna nuova nei punti di intersezione delle due orbite.\nIl periodo che impiega la Luna per rivolgere attorno alla Terra e trovarsi nel medesimo allineamento fra questa e il Sole (mese sinodico o delle fasi) \u00e8 pari a 29,5306 giorni, mentre il periodo di passaggio della Luna per stesso nodo ascendente o discendente (mese draconico) \u00e8 pari a 27,2122 giorni. Dal momento che l'orbita della Luna attorno alla Terra ha un'eccentricit\u00e0 piuttosto accentuata, il diametro apparente della Luna per un osservatore terrestre varia considerevolmente a seconda che essa si trovi al perigeo o all'apogeo. Il periodo che impiega la Luna per passare da un perigeo al successivo (mese anomalistico) \u00e8 di circa 27,55455 giorni. \nSi pu\u00f2 constatare che dopo 223 rivoluzioni sinodiche la Luna avr\u00e0 compiuto 242 rivoluzioni draconidi e 239 rivoluzioni anomalistiche e si sar\u00e0 riportata circa alla stessa posizione iniziale. La differenza dei decimali alla lunga, accumulandosi, porter\u00e0 i due corpi a presentarsi al di fuori dei limiti validi affinch\u00e9 avvenga l'eclisse.\nIl ciclo dei saros.\nLe eclissi che si verificano dopo un intervallo temporale pari esattamente a un saros sono considerate parte di uno stesso ciclo, che comprende al massimo 70-80 eclissi percH\u00e8 dopo circa 1200 anni le piccole irregolarit\u00e0 si accumulano e l'eclisse non si verifica pi\u00f9. \nGeneralmente ogni ciclo di saros ha inizio con un'eclissi parziale a partire da uno dei poli e successivamente si trasformer\u00e0 in eclissi totale o eclissi anulare arrivando nei pressi dell'equatore e quindi di nuovo ritorner\u00e0 parziale procedendo verso il polo opposto, fino a cessare concludendo il ciclo di saros.\nL'astronomo amatoriale tedesco George van den Bergh cominci\u00f2 a prendere visione delle eclissi e cominci\u00f2 a numerare i cicli a partire dall'anno 2872 a.C. I cicli attivi ora vanno dal numero 117 al 156 e il prossimo a cessare sar\u00e0 il 117 con l'eclisse del 3 agosto 2054, mentre l'ultimo a essere nato \u00e8 il 156 con l'eclisse del 1\u00ba luglio 2011. In Europa l'ultima eclisse totale di Sole avvenne l'11 agosto 1999 e il numero del ciclo era il 145, e la successiva \u00e8 avvenuta il 21 agosto 2017 (fu visibile solo negli Stati Uniti d'America).\nCalcolo della durata di un saros.\nquesti periodi hanno la caratteristica di essere tutti divisori di 6 585 giorni, infatti 223 mesi sinodici (6 585,321 giorni) equivalgono a circa 242 mesi draconici (6 585,357 giorni) e a circa 19 anni draconici (6 585,781 giorni).\nDividendo 6 585 per 365 otterremo 18 anni 11 giorni 8 ore; in realt\u00e0 i giorni saranno 10 se nel periodo saranno inclusi 5 anni bisestili, oppure 12 se gli anni bisestili saranno 3.\nOrigini.\nLa scoperta del ciclo dei saros \u00e8 dovuta ai Caldei circa 2.700 anni fa, come testimoniano le loro tavolette d'argilla.\nEssi si accorsero che la Luna, il Sole e la Terra si ritrovano nella medesima condizione ciclicamente e perci\u00f2 una volta avvenuta un'eclissi solare (parziale o totale) la successiva, nel medesimo luogo, si sarebbe verificata dopo 6 585 giorni. Questo numero veniva tramandato in segreto ed era considerato \"magico\". Dalla lettura di quegli stessi ritrovamenti si pot\u00e9 inoltre stabilire che il saros non si protrae illimitatamente ma si conclude dopo un certo periodo di anni.\nPrendendo sempre come fonte di informazione queste tavolette d'argilla, sembra che gli antichi Caldei avessero compilato lunghe liste di osservazioni fatte riguardo alle eclissi lunari e solari, e nella consultazione di questi dati si fossero accorti che questi ricorrevano periodicamente. A questi cicli periodici i sacerdoti diedero il nome di saros cio\u00e8 \"ripetizione\" e il numero di anni che intercorreva tra il loro ripetersi venne usato per prevedere la data delle eclissi e ci\u00f2 confer\u00ec loro prestigio e timore reverenziale.\nAnche altri popoli antichi studiarono i cicli delle eclissi. Il sito di Stonehenge, circa 2000 anni fa, (come riusc\u00ec a datare Norman Lockyer grazie alla ricostruzione della posizione della porta principale e l'allineamento a quel tempo con la direzione del solstizio estivo) e grazie, successivamente, al metodo della misurazione del decadimento del carbonio) altro non era che un misuratore di posizioni degli avvenimenti astronomici presenti e futuri. In base ad allineamenti dei megaliti, e di appositi marcatori (come potevano essere alcuni bastoni), gli antichi rappresentavano il riferimento dello spostamento della Luna e del Sole. Cos\u00ec con due riferimenti potevano fissare il punto di contatto delle due relative orbite (i nodi, presso cui si verificavano le eclissi). Quando i riferimenti erano allineati i custodi di questo tempio potevano predire con buona approssimazione l'avvenire delle eclissi.\nDopo le ultime scoperte archeologiche riguardanti alcune scritture trovate sui monumenti dell'America centrale, all'Universit\u00e0 del Maryland si \u00e8 formato un centro dove archeologi e astronomi lavorando in stretta collaborazione sono arrivati alla deduzione che alcune popolazioni come i Maya, Inca e Aztechi, riuscirono a determinare con un'ottima precisione i giorni in cui era probabile un'eclisse, arrivando alle stesse conclusioni a cui erano giunti i popoli del Vecchio Mondo."}
{"id": "507078", "revid": "712828", "url": "https://it.wikipedia.org/wiki?curid=507078", "title": "R\u00f3menna", "text": ""}
{"id": "507082", "revid": "277947", "url": "https://it.wikipedia.org/wiki?curid=507082", "title": "Giovanni Anastasi", "text": "Vita.\nNato a Senigallia nel 1653, si \u00e8 formato ad Urbino presso il suocero, il modesto pittore Alfonso Patanazzi. L'Anastasi \u00e8 stato protagonista di una brillante carriera che lo port\u00f2, nei pochi decenni della sua vita, ad una intensa attivit\u00e0 tra Misa e Cesano, nell'entroterra pesarese, su tutti a Pergola, e pi\u00f9 a sud, a Tolentino e Macerata, dove mor\u00ec a soli 51 anni, affrescando i saloni dei conti de Vico (1704).\nLe numerose opere commissionate da personaggi o enti di grande prestigio sono testimoni del successo riscontrato dall'Anastasi. Sulla sua figura sono per\u00f2 scorsi secoli di indebito oblio: sino a pochi mesi fa si conoscevano poche notizie della sua vita. Le ricerche di archivio fatte da Flavio Solazzi hanno per\u00f2 fatto luce su molti aspetti della sua vita e delle sue opere, agevolando il processo di attribuzione e ricognizione dell'opera del pittore.\nOpere.\nA Senigallia: Adorazione dei Magi, Adorazione dei pastori, 2 tele con miracoli di Sant'Antonio di Padova, Assunta con Angeli e Santi Crocifissione con Santi, 2 storie di Sant'Antonio abate, 20 tele con storie del Vecchio Testamento, Autoritratto dell'Anastasi, 8 cassapanche.\nAd Ostra: Matrimonio della Vergine, 2 tele rappresentanti due miracoli di San Filippo.\nA Fossombrone: Santa Rosa da Viterbo, Madonna con Santi.\nA Pergola: Madonna con Santi, San Giovanni da Capestrano e San Pasquale Baylon, Madonna con Bambino e Santi protettori di Pergola, Affreschi con gloria della Santa e figure allegoriche, Decorazioni architettoniche e affreschi dell'abside, Martirio di Sant'Andrea, 4 tele con i Dottori della Chiesa.\nA San Costanzo: due tele rappresentanti la Madonna con Santi.\nAd Urbino: 2 miracoli di S. Gregorio Magno, S. Pietro, S. Paolo, Arcangelo Gabriele, Vergine Annunziata, Dio Padre.\nA Tolentino: Tela con miracolo di san Giovanni (da san Facondo), 35 grandi affreschi nel chiostro con miracoli di san Nicola da Tolentino.\nA Macerata: Soffitti affrescati con soggetti storici e mitologici."}
{"id": "507084", "revid": "48344", "url": "https://it.wikipedia.org/wiki?curid=507084", "title": "Romano dei conti di Tuscolo", "text": ""}
{"id": "507085", "revid": "125960377", "url": "https://it.wikipedia.org/wiki?curid=507085", "title": "Silvio Orlando", "text": "Biografia.\nNato e cresciuto a Napoli, nel quartiere del Vomero, da padre originario di Pesco Sannita (in provincia di Benevento) e da madre napoletana, che mor\u00ec prematuramente quando l'attore non aveva che nove anni d'et\u00e0, nel 1975 esord\u00ec come musicista, suonando il flauto traverso nel complesso del Centro Culturale Giovanile del capoluogo campano. L'anno successivo, s'avvia alla carriera attoriale nella scena teatrale napoletana, per poi passare al cinema, lavorando con vari registi del cinema italiano, quali Nanni Moretti, Daniele Luchetti, Paolo Virz\u00ec, Michele Placido, Carlo Mazzacurati, Pupi Avati e Gabriele Salvatores. Ha preso parte a diverse serie televisive come \"Zanzibar\", dove interpreta Domenico Tagliuti, un tranviere napoletano, tifoso di Maradona, che si sente settentrionale, \"Emilio\", \"Vicini di casa\" (insieme Teo Teocoli e Gene Gnocchi) e \"Padri e figli\" (a fianco di Vittoria Belvedere e Rocco Papaleo).\nNel 1993, diretto per la seconda volta da Gabriele Salvatores, \u00e8 protagonista insieme con Antonio Catania di \"Sud\". Sempre nel 1993 ha interpretato il suo primo ruolo drammatico in una serie televisiva, \"Felipe ha gli occhi azzurri 2\". Nel 1996 \u00e8 uno dei protagonisti di uno degli ultimi lavori del regista Sergio Citti \"I magi randagi\" (a fianco di Gastone Moschin e Patrick Bauchau), oltre alla partecipazione in \"Ferie d'agosto\", film di Paolo Virz\u00ec che analizza i rapporti tra destra e sinistra nell'Italia neo-berlusconiana.\nNel 2000 vince il Nastro d'argento come migliore attore protagonista per l'interpretazione nel film \"Preferisco il rumore del mare\" di Mimmo Calopresti. L'anno seguente prende parte al film vincitore della Palma d'oro a Cannes \"La stanza del figlio\" di Nanni Moretti. Sempre nel 2001 \u00e8 uno dei protagonisti del film \"Luce dei miei occhi\" di Giuseppe Piccioni, nel quale per la prima volta affronta il ruolo di \"cattivo\"; la pellicola gli vale la nomination ai David di Donatello come migliore attore non protagonista. Nel 2006 partecipa come protagonista al film di Nanni Moretti \"Il caimano\", film grazie al quale vince il David di Donatello come migliore attore protagonista.\nNel 2008 esce il film \"Caos calmo\" di Antonello Grimaldi (tratto dal libro omonimo di Sandro Veronesi), nel quale recita a fianco del regista Nanni Moretti, di Isabella Ferrari e di Valeria Golino. Sempre nel 2008 interpreta un testo di Giacomo Lubrano all'interno dello spettacolo \"L'assedio delle Ceneri\", diretto da Roberto Paci Dal\u00f2 e curato da Gabriele Frasca per il Napoli Teatro Festival. Nel settembre 2008 riceve la Coppa Volpi alla 65\u00aa Mostra internazionale d'arte cinematografica di Venezia come miglior attore, per il film \"Il pap\u00e0 di Giovanna\" di Pupi Avati. Ha anche diretto due opere teatrali di Peppino De Filippo nel (1998): \"Don Rafele 'o trumbone\" e \"Cupido scherza e spazza\".\nNel 2009 ha vinto il \"Premio Gian Maria Volont\u00e9\" per il miglior attore protagonista al Bif&amp;st di Bari con il film \"Il pap\u00e0 di Giovanna\" di Pupi Avati.\nNel 2016 Paolo Sorrentino lo ingaggia per il personaggio del cardinal Angelo Voiello, nel suo \"The Young Pope\" con l'Oscar Diane Keaton e Jude Law. \nNel 2020 \u00e8 protagonista del film diretto da Daniele Luchetti, \"Lacci\", per il quale, l'anno successivo, viene candidato al David di Donatello. Nel settembre dello stesso anno, vince il premio \"Attori d'oro\" alla carrieta\nVita privata.\nIl 6 ottobre 2008 si \u00e8 unito in matrimonio con l'attrice Maria Laura Rondanini, sua compagna da 9 anni. Le nozze si sono tenute a Venezia presenziate dal sindaco Massimo Cacciari.\n\u00c8 lo zio dell'attore e drammaturgo Francesco Brandi.\nPremi e riconoscimenti.\nNel corso della sua carriera ha vinto la Coppa Volpi per la migliore interpretazione maschile e il Premio Pasinetti al miglior attore alla 65\u00aa Mostra internazionale d'arte cinematografica di Venezia per \"Il pap\u00e0 di Giovanna\". Ha inoltre vinto 2 David di Donatello, 2 Nastri d'argento, un Globo d'oro e 2 Ciak d'oro.\nDi seguito vengono riportati anche gli altri riconoscimenti:"}
{"id": "507086", "revid": "15756", "url": "https://it.wikipedia.org/wiki?curid=507086", "title": "Giancarla Codrignani", "text": "Biografia.\nSubito dopo la laurea in lettere antiche comincia la sua carriera come docente di lettere greche e latine nei licei classici, collabora con l'Istituto di filologia dell'Universit\u00e0 di Bologna, per il quale cura l'edizione critica del Codice Catulliano 2744.\nPresidente della \"LOC\" \"(Lega degli Obiettori di Coscienza)\", ha svolto il suo impegno come parlamentare nella Sinistra Indipendente, per tre legislature dal 1976 al 1987, occupandosi delle tematiche riguardanti l'obiezione di coscienza al servizio militare e il servizio civile sostitutivo, il disarmo e la difesa popolare non violenta.\nTestimone delle prime elezioni libere in Nicaragua e inviata in missione parlamentare in Cile durante l'assedio, la sua opera \u00e8 stata riconosciuta dall'Alto Commissariato per i Rifugiati delle Nazioni Unite.\nAttiva in varie esperienze di solidariet\u00e0 e per la pace, \u00e8 tra le figure pi\u00f9 rappresentative della cultura italiana della nonviolenza.\nNel 2015 viene pubblicata una sua biografia e nel 2016 un'intervista pubblicata su Radio Emilia-Romagna Giancarla Codrignani: cerco solo di capire.\nCura anche il blog Vorreicapire dove pubblica articoli su argomenti di ambito internazionali, su donne, sindacati, partiti e molti altro.\nHa partecipato al movimento femminista e ha continuato ad essere coinvolta nelle problematiche di genere nell'amministrazione di Bologna e nell'Associazione Orlando e del Centro delle donne di Bologna, nel quale \u00e8 direttrice della testata giornalistica di Server Donne. Scrive su Noi Donne e pubblica saggi e interventi politici su numerosi giornali e riviste anche on-line.\nOpere.\nTra le opere pi\u00f9 importanti:\nSuoi articoli e interventi appaiono sui principali quotidiani e sulle maggiori riviste specializzate, come \"il Manifesto\", \"Confronti\", \"Solidariet\u00e0 Internazionale\", \"Mosaico di Pace\", Noidonne."}
{"id": "507089", "revid": "830939", "url": "https://it.wikipedia.org/wiki?curid=507089", "title": "Karel van Mander", "text": "Biografia.\nNato da una famiglia aristocratica di Meulebeke, nelle fiandre meridionali in Belgio (il padre Cornelis van Mander era un ufficiale giudiziario), frequent\u00f2 la Scuola Latina di Thuielt e studi\u00f2 presso i pittori Lucas de Heere a Gand e Pieter Vlerick a Tournai tra il 1568 e il 1569. Per i successivi cinque anni si dedic\u00f2 all'attivit\u00e0 di commediografo scrivendo opere a soggetto religioso e realizzandone le scenografie. Consigliato dallo zio Fran\u00e7ois di Gent e dai suoi maestri, decise di intraprendere un viaggio in Italia per tre anni. Durante questa sua permanenza, tra il 1574 e il 1577 partecip\u00f2 alle decorazione ad affresco del Salone del Palazzo Spada di Terni, con scene della \"Notte di San Bartolomeo\" e della \"Battaglia di Lepanto\". Nel 1574 fu presente a Firenze dove pot\u00e9 osservare l'intervento di Vasari nella cupola di Santa Maria del Fiore. Nel 1574, a Roma entr\u00f2 nella cerchia di Bartholomeus Spranger, la leggenda vuole che sia stato il primo a scoprire le catacombe. Nel 1577 lasci\u00f2 Roma per un soggiorno a Krems in Austria dove lavor\u00f2 ad un affresco, oggi perduto, di una cappella del cimitero locale. Fece questo breve soggiorno in Austria al servizio dell'imperatore Rodolfo II d'Asburgo a Vienna, dove collabor\u00f2 con Barttholomeus Spranger per la preparazione di apparati scenografici e dell'arco di trionfo in suo onore.\nRitorn\u00f2 a Meulebeke nel 1578 e si trasfer\u00ec prima a Bruges e poi a Kortrijk durante il periodo delle persecuzioni religiose.\nNel 1580 \u00e8 nuovamente a Bruges, mentre nel 1582 esegue il trittico di Santa Caterina per la chiesa di San Martino, commissionata dalla corporazione dei tessitori.\nDopo numerose vicissitudini a causa della guerra, si trasfer\u00ec ad Haarlem, nei Paesi Bassi, alloggiando insieme alla madre, alla moglie e ai figli presso la Kleine Houtstraat.\nAd Harlem dove fond\u00f2 un'accademia di pittura con i colleghi Hendrik Goltzius e Cornelis Cornelisz van Haarlem e gi\u00e0 dal 1584 lo registrarono nella Corporazione di San Luca con il nome di \"Maestro\". Mor\u00ec ad Amsterdam nel 1606, due anni dopo la pubblicazione del suo celebre \"Schilder-Boeck\", e fu sepolto nella \"Oude Kerk\".\nLo Schilder-Boeck.\nIl nome di Van Mander \u00e8 legato soprattutto allo \"Schilder-Boeck\", ovvero il \"Libro della Pittura\", pubblicato per la prima volta in Olanda nel 1604, presso la stamperia di Jacob de Meester, con l'editore Passchier van Westbush di Harlem. \u00c8 un'opera che raccoglie studi biografici e storici riguardo a dipinti di varie epoche e che \u00e8 il corrispettivo di quello che \u00e8 stata in Italia l'opera di Giorgio Vasari, infatti in essa si possono leggere vari volumi: \"Le vite degli illustri pittori fiamminghi, olandesi e tedeschi\", \"Fondamenti della nobile e liberale arte della pittura\", \"Le vite degli illustri pittori antichi. Le vite degli illustri pittori italiani moderni e contemporanei\". Il lavoro venne terminato nel 1603 e dato alle stampe l'anno successivo.\nOpere.\nKarel van Mander, \"Le vite degli illustri pittori fiamminghi, olandesi e tedeschi\". Introduzione, traduzione e apparato critico di Ricardo de Mambro Santos, Apeiron Editori, Sant'Oreste, 2000. ISBN 9788885978300.\nBibliografia.\nRicardo de Mambro Santos, \"La Civil conversazione pittorica. Riflessione estetica e produzione artistica nel trattato di Karel van Mander\", Apeiron Editori, Sant'Oreste, 1998. ISBN 9788885978195."}
{"id": "507092", "revid": "78273", "url": "https://it.wikipedia.org/wiki?curid=507092", "title": "DNA-polimerasi", "text": ""}
{"id": "507094", "revid": "767487", "url": "https://it.wikipedia.org/wiki?curid=507094", "title": "DVD+RW Alliance", "text": "Il DVD+RW Alliance (Alleanza DVD+RW) \u00e8 un gruppo di produttori hardware elettronico, archiviazione ottica e software che hanno creato e promosso un formato standard di registrazione e riscrittura dei DVD conosciuto come il formato \"plus\" (pi\u00f9). \nI formati sono 3: DVD+R (uscito nel 2004), DVD+RW (uscito nel 2004) e DVD+R DL (uscito nel 2005).\nFormati rivali.\nI formati rivali sono: DVD-R, DVD-RW e DVD-RAM promossi dal DVD Forum."}
{"id": "507095", "revid": "729019", "url": "https://it.wikipedia.org/wiki?curid=507095", "title": "Mitsubishi Chemical", "text": "La Mitsubishi Chemical Corporation (\u4e09\u83f1\u5316\u5b66\u682a\u5f0f\u4f1a\u793e Mitsubishi Kagaku Kabushiki-gaisha?), o MCC, \u00e8 stata un'azienda giapponese. Si \u00e8 fusa con la Mitsubishi Pharma Corporation fondando la Mitsubishi Chemical Holdings Corporation."}
{"id": "507096", "revid": "54354", "url": "https://it.wikipedia.org/wiki?curid=507096", "title": "Ricoh Company, Ltd.", "text": ""}
{"id": "507098", "revid": "54354", "url": "https://it.wikipedia.org/wiki?curid=507098", "title": "Dell Computer Corporation", "text": ""}
{"id": "507099", "revid": "35813", "url": "https://it.wikipedia.org/wiki?curid=507099", "title": "Pietro Boccadiporco", "text": ""}
{"id": "507100", "revid": "54354", "url": "https://it.wikipedia.org/wiki?curid=507100", "title": "Royal Philips Electronics N.V.", "text": ""}
{"id": "507101", "revid": "709565", "url": "https://it.wikipedia.org/wiki?curid=507101", "title": "Capitan Marvel (DC Comics)", "text": "Capitan Marvel, poi noto come Shazam, \u00e8 un personaggio immaginario dei fumetti ideato da C.C. Beck (disegni) e Bill Parker (testi) nel 1939. Il personaggio ha esordito su \"Whiz Comics\" n. 2 (febbraio 1940) della Fawcett Comics, per essere poi acquisito dalla DC Comics. Quest'ultima decise poi di cambiarne il nome in Shazam per via dell'omonimia con il personaggio della Marvel Comics che, negli anni in cui il personaggio non era pi\u00f9 pubblicato, ide\u00f2 un supereroe con lo stesso nome, registrandone il marchio ma non il nome.\nIl personaggio fu il supereroe pi\u00f9 popolare degli anni quaranta, e la serie \"Shazam/Captain Marvel Adventures\" in quel periodo vendeva pi\u00f9 di \"Superman\" e di altri famosi albi di supereroi, arrivando a tirature di un milione e trecentomila copie al mese fra il 1942 e il 1946, il doppio di \"Batman\". Fu anche il primo supereroe dei fumetti ad apparire in un serial cinematografico, \"Adventures of Captain Marvel\", del 1941; ebbe inoltre numerosi epigoni nati sull'onda del successo.\nBiografia del personaggio.\nCapitan Marvel \u00e8 l'alter ego di William \"Billy\" Batson, un ragazzo di quindici anni rimasto orfano che si mantiene lavorando come \"reporter\" radiofonico e segretamente viene scelto come campione del bene dal Mago Shazam: ogni volta che Billy pronuncia il nome del mago (\"Shazam!\"), \u00e8 colpito da un fulmine magico che lo trasforma in un supereroe adulto con immensi poteri e le abilit\u00e0 di figure mitologiche. Billy ha deciso di condividere questo potere, perdendo parte della sua forza ed energia, con la sorella che si trasforma in Mary Marvel e Freddy Freeman che diventa Capitan Marvel Jr.: insieme formano la Famiglia Marvel.\nTra i principali avversari ci sono Black Adam, un egiziano dotato di poteri simili ai suoi, Mr. Mind, un verme in grado di controllare i cervelli delle persone, ma soprattutto il malvagio Dottor Sivana, suo zio acquisito e i Sette Peccati Capitali. Acclamato come \"Il mortale pi\u00f9 potente del mondo\" e soprannominato \"The Big Red Cheese\" dal suo nemico Dottor Sivana, .\nGenesi del personaggio.\nIl personaggio viene ideato l'anno dopo l'esordio di Superman nel periodo che verr\u00e0 ricordato come la Golden Age del fumetto (1938-1951) e questo genere di personaggi domina le vendite dell'editoria dei fumetti statunitensi fino ai primi anni cinquanta. Indubbiamente gli autori riprendono caratteristiche comuni ad altri personaggi come la doppia identit\u00e0, la forza e la capacit\u00e0 di volare gi\u00e0 viste in Superman mentre le differenze tra i due supereroi sono per\u00f2 notevoli:\nNel tratteggiare i visi e le espressioni dei protagonisti, il disegnatore Beck si ispira a personaggi reali o creati in opere letterarie:\nStoria editoriale.\nPeriodo Golden Age (1939-1953).\nLa Golden Age dei fumetti americani inizia ufficialmente con il primo numero della serie Action Comics nel giugno 1938 nel quale esord\u00ec il prototipo di un nuovo genere di personaggio legato sia all'avventura che alla fantascienza: il supereroe Superman. Negli anni successivi vennero ideati diversi altri supereroi che si ispirarono a quella che diverr\u00e0 in breve tempo un'icona della cultura pop americana. Su questa scia la \"Fawcett Comics\" crea \"Capitan Marvel\" che esord\u00ec nel gennaio 1940 con il nome di \"Capitan Thunder\" sul primo numero di \"Flash Comics\" e poi, con il suo nome definitivo, su \"Whiz Comics\" n. 2 del febbraio 1940. Il n. 1 di \"Flash Comics\" non venne mai distribuito - se non una bassissima tiratura - e le tavole dei disegni non vennero neppure colorate; questo per evitare problemi con la National Comics che proprio nello stesso periodo aveva pubblicato una nuova serie omonima, \"Flash Comics\" poche settimane prima; analogamente il nome \"Capitan Thunder\" fu modificato in quanto nello stesso mese in cui era previsto l'esordio del personaggio della Fawcett, esord\u00ec prima il personaggio Johnny Thunder sull'albo \"Flash Comics\" della National Comics; tra l'altro il superpotere del personaggio della National consisteva nell'invocare un genio in grado di esaudire i suoi desideri pronunciando la parola magica \"Cei-u\". Si opt\u00f2 quindi per una nuova serie, Whiz Comics, il cui nome era quello della stazione radio in cui lavorava Billy Batson, l'alter ego di Capitan Marvel. La nuova serie esord\u00ec col n. 2 indicato in copertina in quanto teneva conto nella numerazione del primo numero della serie \"Flash Comics\" inteso come numero di lancio della serie; tuttavia dal quarto numero la numerazione cambi\u00f2 riportando in copertina la numerazione come se la serie fosse partita con il primo albo della \"Whiz Comics\" e non con il precedente della \"Flash Comics\".\nIl successo della serie fu tale che gi\u00e0 a partire dal 1941 gli viene affiancata la testata \"Captain Marvel Adventures\". La differenza tra le due stava nel fatto che quest'ultima presentava storie in cui Capitan Marvel agiva principalmente da solo (senza l'aiuto dei membri della Famiglia Marvel). Nel 1945 gli viene dedicata una terza serie dal titolo Shazam Family, questa volta pi\u00f9 focalizzata sui protagonisti della Famiglia Shazam.\nA partire dalla fine degli anni quaranta, le vendite dei fumetti di supereroi cominciano a calare ma la vera crisi per la Fawcett Comics \u00e8 la perdita (in appello) della causa intentatagli dalla DC Comics gi\u00e0 a partire dal 1941. Secondo i legali della DC, la Fawcett aveva creato Capitan Marvel plagiando il personaggio di Superman. La contesa riguardava il mantello, la capacit\u00e0 di volare, la superforza e persino le pose assunte dal personaggio nei disegni. Quando la causa legale ha inizio, il personaggio della Fawcett \u00e8 il pi\u00f9 venduto albo a fumetti dell'epoca arrivando a superare il milione di copie vendute. La Corte si pronuncia a favore della Fawcett nel 1951 ma la DC Comics riesce a vincere in appello nel 1953 e la \"Fawcett Comics venne costretta a pagare un risarcimento\" di 400.000 dollari all'editore di Superman e a sospendere tutte le pubblicazioni di Capitan Marvel. \"Whiz Comics\" chiude con il n. 155 a giugno 1953 e \"Captain Marvel Adventures\" con il n. 150 di novembre 1953; Shazam Family chiude con il n. 89 (gennaio 1954) e questo \u00e8 l'ultimo albo che vede come protagonisti questi personaggi pubblicati dalla Fawcett Comics. La successiva pubblicazione di una storia inedita di Capitan Marvel arriva dopo 19 anni e paradossalmente sotto l'etichetta e la direzione della DC Comics che acquis\u00ec i diritti dalla Fawcett.\nPeriodo DC Comics.\nPeriodo pre-Crisis (1972-1987).\nCon tale denominazione si indica quel periodo della storia DC Comics che intercorre dalla fine della Silver Age del fumetto americano (1969-1971) alla miniserie \"Crisi sulle Terre infinite\" (1985-1986), con la quale la casa editrice ristruttura tutto il suo parco editoriale e la continuity riguardante i suoi personaggi. Talvolta questo arco di tempo viene fatto coincidere con la Bronze Age del fumetto.\nLa DC prese la licenza di pubblicare i personaggi della \"Famiglia Marvel\" dalla Fawcett Comics (ormai impossibilitata ad utilizzarli) nel 1972 (i diritti vennero acquisiti in via definitiva solo nel 1980). La prima serie che introduce Capitan Marvel e la Famiglia Marvel nell\"Universo DC\" porta il titolo \"Shazam!\" ed esce con data di copertina febbraio 1973. La serie non pu\u00f2 usare in copertina il titolo Capitan Marvel in quanto \u00e8 stato registrato dalla Marvel Comics per la sua testata \"Capitan Marvel\". Questo \u00e8 potuto avvenire in quanto in quegli anni la Fawcett Comics era di fatto fallita lasciando vacanti i suoi copyright. La nuova testata della DC \u00e8 realizzata da Dennis O'Neil (testi) e ai disegni lo stesso Clarence Charles Back, co-creatore del personaggio nel 1939 cambiarono il nome di Capitan Marvel in Shazam. Ogni albo contiene una storia inedita e ristampe di storie degli anni quaranta e cinquanta. Nel primo numero Dennis O'Neil spiega l'assenza di 19 anni della Famiglia Marvel con il fatto che sono stati intrappolati in uno stato di animazione sospesa. A dispetto degli sforzi pubblicitari e creativi, la serie termina con il numero 35 (luglio 1978). A Shazam viene anche dedicato uno show televisivo di successo dal titolo \"Shazam!\" ma questo non \u00e8 sufficiente per far decollare le vendite dei fumetti. La fine degli anni settanta \u00e8 il periodo pi\u00f9 critico della storia di questa casa editrice. La drastica riduzione delle vendite dei fumetti tra il 1977 e il 1978 non ha precedenti. Tale biennio \u00e8 denominato \"DC Implosion\" e vide la cancellazione di circa venti serie in un breve arco di tempo. Tra queste vi era la serie di rilancio di Shazam: \"Shazam!\". Dopo la fine della serie la DC punta ancora sul personaggio e prosegue le sue storie all'interno della rivista antologica \"World's Finest Comics\". Eccetto per il n. 271 \"Capitan Marvel\" ha una sua storia inedita dal n. 253 (ottobre-novembre 1978) al n. 282 (agosto 1982).\nAltre storie inedite prima di \"Crisi sulle Terre infinite\" sono pubblicate su:\nPeriodo post-Crisi (1987-1994).\nCon tale denominazione si indica il periodo nel quale la DC Comics cerca di dare una struttura omogenea alle storie e alle origini dei suoi personaggi. Viene eliminato il concetto di realt\u00e0 parallela e di Multiverso e di conseguenza non sono pi\u00f9 presenti versioni alternative dei supereroi che vengono pubblicati. Per molti personaggi si riparte da capo e le loro vicende del periodo Golden Age e Silver Age vengono cancellate o drasticamente rimodellate. Nel caso di \"Shazam\" si decide di introdurre il personaggio nel nuovo Universo DC e di cancellare dalla sua continuity tutto ci\u00f2 che \u00e8 stato pubblicato su di lui prima del 1986. Con questo intento viene pubblicata la miniserie di 4 numeri \"\" (aprile - luglio 1987), scritta da Roy Thomas e Dan Thomas e disegnata da Tom Mandrake. Il titolo significa \"Il nuovo inizio\" e difatti le origini di Billy vengono rinarrate nel presente e d'ora in poi non c'\u00e8 pi\u00f9 riferimento ad un periodo in cui il personaggio esisteva gi\u00e0 ai tempi della seconda guerra mondiale o solo prima degli anni ottanta.\nOrigini post-Crisis.\nBilly Batson \u00e8 un ragazzino orfano che vive a San Francisco (non pi\u00f9 nella citt\u00e0 immaginaria Fawcett City creata per il personaggio negli anni settanta). Come nella versione classica (Golden Age) i poteri gli vengono donati da Mago Shazam in un tunnel abbandonato della metropolitana. Le differenze pi\u00f9 significative stanno nel fatto che il Dottor Sivana \u00e8 lo zio di Billy ed \u00e8 stato lui ad ucciderne i genitori per appropriarsi della loro assicurazione sulla vita e finanziare i suoi esperimenti scientifici. Tra l'altro durante uno di questi, libera accidentalmente Black Adam dalla sua prigione in un'altra dimensione. Black Adam aveva ottenuto in passato gli stessi poteri di Shazam da Mago Shazam. Il mago per\u00f2 si era pentito della sua scelta a causa della malvagit\u00e0 di Adam e cos\u00ec lo aveva imprigionato. Billy si trova ad affrontarlo come prima prova da supereroe e riesce a sconfiggerlo dimostrandosi degno dei suoi poteri magici.\nL'innovazione pi\u00f9 duratura di questa versione narrata da Roy Thomas consiste nello stabilire definitivamente che quando avviene la trasformazione del ragazzino Billy nell'adulto Capitan Marvel, la mente e le emozioni del supereroe rimangono quelle di un adolescente. Il fatto era gi\u00e0 stato accennato fin dalla Golden Age ma non se ne erano mai accentuate le conseguenze sul comportamento di Capitan Marvel (per esempio l'impaccio, l'ingenuit\u00e0 e il senso di stupore tipici di un quindicenne).\nPoteri e abilit\u00e0.\nQuando Billy Batson pronuncia la parola magica \"Shazam\" si trasforma in Capitan Marvel, acquisendo i seguenti superpoteri che sono direttamente legati alle lettere del nome:\nEmuli.\nAnche se la Fawcett possedeva ancora il personaggio, non potendolo pubblicare non aveva interesse n\u00e9 la forza economica per impedire che altre case editrici utilizzassero lo stesso nome per altri eroi a fumetti, alcuni molto simili anche nelle caratteristiche a quello di Beck e Parker.\nMarvelman (1954).\n\u00c8 un personaggio britannico creato da Mick Anglo nel 1954. La casa editrice L. Miller &amp; Son Limited pubblicava nel Regno Unito le ristampe delle storie di Capitan Marvel. Nel momento in cui la Fawcett interruppe le pubblicazioni dopo la disfatta legale del 1953, in Inghilterra decisero di farne una loro versione cambiandone il nome in Marvelman e mantenendone inalterate le altre caratteristiche. La trama \u00e8 incentrata su un ragazzino, Micky Moran invece di Billy Batson, che si trasforma in un supereroe ma questa volta la parola da pronunciare \u00e8 \"Kimota!\" invece di \"Shazam!\". La pubblicazione cess\u00f2 nel 1963, ma il personaggio fu ripreso nel 1982 dallo scrittore Alan Moore nelle pagine di Warrior Magazine. A partire dal 1985, le avventure serializzate in bianco e nero di Moore vennero ristampate a colori da Eclipse Comics con il nuovo titolo Miracleman (in quanto la Marvel Comics si oppone all'uso della parola \"Marvel\" nel titolo). Nel 2009 la stessa Marvel Comics ottiene i diritti su storie e personaggi.\nCapitan Marvel (1966).\nPersonaggio ideato da Carl Burgos per la casa editrice Myron Fass Enterprises e pubblicato sull'albo \"Captain Marvel\" esordito nell'aprile 1966. Il protagonista \u00e8 il professor Roger Winkle, insegnante di archeologia al Dartmoor College, ma in realt\u00e0 \u00e8 un robot venuto da un altro pianeta per aiutare a mantenere la pace sulla Terra. Quando pronuncia la parola \"Split!\", alcune parti del suo corpo si possono separare ed essere comandate a distanza. Indossa una tuta viola e porta un amuleto che gli fornisce energia. Con la parola \"Xam!\" il suo corpo si ricompone. Nel fumetto \u00e8 presente anche una versione di Billy Batson, un ragazzino di nome \"Billy Baxton\" che spesso aiuta il professor Roger. Capitan Marvel, pur essendo un robot, \u00e8 innamorato della figlia del preside, \"Linda Knowles\".\nLa serie non ebbe periodicit\u00e0 regolare e venne pubblicata per solo quattro numeri da aprile a novembre 1966. Quello che mette in evidenza a livello editoriale \u00e8 che il nome \"Capitan Marvel\" \u00e8 di fatto di pubblico dominio.\nCapitan Marvel (1967).\nStan Lee e Gene Colan creano il personaggio su \"Marvel Super-Heroes\" n. 12 (dicembre 1967). Si tratta di un alieno della razza Kree dal nome \"Mar-Vell\". Inizialmente viene mandato sulla Terra come osservatore ma si trover\u00e0 presto coinvolto in vari complotti interni alle stesse gerarchie del suo Impero. Grazie all'entit\u00e0 cosmica Eon acquista superpoteri e diventa protettore della Terra e una sorta di Guardiano dell'Universo grazie alla sua coscienza cosmica. Nelle sue storie degli anni settanta ha come alter ego il terrestre Rick Jones. I due sono persone differenti e non possono coesistere insieme. Quando Rick si trasforma nel Capitano usa delle \"Nega-Bande\" che ha ai polsi e il suo posto \u00e8 preso da Mar-Vell che arriva sulla Terra da un'altra dimensione (la Zona negativa). Dopo la morte di Mar-Vell il titolo e nome di Capitan Marvel pass\u00f2 ad altri eroi, ultima dei quali Carol Danvers, precedentemente Ms. Marvel, nel 2012.\nPrime (1993).\nCreato da Gerard Jones - Len Strazewsky e disegnato da Norm Breyfogle, edito dalla Malibu Comics, si tratta di un ragazzino di tredici anni di nome Kevin Green che si trasforma in un supereroe adulto ipermuscoloso (a limiti della caricatura) e con i poteri del volo, una super-resistenza e una superforza. Sono presenti elementi quali il mantello, il simbolo sul petto e la trasformazione morfologica da ragazzino a uomo. Come nel caso di Billy Batson, il giovane Kevin mantiene intatti la sua coscienza e i suoi pensieri quando si ritrova ad essere il supereroe adulto Prime. Il personaggio esord\u00ec a giugno 1993 sulla testata omonima, \"Prime\", e la sua ultima apparizione fu su \"Ultraverse: Future Shock\" (febbraio 1997).\nAvversari.\nElenco degli avversari del personaggio immaginario Capitan Marvel e del gruppo noto come Famiglia Marvel, supereroi pubblicati nei fumetti della DC Comics/Fawcett Comics:\nAltri media.\nDa notare: la Marvel Comics possiede \"solo\" il marchio di Capitan Marvel, e \"non\" il nome: la Marvel ha il diritto di usare questo marchio sui prodotti specifici che questa registra finch\u00e9 tali prodotti sono in commercio, ma la DC Comics \u00e8 pur sempre in grado di chiamare il personaggio \"Capitan Marvel\" ogni volta che ne ha la necessit\u00e0 in fumetti, film, serie televisive, ecc.; non pu\u00f2 usare il nome nel caso che sia il titolo promozionale di un fumetto, di un film, una serie televisiva, ecc. o promuovere il personaggio sotto questo nome. Niente vieta legalmente alla DC Comics di agire in questo modo."}
{"id": "507103", "revid": "1983214", "url": "https://it.wikipedia.org/wiki?curid=507103", "title": "Manchester (disambigua)", "text": ""}
{"id": "507104", "revid": "599013", "url": "https://it.wikipedia.org/wiki?curid=507104", "title": "2060 Chiron", "text": "Chirone (ufficialmente 2060 Chiron) fu inizialmente identificato come un asteroide, ma \u00e8 in realt\u00e0 una delle pi\u00f9 massicce comete periodiche conosciute del sistema solare. La sua designazione cometaria \u00e8 95P/Chiron. \u00c8 inoltre considerato il prototipo della classe degli asteroidi centauri, caratterizzati da orbite comprese fra quella di Saturno e quella di Urano.\nStoria.\nChirone fu scoperto nel 1977 dall'astronomo statunitense Charles Kowal, dal telescopio Schmidt da dell'Osservatorio di Monte Palomar; confrontando due lastre fotografiche relative alla stessa regione della volta celeste prese in due momenti diversi, egli not\u00f2 un oggetto che si muoveva sullo sfondo delle stelle fisse: un asteroide.\nSi trattava tuttavia di un corpo assolutamente inusuale per le conoscenze scientifiche dell'epoca; Chirone si muoveva su di un'orbita che lo portava addirittura ad avvicinarsi ad Urano (non si conoscevano altri asteroidi che raggiungessero simili distanze dal Sole). I suoi parametri orbitali facevano piuttosto pensare ad una cometa, ma l'oggetto non mostrava alcuna coda visibile, e le sue dimensioni \u2014 nell'ordine dei di diametro \u2014 ne escludevano la natura puramente cometaria. Kowal battezz\u00f2 allora il planetoide con il nome del centauro Chirone, per analogia con la duplice natura di asteroide e cometa. Chirone, secondo la mitologia greca, era inoltre figlio di Crono (Saturno) e nipote di Urano.\nParametri orbitali.\nChirone si muove lungo un'orbita ellittica, di tipo caotico, compresa all'interno di quella del pianeta Urano, e che interseca periodicamente quella di Saturno (si tratta cio\u00e8 di un asteroide cronosecante). La sua orbita viene pesantemente modificata ogni poche decine di migliaia d'anni dal passaggio ravvicinato con i giganti gassosi del sistema solare, e questo la rende fortemente instabile e difficile da prevedere.\nAlcuni astronomi hanno fatto notare che Febe, uno dei satelliti naturali pi\u00f9 esterni del pianeta Saturno, che ruota attorno al pianeta madre in direzione retrograda, potrebbe in verit\u00e0 condividere la stessa, misteriosa origine di Chirone.\n\u00c8 stato calcolato che nel 1664 a.C. Chirone abbia attraversato il sistema di Saturno, passando ad appena 16 milioni di chilometri dal pianeta (una distanza appena 3 milioni di km superiore rispetto al semiasse maggiore dell'orbita di Febe).\nDati fisici.\nNel 1988 si \u00e8 osservato che Chirone stava mostrando un aumento di luminosit\u00e0 nell'ordine di una magnitudine; il comportamento, tipico delle comete, risulta tuttavia anomalo per un asteroide. Successive osservazioni, nel 1989, permisero di individuare la chioma cometaria dell'oggetto, durante la fase di avvicinamento al perielio.\nAttualmente si conosce un altro centauro, Echeclo, che presenta un comportamento cometario; gli unici altri tre asteroidi classificati anche come comete sono Wilson-Harrington, Elst-Pizarro e LINEAR.\nIn seguito alla scoperta nel 2014 di un sistema di anelli attorno al centauro 10199 Chariklo, Jos\u00e9 L.Ortiz e colleghi hanno rianalizzato i dati raccolti durante le occultazioni stellari che hanno coinvolto Chirone. Sono cos\u00ec giunti alla conclusione che le strutture simmetriche attorno all'asteroide \u2014 che erano state identificate come getti derivanti dall'attivit\u00e0 cometaria \u2014 potrebbero essere degli anelli, con un diametro stimato in . Ci\u00f2 spiegherebbe anche alcune osservazioni spettroscopiche sulla composizione dell'asteroide."}
{"id": "507109", "revid": "77358", "url": "https://it.wikipedia.org/wiki?curid=507109", "title": "Pesca (frutto)", "text": ""}
{"id": "507112", "revid": "1999851", "url": "https://it.wikipedia.org/wiki?curid=507112", "title": "Bondi Beach", "text": "Bondi Beach (pronuncia \"b\u00f2n-dai\"), chiamata anche Bondi Bay \u00e8 una rinomata spiaggia dell'Australia, situata nei pressi di Sydney, sette chilometri a est dal centro della citt\u00e0, nell'omonimo quartiere.\nStoria.\n\"Bondi\" (o \"Boondi\") \u00e8 una parola aborigena che indica \"l'acqua che si frange sulle rocce\", o \"il rumore dell'acqua che si frange sulle rocce\"..\nNel 1809, il costruttore di strade William Roberts ottenne una concessione nell'area. Nel 1851, Edward Smith Hall e il genero Francis O'Brien acquistarono 200 acri (0,81\u00a0km\u00b2) della zona di Bondi, un'area che comprendeva la maggior parte del fronte della spiaggia e che prese il nome di \"The Bondi Estate\". Tra il 1855 e il 1877, O'Brien acquist\u00f2 la parte di terreno del suocero, rinomin\u00f2 la tenuta \"O'Brien Estate\" e apr\u00ec la spiaggia al pubblico. Con il crescere della popolarit\u00e0 della spiaggia, O'Brien minacci\u00f2 di chiuderne l'accesso al pubblico, ma il consiglio municipale intervenne dichiarando la spiaggia pubblica con un atto datato 9 giugno 1882.\nIl 6 febbraio 1938 pass\u00f2 alla storia nella cronaca di Bondi Beach come il \"Black Sunday\" (domenica nera): 5 persone affogarono e altre 250 furono tratte in salvo dopo che una serie di violente ondate si era abbattuta sulla spiaggia trascinando al largo le persone presenti.\nQuartiere operaio per la maggior parte del XX secolo, dopo la Seconda Guerra Mondiale Bondi Beach e gli altri quartieri orientali di Sydney divennero casa per molti immigrati ebrei provenienti da Polonia, Russia, Ungheria e Germania; l'immigrazione ebraica \u00e8 proseguita fino ad oggi accogliendo persone da Sudafrica, Russia e Israele. Il quartiere ospita numerose sinagoghe e una macelleria kosher.\nUn'ordinanza sulla decenza dei costumi da bagno, rimasta in vigore dal 1935 e il 1961, si risolse in una controversia pubblica mano a mano che il bikini diventava sempre pi\u00f9 popolare. Il locale consiglio municipale affid\u00f2 a una pattuglia di ispettori il compito di vigilare sulla decenza e sulle dimensioni dei costumi da bagno e di multare gli eventuali trasgressori per offesa alla pubblica decenza. Nel corso degli anni cinquanta l'ordinanza divenne sempre pi\u00f9 anacronistica, e fu sostituita nel 1961 da un'altra in cui si chiedeva ai bagnanti di \"indossare un costume da bagno appropriato e adeguato\". Dagli anni ottanta il topless \u00e8 divenuto pratica comune a Bondi Beach, soprattutto all'estremit\u00e0 meridionale della spiaggia.\nLa spiaggia.\nBondi Beach \u00e8 facilmente raggiungibile dal centro di Sydney, al quale \u00e8 collegata anche da linee del trasporto pubblico.\nLa spiaggia, di sabbia fine, lunga circa 1 chilometro, \u00e8 delimitata ai lati da due scogliere ed \u00e8 ogni anno meta di appassionati del surf. In una scala di pericolosit\u00e0 da 1 a 10, nel 2004 \"Surf Life Saving Australia\" ha dato voto 4 alla parte settentrionale e 7 a quella meridionale della spiaggia. Di norma, le zone sicure per la balneazione sono delimitate da apposite bandiere gialle e rosse.\nNei mesi estivi, come avviene anche su altre spiagge della zona, l'area balneabile viene protetta con una rete anti-squalo lungo la parte meridionale. Dalla spiaggia si avvistano occasionalmente pinne di delfini e balene, nonch\u00e9 pinguini.\nNel 2008 Bondi Beach \u00e8 stata aggiunta alla lista del patrimonio nazionale australiano, la \"Australian National Heritage List\".\nLa spiaggia ha ospitato le gare di beach volley durante le Olimpiadi Sydney 2000. Nell'occasione, fu costruito uno stadio temporaneo da 10.000 posti.\nAttrazioni turistiche.\nBondi Skate Park.\nIl Bondi Skate Park, aperto al pubblico dal 1991 e valutato con una valutazione di 4 su 5 da Skateboard Australia, \u00e8 uno skate park, situato vicino a Bondi Beach, composto solamente da due rampe. Inoltre l'arena, disegnata da Chad Ford e profonda circa 3.7 m, accoglie dal 2004 una competizione internazionale di skateboard chiamata BOWL-A-RAMA.\nBondi Icebergs.\nIl \"Bondi Icebergs Swimming Club\" \u00e8 un club di nuoto, originario del 1929, costruito per volere di una band per creare un luogo dedicato i bagnini che desideravano mantenersi in forma durante la stagione invernale. Una delle regole, che ancora oggi va rispettata, per essere un membro di questo club \u00e8 che bisogna competere almeno 3 domeniche su 4 per 5 anni."}
{"id": "507113", "revid": "124123", "url": "https://it.wikipedia.org/wiki?curid=507113", "title": "Ricky Fataar", "text": "Biografia.\nHa fatto parte del gruppo musicale sudafricano The Flame prima di approdare nei Beach Boys nel 1972 insieme al chitarrista e compagno di band Blondie Chaplin. \nFataar e Chaplin si distinsero, oltre che come ottimi musicisti \"live\", anche come autori, firmando brani come Here she comes e Hold on dear brother dell'album So tough/Carl &amp; the Passion del 1972.\nRicky lasci\u00f2 il gruppo, insieme a Blondie Chaplin, nel 1974 quando i Beach Boys ridussero l'attivit\u00e0 dal vivo e Brian rientr\u00f2 a fare parte del gruppo a pieno titolo. Ha lavorato con Bonnie Raitt, Elton John, Robert Palmer.\nRicky ha contribuito come session-man all'incisione del LP dei Beach Boys Keepin' the summer alive del 1980 prodotto da Bruce Johnston, e ai due album da solista di Dennis Wilson \"Pacific Ocean Blue\" e \"Bambu\".\nIn campo cinematografico ha interpretato nel film parodia sui The Beatles \"All You Need Is Cash\" (conosciuto anche come \"The Rutles\") il personaggio di Stig O'Hara (George Harrison)"}
{"id": "507116", "revid": "339392", "url": "https://it.wikipedia.org/wiki?curid=507116", "title": "Captain Marvel (DC Comics)", "text": ""}
{"id": "507117", "revid": "122740267", "url": "https://it.wikipedia.org/wiki?curid=507117", "title": "VideoFestival Citt\u00e0 di Imperia", "text": "Il Video Festival Citt\u00e0 di Imperia (Festival Internazionale d'Arte Cinematografica Digitale e Premio TV) \u00e8 un concorso cinematografico internazionale per professionisti e amatori e televisivo. Si tratta del festival di cinema pi\u00f9 importante della Regione Liguria e si tiene ogni anno in primavera nella citt\u00e0 di Imperia. Viene organizzato dalle Officine Digitali in collaborazione con il Comune di Imperia, la Camera di Commercio e la Confcommercio. Video Festival Imperia gode dei patrocini dalla Presidenza del Consiglio dei ministri, Ministero per i Beni e Attivit\u00e0 Culturali, Ministero per lo Sviluppo Economico, Comune e Provincia di Imperia e Regione Liguria. Dal 2015 al 2019 ha ottenuto la Medaglia di Rappresentanza del Presidente della Repubblica. Inoltre il festival per tre edizioni consecutive ha ottenuto, unico in Italia, l\u2019egida Unesco per la \u201cTutela e la Salvaguardia delle Diversit\u00e0 Culturali\u201d.\nL'edizione 2020 \u00e8 stata annullata a causa dell'emergenza Covid-19.\nCaratteristiche.\nIl concorso prevede l'assegnazione dei premi \"Silver Frame\" per le seguenti categorie competitive:\nGli amatori partecipano nella categoria a loro riservata suddivisa nelle seguenti sezioni:\nInoltre per i documentari \u00e8 riservata la Categoria Explorer con le seguenti sezioni:\nPremio Televisione di Qualit\u00e0.\nDa alcuni anni il Festival assegna inoltre il premio \"Televisione di Qualit\u00e0\". Il premio fu istituito nel 2010 con le pi\u00f9 importanti emittenti televisive nazionali rappresentate da un loro programma di successo."}
{"id": "507118", "revid": "8596", "url": "https://it.wikipedia.org/wiki?curid=507118", "title": "Luigi I del Portogallo", "text": ""}
{"id": "507119", "revid": "35813", "url": "https://it.wikipedia.org/wiki?curid=507119", "title": "Giovanni Fasano", "text": ""}
{"id": "507121", "revid": "71433", "url": "https://it.wikipedia.org/wiki?curid=507121", "title": "Capitan Marvel", "text": ""}
{"id": "507122", "revid": "339392", "url": "https://it.wikipedia.org/wiki?curid=507122", "title": "Mig-1", "text": ""}
{"id": "507123", "revid": "110157", "url": "https://it.wikipedia.org/wiki?curid=507123", "title": "Sydney Harbour Bridge", "text": "Il Sydney Harbour Bridge (in italiano noto anche come il ponte di Sydney) \u00e8 un ponte ad arco con piano stradale sospeso situato a Sydney in Australia. Il ponte collega il quartiere degli affari di Sydney con l'area settentrionale della citt\u00e0, North Shore, attraversando nella sua lunghezza la baia di Sydney, costituita dalla foce del fiume Parramatta.\nLa costruzione del ponte ad arco metallico in struttura reticolare risale alla fine degli anni venti, venendo completato nel 1932. Presenta una lunghezza di 503 m e una larghezza di 107 m, comprendendo 4 binari ferroviari e una carreggiata stradale larga 17 m, il cui collaudo ha richiesto l\u2019uso di 72 locomotive di peso complessivo pari a 7000 kN.La sua struttura fu fonte di ispirazione per il progetto del Tyne Bridge a Newcastle upon Tyne, la cui costruzione dur\u00f2 dal 1925 al 1928.\n\u00c8 transitabile da parte della metropolitana, del traffico veicolare e dei pedoni. Pu\u00f2 essere scalato, e infatti molti turisti sono attratti da questa avventura che pu\u00f2 durare pi\u00f9 di tre ore.\nStoria.\nVi erano piani di costruire un ponte che collegasse le due sponde della baia di Sydney gi\u00e0 nel 1815, quando il detenuto e noto architetto Francis Greenway assecondando il comune propose al governatore Lachlan Macquarie l'edificazione di un ponte che rendesse pi\u00f9 agevoli i collegamenti tra le due rive. Nel 1825 Greenway scrisse una lettera all'allora giornale \"The Australian\" affermando che un tale ponte \"avrebbe dato un'idea di forza e magnificenza che avrebbe riflesso onore e gloria sulla colonia e sulla madrepatria\". Niente tuttavia scatur\u00ec dai propositi di Greenway, per quanto l'idea del ponte rimase ben viva, e molte altre simili proposte furono fatte nel corso dell'intero XIX secolo. Nel 1840 l'ingegnere navale Robert Brindley propose la costruzione di un ponte galleggiante. L'ingegnere Peter Henderson produsse uno dei pi\u00f9 antichi disegni di un ponte che attraversasse la baia di Sydney attorno al 1857. Un ponte a traliccio venne proposto nel 1879, mentre la costruzione di un ponte rialzato venne stimata ad un costo di 850 000 dollari nel 1880.\nNell'anno 1900 il governo Lyne commission\u00f2 la costruzione di una nuova stazione centrale e organizz\u00f2 un concorso internazionale per il progetto e l'edificazione di un ponte sulla baia. L'ingegnere Norman Selfe di Sydney present\u00f2 un progetto che prevedeva un ponte sospeso, vincendo il secondo premio ammontante a 500 sterline. Nel 1902, quando i risultati del primo concorso furono oggetto di controversie, Selfe vinse un secondo concorso presentando il progetto di un ponte a sbalzo in acciaio. La commissione di selezione fu unanime nel decretare il vincitore e nel commentare che \"le linee strutturali sono corrette e nella giusta proporzione, e che [...] la sua silhouette risulta essere aggraziata ed elegante\". Ciononostante, a causa di un rallentamento economico e al cambio di governo dopo le elezioni del Nuovo Galles del Sud del 1904, l'effetiva costruzione del ponte non venne intrapresa. Risale invece al 1922 la proposta di Ernest Stowe di costruire un unico ponte a tre arcate che doveva unire Balls Head, Millers Point, e Balmain con uno snodo centrale sormontato da un memoriale situato sulla Goat Island."}
{"id": "507126", "revid": "38120", "url": "https://it.wikipedia.org/wiki?curid=507126", "title": "Captain Marvel", "text": ""}
{"id": "507127", "revid": "1543377", "url": "https://it.wikipedia.org/wiki?curid=507127", "title": "Assorbimento (ottica)", "text": "In fisica, l'assorbimento \u00e8 la capacit\u00e0 di un materiale di assorbire l'energia associata alla radiazione elettromagnetica che si propaga all'interno di esso. Si tratta dell'energia dei fotoni che viene ceduta agli elettroni, atomi e molecole del materiale. L'energia del campo elettromagnetico si trasforma in questo modo in energia interna del materiale, come ad esempio la sua energia termica. Solitamente l'intensit\u00e0 dell'onda elettromagnetica non influisce sull'assorbimento (in caso contrario si parla di \"assorbimento non lineare\"), e la sua riduzione \u00e8 anche detta attenuazione.\nDescrizione.\nL'assorbimento dipende sia dalla natura del materiale, sia dalla frequenza della radiazione. Pertanto, l'assorbimento di un materiale \u00e8 spesso utilizzato per conoscere la natura del materiale stesso: il suo spettro di assorbimento indica le frequenze che vengono assorbite e consente, in linea di massima, l'identificazione degli atomi e delle molecole che lo compongono. Un caso importante nell'assorbimento di radiazione \u00e8 il corpo nero, in cui la radiazione incidente \u00e8 completamente assorbita (e non vi \u00e8 riflessione).\nEsistono diverse grandezze utilizzate per quantificare l'assorbimento della radiazione:\nDescrizione microscopica.\nSecondo la meccanica quantistica, l'energia delle particelle costituenti la materia \u00e8 quantizzata, cio\u00e8 pu\u00f2 assumere solo certi valori discreti. La variazione dell'energia di elettroni, atomi e molecole produce fenomeni caratteristici per ogni sostanza, poich\u00e9 ad ogni sistema molecolare \u00e8 associata una distribuzione caratteristica dei livelli energetici. L'assorbimento di una determinata radiazione \u00e8 quindi specifico per ogni sostanza e d\u00e0 luogo ad un caratteristico spettro di assorbimento.\nIn condizioni normali una particella si trova nello stato di minima energia. Quando una radiazione colpisce una particella, se l'energia dei fotoni \u00e8 uguale alla differenza fra l'energia dello stato eccitato della particella e quella di uno stato fondamentale, la radiazione viene assorbita e la particella passa dallo stato fondamentale a quello eccitato. Se si considera per semplicit\u00e0 un elettrone, e si suppone che possa trovarsi in diversi livelli energetici possibili, per passare da un livello formula_1 ad uno ad energia superiore formula_2 esso ha bisogno di assorbire una quantit\u00e0 di energia esattamente pari a:\nDal momento che l'energia associata alla radiazione elettromagnetica \u00e8 definita dalla relazione di Planck:\ndove formula_5 \u00e8 la frequenza della radiazione elettromagnetica, se la lunghezza d'onda della radiazione \u00e8 tale che formula_6 allora la radiazione viene assorbita e l'elettrone passa allo stato eccitato. \nLa quantit\u00e0 di luce che viene assorbita \u00e8 funzione di numerose variabili. Per le sostanze assorbenti in soluzione a bassa concentrazione \u00e8 stata ricavata la cosiddetta legge di Lambert-Beer, che mette in relazione l'assorbanza formula_7 con la concentrazione della sostanza assorbente:\ndove formula_9 \u00e8 il cammino ottico, cio\u00e8 la lunghezza del percorso eseguito dalla luce nella soluzione contenente la sostanza assorbente, formula_10 la concentrazione di tale sostanza, ed formula_11 un parametro caratteristico della sostanza per la lunghezza d'onda esaminata.\nDal punto di vista fenomenologico le capacit\u00e0 della materia di assorbire o emettere radiazione vengono descritte attraverso coefficienti di assorbimento o di emissione. Sia l'assorbimento che l'emissione dipendono oltre che dalla natura anche dalla quantit\u00e0 della materia attraversata, cio\u00e8 dalla quantit\u00e0 di materia per unit\u00e0 di superficie.\nIndice di rifrazione e numero d'onda.\nLa radiazione luminosa viaggia alla massima velocit\u00e0, detta velocit\u00e0 della luce, quando si trova nel vuoto: l'indice di rifrazione \u00e8 il rapporto tra la velocit\u00e0 nel vuoto e la velocit\u00e0 nel mezzo. Solitamente \u00e8 indicato con formula_12, e denotando con formula_13 la velocit\u00e0 di propagazione nel materiale:\ndove formula_10 \u00e8 la velocit\u00e0 della luce. L'indice di rifrazione dipende in generale dalla frequenza della radiazione, e si tratta di un numero complesso strettamente legato alla permittivit\u00e0 elettrica. In tutti i sistemi reali l'indice di rifrazione varia con la frequenza dell'onda incidente, e per la legge di Snell a frequenze diverse corrispondono angoli di rifrazione diversi. Un esempio ben noto di questo fenomeno \u00e8 il fatto che la luce bianca (contenente tutte le componenti spettrali) viene scomposta da un prisma.\nSi consideri un'onda elettromagnetica piana monocromatica, che scritta in funzione del campo elettrico formula_16 ha la forma:\ndove formula_18 \u00e8 l'ampiezza e formula_19 \u00e8 la frequenza angolare dell'onda. \nIl vettore d'onda \u00e8 formula_20, con formula_21 la direzione di propagazione e formula_22 il numero d'onda:\nin cui il numero:\n\u00e8 la lunghezza d'onda della radiazione quando si propaga nel vuoto. La lunghezza d'onda nel materiale e l'indice di rifrazione in assenza di assorbimento sono dati da:\ndove formula_26 \u00e8 la velocit\u00e0 di fase, cio\u00e8 la velocit\u00e0 alla quale si propagano le creste dell'onda.\nQuando un materiale presenta assorbimento non \u00e8 pi\u00f9 possibile descrivere l'indice di rifrazione tramite un numero reale, ed \u00e8 necessario definire un indice di rifrazione complesso:\ndove formula_28 quantifica l'assorbimento del materiale, mentre la parte reale \u00e8 formula_29. Le quantit\u00e0 formula_12 e formula_28 sono legate dalla relazione di Kramers-Kronig. Anche il numero d'onda \u00e8 in tal caso un numero complesso formula_32:\nPer mostrare che formula_28 quantifica l'assorbimento dell'energia del campo \u00e8 sufficiente inserire formula_35 oppure formula_32 nell'espressione formula_37 dell'onda:\ndove formula_39 \u00e8 il coefficiente di assorbimento, e si nota che formula_28 fornisce un decadimento esponenziale, come previsto dalla Legge di Lambert-Beer. L'intensit\u00e0 dell'onda \u00e8 proporzionale al quadrato dell'ampiezza del campo, e considerando il secondo e l'ultimo termine della precedente relazione:\novvero:\nda cui:\nInoltre, poich\u00e9 formula_44, l'onda si pu\u00f2 scrivere anche come:\ne per quanto detto si ha:\ndove la parte immaginaria \u00e8 detta talvolta \"coefficiente di estinzione\".\nCostante di propagazione.\nTalvolta si utilizza la costante di propagazione formula_47:\nConfrontando le due relazioni si evince che:\no, pi\u00f9 precisamente:\nLa parte reale \u00e8 detta \"costante di attenuazione\", mentre la parte immaginaria \u00e8 detta \"costante di fase\".\nIn alcune condizioni particolari (ad esempio vicino a delle risonanze dell'assorbimento) \u00e8 possibile che formula_35 sia minore di 1. In questi casi la velocit\u00e0 di fase pu\u00f2 essere superiore alla velocit\u00e0 della luce. Questo per\u00f2 non viola la relativit\u00e0 ristretta perch\u00e9 la velocit\u00e0 del segnale \u00e8 la velocit\u00e0 di gruppo la quale rimane sempre inferiore a \"c\".\nPermittivit\u00e0 elettrica.\nLa permittivit\u00e0 elettrica quantifica la tendenza del materiale a contrastare l'intensit\u00e0 del campo elettrico presente al suo interno. Normalmente \u00e8 indicata col simbolo formula_52, e il suo valore viene solitamente scritto come prodotto formula_53 della permittivit\u00e0 relativa formula_54 e della permettivit\u00e0 del vuoto formula_55, detta anche costante dielettrica del vuoto. Per descrivere la sua dipendenza della frequenza del campo elettrico si utilizza una funzione complessa, attraverso la quale \u00e8 possibile trattare la propagazione del campo elettromagnetico in mezzi dissipativi (cio\u00e8 a conducibilit\u00e0 finita) o dispersivi. Quando si analizza la permittivit\u00e0 dal punto di vista della frequenza del campo si nota che essa pu\u00f2 presentare un comportamento anomalo in corrispondenza di certe lunghezze d'onda. Infatti, la parte immaginaria della permittivit\u00e0 elettrica segue un andamento risonante in corrispondenza dei suoi poli, dove presenta uno o pi\u00f9 picchi. In corrispondenza di questi picchi l'assorbimento da parte del materiale dell'energia posseduta dal campo \u00e8 massimo.\nSi consideri un dielettrico non ideale ed un campo elettrico oscillante con frequenza formula_19, cio\u00e8 dipendente dal tempo per mezzo di un fattore formula_57, e si supponga vi siano formula_58 molecole per unit\u00e0 di volume con formula_59 elettroni formula_60 di massa formula_61 ciascuna. Se per molecola vi sono formula_62 elettroni legati da una forza armonica con frequenza formula_63 e costante di smorzamento formula_64, l'espressione della permittivit\u00e0 elettrica \u00e8 la seguente:\ndove formula_66 \u00e8 la suscettivit\u00e0 elettrica e:\nSi nota che nei materiali conduttori la frequenza formula_68 \u00e8 risonante. Il valore di formula_69 \u00e8 solitamente reale, eccetto nel range prossimo alle frequenze di risonanza, in cui la parte reale del denominatore si avvicina a zero.\nTale modello permette di distinguere due tipologie di dispersione: si definisce \"dispersione normale\" la dispersione in una regione dello spettro lontana dalle frequenze di risonanza, in cui la parte reale di formula_69 aumenta al crescere di formula_19, mentre si definisce \"dispersione anomala\" la dispersione in prossimit\u00e0 dalle frequenze di risonanza, in cui la parte reale di formula_69 decresce al crescere di formula_19. In tal caso la parte immaginaria formula_74 di formula_69 \u00e8 significativa: tale fenomeno \u00e8 detto \"assorbimento risonante\".\nSi verifica talvolta che formula_76: in tal caso il materiale cede energia al campo, e tale fenomeno \u00e8 sfruttato ad esempio nella realizzazione del laser.\nLa dipendenza della permittivit\u00e0 elettrica dalla frequenza del campo \u00e8 rilevante quando la relativa lunghezza d'onda ha lo stesso ordine di grandezza dell'ampiezza dell'oscillazione delle cariche. Una relazione generale che mette in relazione l'indice di rifrazione con la lunghezza d'onda della radiazione \u00e8 l'equazione di Sellmeier, mentre la permittivit\u00e0 elettrica e l'indice di rifrazione sono legati dalla relazione:\ndove formula_78 \u00e8 la permeabilit\u00e0 magnetica. Valgono inoltre le relazioni:\nConduttivit\u00e0.\nUna delle equazioni che caratterizzano la propagazione di un'onda elettromagnetica \u00e8 la Legge di Amp\u00e8re:\ncon formula_82 il campo magnetico, formula_83 l'induzione elettrica e formula_84 la densit\u00e0 di corrente. Utilizzando la legge di Ohm e la definizione di permittivit\u00e0: \nsi ha:\ndove formula_87 \u00e8 la conduttivit\u00e0, una grandezza reale ma dipendente dalla frequenza. Considerando la dipendenza sinusoidale dal tempo dei campi:\nsi ha:\nSe formula_84 non \u00e8 inclusa esplicitamente (attraverso la legge di Ohm) ma solo implicitamente (attraverso la permittivit\u00e0 complessa), la quantit\u00e0 tra parentesi \u00e8 la permittivit\u00e0, e dunque:\nDai risultati mostrati in precedenza si mostra inoltre che:\nApplicazioni.\nOttica.\nIn ottica, una porzione di materiale che assorbe la luce visibile \u00e8 detta pigmento. Se esso assorbe tutta l'onda luminosa incidente apparir\u00e0 nero, mentre se assorbe solo determinate lunghezze d'onda, apparir\u00e0 dello stesso colore della radiazione che riflette. Per esempio, il vetro lascia passare tutto lo spettro del visibile (dai 7800 \u00c5 ai 3200 \u00c5) mentre assorbe i raggi UV e gli infrarossi lontani del visibile, mentre uno smeraldo rilascia la porzione di visibile intorno al verde.\nAstrofisica.\nIn astrofisica lo studio dell'assorbimento della radiazione \u00e8 importante, in quanto a causa di esso si hanno grandi limiti nelle osservazioni del cielo dovuto all'assorbimento dell'atmosfera terrestre. Inoltre, la radiazione emessa dalle stelle e da altri oggetti stellari, spesso viene assorbita da nubi di materia interstellare. In questo caso pu\u00f2 esserci un assorbimento totale (e la materia interstellare che genera ci\u00f2 \u00e8 detta \"polvere\") e allora si vedono delle zone scure nelle immagini prese (famoso \u00e8 l'esempio della galassia M104 detta anche Galassia Sombrero), oppure a sua volta la materia interstellare pu\u00f2 riemettere radiazione. \nCaso importante del secondo tipo \u00e8 l'emissione generata dalla transizione iperfina dell'idrogeno neutro delle nubi, che genera una riga di emissione a 21 cm.\nL'assorbimento interstellare inoltre genera un alteramento nel diagramma colore-colore, creando uno spostamento verso il rosso delle stelle. Questi spostamenti vengono attribuiti all'assorbimento differenziale della luce, pi\u00f9 rilevante nel blu che nel rosso."}
{"id": "507128", "revid": "122930888", "url": "https://it.wikipedia.org/wiki?curid=507128", "title": "Torre di Sydney", "text": "La Torre di Sydney (\"Sydney Tower\" in inglese) \u00e8 con i suoi 309 metri di altezza, l'edificio pi\u00f9 alto di Sydney in Australia.\nStoria.\nLa sua costruzione inizi\u00f2 nel 1970 e venne inaugurata ed aperta al pubblico nel 1981. La torre non ospita uffici o appartamenti, ma nelle intenzioni iniziali si volle che fosse l'edificio pi\u00f9 alto della citt\u00e0 e un'attrazione per i turisti. L'edificio alla base, parte del progetto, ospita invece un centro commerciale. In cima alla torre, ad oltre 260\u00a0m, vi sono due piani girevoli e vetrati, chiamati \"Sydney Tower Eye\", da cui ammirare la Baia di Sydney. Vi \u00e8 la possibilit\u00e0 di cenare sulla sommit\u00e0 della torre, ammirando il panorama della citt\u00e0. Fa parte della \"World Federation of Great Towers\"."}
{"id": "507129", "revid": "339392", "url": "https://it.wikipedia.org/wiki?curid=507129", "title": "Grammatiche contestuali", "text": ""}
{"id": "507130", "revid": "1833487", "url": "https://it.wikipedia.org/wiki?curid=507130", "title": "Blondie Chaplin", "text": "Carriera.\nHa fatto parte del gruppo musicale sudafricano The Flame prima di approdare nel gruppo The Beach Boys nel 1972 insieme al batterista e compagno di band Ricky Fataar. \nChaplin e Fataar si distinsero, oltre che come ottimi musicisti \"live\", anche come autori, firmando brani come \"Here she comes\" e \"Hold on dear brother\" dell'album So tough/Carl &amp; the Passion del 1972. \nLe ottime doti vocali di Blondie possono essere apprezzate nei brani \"Sail on Sailor\", \"Leaving This Town\" e \"Funky Pretty\" dell'album \"Holland\" del 1973, nonch\u00e9 in concerto in alcuni dei brani dal sapore tipicamente RnB come \"Wild Honey\".\nBlondie lasci\u00f2 il gruppo, insieme a Ricky Fataar, nel 1974 per contrasti con il manager Steve Love (fratello del frontman del gruppo Mike Love) e con il concomitante rientro di Brian a pieno titolo nel gruppo.\nDalla fine degli anni novanta fa parte della band di supporto al gruppo The Rolling Stones nei concerti come corista e chitarrista."}
{"id": "507131", "revid": "35813", "url": "https://it.wikipedia.org/wiki?curid=507131", "title": "Siccone", "text": ""}
{"id": "507133", "revid": "297059", "url": "https://it.wikipedia.org/wiki?curid=507133", "title": "Guillaume Farel", "text": "Fu un riformatore della Svizzera francese nonch\u00e9 predecessore e collaboratore di Giovanni Calvino.\nBiografia.\nFarel dovette per i suoi studi viaggiare molto. Fu a Parigi sotto la guida di Jacques Lef\u00e8vre d'\u00c9taples e nel 1521 a Meaux, dove era stato chiamato dal vescovo Guillaume Bri\u00e7onnet, propugnatore di una riforma moderata e fedele all'ortodossia cattolica. Scacciato da Meaux nel 1523, dopo avere aderito alle nuove idee luterane, si rec\u00f2 a Strasburgo, Zurigo, Berna e Basilea.\nIn quest'ultima citt\u00e0, nel 1524, la sua disputa pubblica sulle differenze fra la dottrina cattolica e protestante fin\u00ec con una sua grande vittoria; i suoi avversari lo costrinsero per\u00f2 a lasciare la citt\u00e0 renana. Farel svolse quindi la sua attivit\u00e0 riformatrice a Montb\u00e9liard (1525), Aigle (1526), e in tutta la Svizzera sud-occidentale con preferenza per Neuch\u00e2tel, dove la riforma fu introdotta ufficialmente nel 1530.\nA Ginevra nel 1533 l'attivit\u00e0 di Farel prese una svolta decisiva: in quell'anno la citt\u00e0 cacci\u00f2 definitivamente il proprio vescovo Pierre de la Baume. L'8 agosto 1535, nonostante il divieto dei magistrati, Farel predic\u00f2 per la prima volta davanti a una folla enorme. Il pomeriggio dello stesso giorno, durante i vespri, alcuni iconoclasti hanno devastato la cattedrale di Saint-Pierre distruggendo statue e lacerando immagini che non erano in conformit\u00e0 con il nuovo culto della riforma. Il 10 agosto 1535, la celebrazione della messa cattolica viene proibita e il 26 novembre il Consiglio dei Duecento si attribuisce il diritto di coniare moneta nel momento in cui la citt\u00e0 \u00e8 nuovamente minacciata dal Ducato di Savoia. La Riforma \u00e8 definitivamente adottata a Ginevra il 21 maggio 1536 quando allo stesso tempo viene reso obbligatorio mandare i propri figli a scuola. Per affermare le nuove dottrine in citt\u00e0 Farel fece per\u00f2 ancora di pi\u00f9: nel 1536 convinse Calvino, che passava per Ginevra, a trattenersi in quella che sarebbe divenuta la citt\u00e0 calvinista per antonomasia.\nIl 23 aprile 1538 i due riformatori furono tuttavia espulsi da Ginevra a causa del loro rigorismo: \"hanno troppo zelo\", si sosteneva; in particolare si rimproverava loro di ingerirsi senza titolo nella condotta dello Stato e dei singoli e di rifiutare di conformare la liturgia ginevrina a quella della Chiesa bernese (Berna era d'altronde dal 7 agosto 1536 alleata con Ginevra nella lotta contro il Ducato di Savoia).\nCalvino sarebbe poi stato in seguito richiamato a Ginevra nel settembre 1541. Farel, invece, non vi ritorn\u00f2 pi\u00f9 e si trasfer\u00ec definitivamente a Neuch\u00e2tel, che fece diventare il centro della propria attivit\u00e0, causando anche l\u00ec gelosie e disordini. Farel mor\u00ec a Neuch\u00e2tel nel 1565 all'et\u00e0 di 76 anni dopo essere tornato dalla Francia, dove aveva appena finito di svolgere la sua ultima attivit\u00e0 missionaria.\nIl muro dei Riformatori.\nNel 1909 fu inaugurato il Muro dei Riformatori per commemorare il quattrocentesimo anniversario della nascita di Giovanni Calvino. Al centro del monumento sono presenti le statue dei quattro maggiori rappresentanti del Calvinismo: Teodoro di Beza, Giovanni Calvino, Guglielmo Farel e John Knox.\nGli scritti.\nFarel ha lasciato vari testi, redatti nelle pi\u00f9 disparate occasioni, i quali non hanno per\u00f2 particolare rilievo teologico; la sua dote principale risiedeva infatti in un'oratoria appassionata pi\u00f9 che nella scrittura. Le opere maggiori:"}
{"id": "507135", "revid": "6340", "url": "https://it.wikipedia.org/wiki?curid=507135", "title": "Spybot", "text": ""}
{"id": "507136", "revid": "281779", "url": "https://it.wikipedia.org/wiki?curid=507136", "title": "Congiunzione inferiore", "text": ""}
{"id": "507137", "revid": "773636", "url": "https://it.wikipedia.org/wiki?curid=507137", "title": "Hubei", "text": "Lo Hubei (, postale: \"Hupeh\") \u00e8 una provincia centrale della Repubblica Popolare Cinese. \nLa sua abbreviazione \u00e8 \u9102 (pinyin: \u00c8), un antico nome associato con la parte est della provincia fin dai tempi della dinastia Qin. Il nome \"Hubei\" significa \"a nord del lago\" riferendosi al fatto che lo Hubei si trova a nord del lago Dongting.\nGeografia.\nLo Hubei confina con Henan a nord, Anhui a est, Jiangxi a sudest, Hunan a sud, Chongqing a ovest e Shaanxi a nordovest. \nLa Diga delle Tre Gole \u00e8 situata a Yichang nello Hubei occidentale. Lo Hubei \u00e8 conosciuto anche con il nome di \"Chu\" (in cinese \u695a), in ricordo del potente stato di Chu, che esisteva in questa regione durante la Dinastia Zhou. \nNel 2009 \u00e8 stato inaugurato nella contea di Badong il ponte Siduhe, un ponte a sospensione che con un'altezza di 472 metri \u00e8 attualmente il secondo ponte pi\u00f9 alto del mondo.\nAmministrazione.\nLa suddivisione della provincia dello Hubei \u00e8 articolata sui seguenti tre livelli: prefetture (\u5730\u533a d\u00ecq\u016b), a loro volta suddivise in \"contee\" (\u53bf xi\u00e0n), che a loro volta sono suddivise in \"citt\u00e0\" (\u9547 zh\u00e8n).\nMappa della suddivisione amministrativa della provincia dello Hubei\nStoria.\nDal tempo del Periodo delle primavere e degli autunni (770 a.C. - 476 a.C.) l'Hubei fu patria del potente Stato di Chu. Esso era nominalmente uno stato vassallo della Dinastia Zhou, ma che deteneva il controllo di gran parte del fiume Yangtze.\nDurante il Periodo dei regni combattenti lo Stato di Chu divenne il principale avversario del nascente Stato di Qin in quella che oggi \u00e8 la provincia nord-occidentale di Shaanxi, che stava iniziando ad espandere il proprio territorio. Allo scoppio del conflitto il regno di Chu perse gradualmente gran parte dei suoi possedimenti, ad iniziare dal bacino di Sichuan nel 278 a.C. Nel 223 a.C. lo Stato di Qin conquist\u00f2 quello che restava del suo nemico, che divenne la prima vittima delle mire espansioniste di Qin, il quale avrebbe conquistato tutta la Cina.\nNel 221 a.C. viene fondata la Dinastia Qin, che vide il sorgere della prima nazione unificata della Cina. La Dinastia Qin venne spodestata dalla Dinastia Han, la quale cre\u00f2 nell'Hubei la provincia di \"Jingzhou\", che comprendeva anche il territorio dell'attuale Hunan. Con la fine della Dinastia Han al termine del III secolo la provincia di Jingzhou venne governata da un signore della guerra locale, Liu Biao e dopo la sua morte i suoi discendenti cedettero i loro possedimenti al potente signore delle regioni settentrionali C\u00e1o C\u0101o. Tuttavia, dopo la battaglia delle Scogliere Rosse, i signori della guerra Liu Bei e Sun Quan scacciarono C\u00e1o C\u0101o dalla provincia di Jingzhou, che fin\u00ec inizialmente sotto il controllo di Liu Bei che per\u00f2 venne sconfitto dal suo antico alleato Sun Quan che govern\u00f2 cos\u00ec lo Jingzhou, che divenne parte nei decenni successivi al Regno Wu, creato da Sun Quan e retto dai suoi successori.\nNel dicembre del 2019 Wuhan \u00e8 stata teatro dello scoppio della pandemia di SARS-CoV-2 e, ad inizio 2020, diverse citt\u00e0 in questa regione sono state poste in quarantena parziale o completa. Le autorit\u00e0 hanno rimosso le restrizioni il 25 marzo 2020 in alcune delle zone della provincia Cinese; nelle zone pi\u00f9 colpite, il blocco \u00e8 stato rimosso a partire dall'8 aprile 2020."}
{"id": "507141", "revid": "712828", "url": "https://it.wikipedia.org/wiki?curid=507141", "title": "Romenna", "text": ""}
{"id": "507142", "revid": "702184", "url": "https://it.wikipedia.org/wiki?curid=507142", "title": "Giacomo Marramao", "text": "Biografia.\nAllievo di Eugenio Garin, nel 1969 si \u00e8 laureato in filosofia all'Universit\u00e0 degli Studi di Firenze. Dal 1971 al 1975 ha proseguito gli studi all'Universit\u00e0 di Francoforte, lavorando soprattutto intorno ai diversi filoni del marxismo italiano ed europeo. Nel 1971 ha pubblicato \"Marxismo e revisionismo in Italia\", rintracciando in Gentile la chiave di volta filosofica del marxismo italiano. Dal 1976 al 1995 ha insegnato filosofia della politica e storia delle dottrine politiche presso l'Istituto Universitario Orientale di Napoli. Nel 1979 \u00e8 uscito il suo libro \"Il politico e le trasformazioni\", nel quale ha posto a confronto le tematiche del marxismo europeo degli anni Venti e Trenta con le analisi delle trasformazioni del politico di Carl Schmitt (del cui pensiero egli \u00e8 stato uno dei primi riscopritori). A partire dal volume \"Potere e secolarizzazione\" (1983) \u00e8 venuto elaborando una teoria simbolica del potere (e del nesso politica-tempo) incentrata sulla ricostruzione 'archeologica' dei presupposti del razionalismo occidentale.\nFondamentali, nel dibattito politico-culturale e filosofico degli anni Ottanta, le sue collaborazioni a due riviste: Laboratorio politico (1981-1983) diretto da Mario Tronti e il Centauro (1981-1986), diretto da Biagio de Giovanni.\n\u00c8 stato direttore scientifico della Fondazione Basso-Issoco, membro del Coll\u00e8ge International de Philosophie di Parigi e professore \"honoris causa\" all'Universit\u00e0 di Bucarest. Nel 2005 la Presidenza della Repubblica francese gli ha conferito l'onorificenza delle \"Palmes Acad\u00e9miques\". Nel 2009 ha ricevuto il Premio internazionale di filosofia \"Karl-Otto Apel\" e nel 2013 il titolo di \"doctor honoris causa\" in Filosofia dalla Universidad Nacion\u00e1l de C\u00f3rdoba (Argentina).\nHa conseguito altri premi: il premio Pozzale Luigi Russo a \"Passaggio a Occidente\" e il premio di filosofia \"Viaggio a Siracusa\" a \"La passione del presente\".\nNel 2018 \u00e8 stato nominato professore emerito dell'Universit\u00e0 degli Studi Roma Tre, dove ha insegnato filosofia politica e filosofia teoretica.\nPensiero.\nMuovendo dallo studio del marxismo italiano ed europeo (\"Marxismo e revisionismo in Italia\", 1971; \"Austromarxismo e socialismo di sinistra fra le due guerre\", 1977), ha analizzato le categorie politiche della modernit\u00e0 (\"Potere e secolarizzazione\", 1983), proponendone, in dialogo con i francofortesi (\"Il politico e le trasformazioni\", 1979) e con M. Weber (\"L'ordine disincantato\", 1985), una ricostruzione simbolico-genealogica. Secondo questa lettura, che riprende le ipotesi storico-filosofiche di Karl L\u00f6with, nelle forme moderne di organizzazione sociale si depositano significati che derivano da un processo di secolarizzazione dei contenuti religiosi, ossia dalla riproposizione in dimensione mondana dell'orizzonte simbolico cristiano. In particolare, la secolarizzazione ha il suo centro in un processo di \u00abtemporalizzazione della storia\u00bb, in virt\u00f9 del quale le categorie del tempo (che traducono l'escatologia cristiana in una generica apertura al futuro: progresso, rivoluzione, liberazione, etc.) assumono centralit\u00e0 crescente nelle rappresentazioni politiche della modernit\u00e0. Su queste considerazioni, riprese anche in \"Dopo il Leviatano\" (1995 - nuova edizione ampliata 2013), \"Passaggio a Occidente. Filosofia e globalizzazione\" (2003 - nuova edizione 2009), \"La passione del presente\" (2008), \"Contro il potere\" (2011), si \u00e8 innestata via via una tematizzazione esplicita del problema filosofico della temporalit\u00e0, che per molti aspetti anticipa sia le tesi oggi in voga intorno alla \"accelerazione\" e al rapporto politica-velocit\u00e0, sia i temi dello \"spatial turn\", della \"svolta spaziale\" contemporanea. Contro le concezioni bergsoniana e heideggeriana, che delineano con sfumature diverse una forma pura della temporalit\u00e0, pi\u00f9 originaria rispetto alle sue rappresentazioni/spazializzazioni, Marramao argomenta l'inscindibilit\u00e0 del nesso tempo-spazio e, richiamandosi tra l'altro alla fisica contemporanea, riconduce la struttura del tempo a un profilo aporetico e impuro, rispetto a cui la dimensione dello spazio costituisce il riferimento formale per pensarne i paradossi. (\"Minima temporalia\", 1990 - nuova edizione 2005 - e \"Kair\u00f3s. Apologia del tempo debito\", 1992 - nuova edizione ampliata nel 2005 e ancora 2020, per i tipi di Bollati Boringhieri - ISBN 978-88-339-2597-4).\nTra le sue ultime pubblicazioni: \"L\u2019esperimento del mondo. Mistica e filosofia nell\u2019arte di Fabio Mauri\", Bollati Boringhieri, Torino 2018 (ISBN 978-88-339-3029-9), \"Per un nuovo Rinascimento\", Castelvecchi, Roma 2020 (ISBN 978-88-328-2855-9), \"Sulla sindrome populista\", Castelvecchi, Roma 2020 (ISBN 978-88-3290-066-8) - tradotto anche in spagnolo, \"Sobre el s\u00edndrome populista\", Pr\u00f3logo de \u00cdnigo Errej\u00f3n, Ged\u00edsa, Barcelona-Buenos Aires-M\u00e9xico 2020 (ISBN 978-84-18193-75-0), \"Interregnum. Between Biopolitics and Posthegemony\", Mimesis International, Milano-Udine 2020 (ISBN 978-88-6977-261-0)."}
{"id": "507143", "revid": "1745361", "url": "https://it.wikipedia.org/wiki?curid=507143", "title": "Blue Mountains (Australia)", "text": "Le Blue Mountains sono montagne situate nella parte sud-est dell'Australia che fanno parte della Grande Catena Divisoria, seguono il profilo della costa per circa 2000 km, variando altitudine e tipo di clima. Nel 2002 sono state pesantemente danneggiate da un incendio che \u00e8 arrivato a lambire la citt\u00e0 di Sydney. Sono prevalentemente composte da una vegetazione ricca di eucalipti. Essi stillano gocce di olio blu e da questo deriva il nome delle montagne."}
{"id": "507144", "revid": "281779", "url": "https://it.wikipedia.org/wiki?curid=507144", "title": "Congiunzione superiore", "text": ""}
{"id": "507145", "revid": "1543377", "url": "https://it.wikipedia.org/wiki?curid=507145", "title": "Distretto di Delvin\u00eb", "text": " \nIl distretto di Delvina (in albanese: \"Rrethi i Delvin\u00ebs\") era uno dei 36 distretti amministrativi dell'Albania. Apparteneva alla prefettura di Valona.\nLa riforma amministrativa del 2015 ha suddiviso il territorio dell'ex-distretto in 2 comuni: Delvin\u00eb e Finiq.\nNel territorio del distretto di Delvina vive una minoranza etno-linguistica di origine greca.\nGeografia antropica.\nSuddivisioni amministrative.\nIl distretto comprendeva un comune urbano e 3 comuni rurali."}
{"id": "507147", "revid": "287204", "url": "https://it.wikipedia.org/wiki?curid=507147", "title": "Adolph von Menzel", "text": "Biografia.\nVon Menzel nacque a Breslavia da un preside di scuola femminile che immediatamente tent\u00f2 di avviarlo alla carriera di professore, senza successo. Rimasto orfano nel 1832 all'et\u00e0 di ventitr\u00e9 anni, Menzel si trov\u00f2 a dover mantenere la propria famiglia, pur senza abbandonare la passione per l'arte manifestatasi precocemente, e nel 1833 la casa editrice Sachse di Berlino pubblic\u00f2 il suo primo libro, un volume di disegni a china che illustravano alcuni poemetti di Goethe. Successivamente illustr\u00f2 anche \"Denkw\u00fcrdigkeiten aus der brandenburgisch-preussischen Geschichte\" e \"The Five Senses and The Prayer\", oltre ad eseguire altri lavori su commissione.\nDal 1839 al 1842 produsse circa 400 disegni tra cui alcune incisioni su legno per la \"Geschichte Friedrichs des Grossen\" (Storia di Federico il Grande) di Franz Kugler. Successivamente lavor\u00f2 anche a \"Friedrichs des Grossen Armee in ihrer Uniformirung\" (Le uniformi dell'esercito all'epoca di Federico il Grande) e \"Soldaten Friedrichs des Grossen\" (I soldati di Federico il Grande). Infine, per ordine del re, realizz\u00f2 \"Illustrationen zu den Werken Friedrichs des Grossen\" (Illustrazioni delle opere di Federico il Grande). Questi lavori portarono Menzel alla notoriet\u00e0 ed egli \u00e8 tuttora considerato il primo e pi\u00f9 grande illustratore del suo tempo ad aver utilizzato certe tecniche e certi metodi espressivi. Dopo essersi dedicato a questi soggetti militari, realizz\u00f2 anche numerose scene di vita quotidiana, come \"Nelle Tuileries\", \"Il ballo di sera\" e \"Alla confessione\". Alcuni tra i lavori pi\u00f9 importanti appartenenti a questo filone sono \"La forgia\" (1875) e \"La piazza del mercato di Verona\". Invitato a dipingere l'incoronazione di Guglielmo I a Koenigsberg, realizz\u00f2 un dipinto innovativo, quasi fotografico, che rappresentava l'incoronazione come realmente si era svolta senza curarsi dei canoni tradizionali per questo tipo di soggetti. Menzel mor\u00ec a Berlino dove fu il primo pittore ad essere insignito dell'onorificenza dell'Aquila nera."}
{"id": "507149", "revid": "287204", "url": "https://it.wikipedia.org/wiki?curid=507149", "title": "George Street (Sydney)", "text": "George Street \u00e8 una delle vie principali del centro della citt\u00e0 di Sydney, in Australia. Inizia nella parte nord di Sydney, a The Rocks vicino all'Harbour Bridge e prosegue in direzione sud, terminando nella piazza della Stazione ferroviaria centrale, nel quartiere di Ultimo.\nDalla piazza della stazione la strada cambia nome in \"Broadway\" e svolta in direzione ovest collegandosi anche con la \"Parramatta Road\".\nStoria.\nGeorge Street ha origine con la creazione della colonia penale di Sydney nel 1788. Il capitano Arthur Phillip sistem\u00f2 i carcerati ed i Royal Marines sulle pendici occidentali della baia. Un sentiero conduceva dall'accampamento dei detenuti e dalle caserme dei marines, nell'area di The Rocks costeggiando la riva di un torrente sino ad una cava di argilla, situata vicino all'attuale Stazione Centrale. Questo sentiero, che poi divenne George Street, assieme alla vicina \"Bridge Street\" furono probabilmente le prime strade in Australia.\nFino al 1810 George Street veniva chiamata \"High Street\" (via principale), in quell'anno il governatore Lachlan Macquarie la intitol\u00f2 ufficialmente a re Giorgio III di Gran Bretagna.\nAttrazioni.\nLungo George Street si trovano molti edifici importanti ed attrazioni turistiche. Esse sono qui elencate da sud a nord:\nTrasporti.\nL'8 dicembre 1899 fu inaugurata una tramvia elettrica da George Street a Harris Street. La linea venne soppressa nel 1959 e sostituita da autobus. George Street resta una delle vie pi\u00f9 trafficate dagli autobus della citt\u00e0; vi transitano molte linee dirette verso i sobborghi occidentali.\nLungo George Street si trovano le stazioni ferroviarie sotterranee di Town Hall e Wynyard, fanno parte della linea City Circle."}
{"id": "507150", "revid": "28592", "url": "https://it.wikipedia.org/wiki?curid=507150", "title": "Zhukovski", "text": ""}
{"id": "507151", "revid": "1543377", "url": "https://it.wikipedia.org/wiki?curid=507151", "title": "Distretto di Devoll", "text": " \nIl distretto di Devoll (in albanese: \"Rrethi i Devollit\") era uno dei 36 distretti amministrativi dell'Albania.\nLa riforma amministrativa del 2015 ha ricompreso il territorio dell'ex distretto nel comune di Devoll, di nuova istituzione\nGeografia antropica.\nSuddivisioni amministrative.\nIl distretto comprendeva un comune urbano e 4 comuni rurali."}
{"id": "507153", "revid": "767487", "url": "https://it.wikipedia.org/wiki?curid=507153", "title": "The Punisher (film 2004)", "text": "The Punisher \u00e8 un film del 2004 diretto da Jonathan Hensleigh. Il film \u00e8 l'adattamento del personaggio dei fumetti della Marvel Comics il Punitore. La trama del film \u00e8 liberamente ispirata alla saga \"Bentornato, Frank\" di Garth Ennis e Steve Dillon e alla miniserie \"Punisher: Year One\", omaggiata anche nella targa dell'auto del protagonista.\nTrama.\nFrank Castle, agente dell'FBI ed ex operativo delle United States Army Special Forces, \u00e8 felicemente sposato, ha un figlio, una casa e un lavoro. Nella sua ultima missione sotto copertura muore il figlio di un importante e spietato boss d'affari di Tampa (Florida) di nome Howard Saint. Scoperto il nome di colui che ritiene responsabile della morte del figlio, Saint invia i suoi uomini migliori ad una riunione di famiglia dei Castle a Porto Rico. Gli uomini eseguono gli ordini e tutta la famiglia di Frank, compresa la moglie Maria ed il figlio Will, vengono uccisi.\nSopravvissuto malgrado gravi ferite, Frank torna a Tampa con una t-shirt raffigurante un teschio indosso regalatagli dal figlio e, approfittando di essere creduto morto, inizia una missione personale che lo porter\u00e0 alla ricerca e all'uccisione dei responsabili di quel massacro.\nInformato del ritorno di Castle, Howard Saint gli scaglia contro due sicari: Harry Heck e l'imponente Russo. Aiutato da una talpa di nome Micky Duka e dai suoi strampalati vicini di casa, la dolce Joan, Mr. Bumpo e Spacker Dave, Castle concluder\u00e0 la sua missione punitiva. Nonostante abbia ottenuto i suoi obiettivi, decider\u00e0 di allargare il suo raggio d'azione e di continuare la sua missione contro chiunque faccia del male ad altri: \u00e8 diventato il Punitore.\nProduzione.\nInizialmente la sceneggiatura prevedeva anche i personaggi di Microchip, che non piaceva al regista, e Mosaico: entrambi sono stati eliminati dallo script.\nIl film si discosta abbastanza dal materiale originale: l'azione viene spostata, ad esempio, da New York a Tampa City;\nnel fumetto Frank Castle ha due bambini mentre nel film ne ha uno solo ed il massacro dei familiari avviene al Central Park di New York ad opera del boss Bruno Costa, non a Porto Rico ad opera dello spietato boss Howard Saint.\nJonathan Hensleigh fu scelto per la regia dell'adattamento del personaggio dei fumetti della Marvel Comics nel 2003. Il regista ebbe a disposizione un budget limitato e solo poche settimane per girare tutta la pellicola; questo lo costrinse a riscrivere pi\u00f9 volte la sceneggiatura.\nLe riprese si svolsero a Tampa, Florida. Per girare il film il regista e il direttore della fotografia Conrad W. Hall visionarono numerosi film quali \"Il buono, il brutto, il cattivo\", \"Il padrino\", \"Gangster Story\", \"Getaway, il rapinatore solitario\" e la serie dell\"'Ispettore Callaghan\"; in un'intervista, inoltre, il regista dichiar\u00f2 di aver omaggiato nella pellicola l\"Otello\" di William Shakespeare e il film \"Interceptor\" di George Miller.\nLa trama del film \u00e8 liberamente ispirata principalmente alla miniserie \"Punisher: Year One\" e alla saga \"Bentornato, Frank\" scritta da Garth Ennis e disegnata da Steve Dillon:\nIl regista decise anche di eliminare dalla sceneggiatura i personaggi di Microchip e il villain Mosaico:\nColonna sonora.\n\"The Punisher: The Album\".\nLa colonna sonora del film, intitolata \"The Punisher: The Album\", \u00e8 stata pubblicata il 23 marzo 2004 dalla Wind-up Records.\n\"The Punisher Original Motion Picture Score\".\nLo score del film, invece, \u00e8 stato composto da Carlo Siliotto.\nEdizioni home video.\nIl DVD del film \u00e8 stato distribuito il 7 settembre 2004, mentre in Italia \u00e8 uscito nel dicembre dello stesso anno. Distribuito dalla Sony Pictures, il film \u00e8 stato presentato sul mercato con i seguenti contenuti speciali:\nExtended Cut.\nNegli Stati Uniti \u00e8 stata distribuita anche una versione \"extended cut\" che presenta il film in versione estesa con scene mai viste al cinema:\nSequel, reboot e videogiochi.\nNonostante i modesti incassi ai botteghini, la Lions Gate Entertainment mise in cantiere un seguito chiamato \"The Punisher 2\" basato sulle buone vendite del DVD. Il regista Jonathan Hensleigh si disse pronto a tornare, mentre Thomas Jane dichiar\u00f2 che la nemesi del film sarebbe stato Mosaico. Jonathan Hensleigh scrisse la sceneggiatura ma il progetto fu rimandato per tre anni. John Dahl fu approcciato per la regia del seguito ma, non amando lo script, decise di rinunciare. Successivamente Thomas Jane abbandon\u00f2 il progetto, costringendo lo studio a riavviare il franchise con nuovi attori e nuovo regista.\nNel 2004 usc\u00ec un videogioco intitolato \"Il Punitore\" per telefoni cellulari, il quale fu convertito l'anno seguente per PlayStation 2, Xbox e Windows. Il titolo presenta una misto tra la trama della pellicola e quella di alcuni numeri del fumetto originale.\nIl reboot del film, titolato \"Punisher - Zona di guerra\", \u00e8 stato diretto da Lexi Alexander ed interpretato da Ray Stevenson. \u00c8 uscito nel 2008 in USA e nel 2009 in DVD in Italia.\nNel 2012 l'attore Thomas Jane produce un cortometraggio indipendente dal titolo \"Dirty Laundry\", dove torna nei panni di Frank Castle.\nDal film \u00e8 stato tratto anche un videogame (\"The Punisher\") prodotto e sviluppato dalla THQ e dalla Marvel, in cui il protagonista ha la voce di Thomas Jane."}
{"id": "507154", "revid": "120839698", "url": "https://it.wikipedia.org/wiki?curid=507154", "title": "Quadratura (astronomia)", "text": "La quadratura \u00e8 la posizione orbitale di un pianeta con un angolo di 90\u00b0 rispetto al Sole e alla Terra. Un pianeta \u00e8 in quadratura quando la direzione Sole-Terra forma un angolo di 90\u00b0 con la direzione Terra-pianeta.\nSi dice invece semiquadratura la posizione orbitale per un angolo di 45\u00b0.\nLuna, pianeti interni, pianeti esterni.\nNel caso della Luna, la fase di quadratura \u00e8 prossima, ma non esattamente uguale, con le fasi di primo quarto e l'ultimo quarto di luna, quando cio\u00e8 la percentuale di superficie illuminata \u00e8 il 50%. In effetti alle due quadrature la fase lunare sar\u00e0 leggermente oltre il primo quarto o leggermente prima dell'ultimo quarto.\nAnche i pianeti esterni presentano una fase di quadratura, che tuttavia non provoca gli stessi effetti di quadratura della luna.\nI pianeti interni invece non possono entrare in quadratura poich\u00e9 essendo \"interni\" la loro massima elongazione non pu\u00f2 mai raggiungere i 90\u00b0.\nStoria.\nIl primo che sfrutt\u00f2 la fase di quadratura della luna per determinare la distanza Terra-Sole fu Aristarco da Samo."}
{"id": "507156", "revid": "767487", "url": "https://it.wikipedia.org/wiki?curid=507156", "title": "Darling Harbour", "text": "Darling Harbour \u00e8 una delle tante baie di Port Jackson, l'insenatura sulla quale si affaccia la citt\u00e0 di Sydney.\nDarling Harbour si trova in posizione centrale, e delimita a ovest la \"city\", il centro della citt\u00e0.\nI moli e la zona attorno alla baia di Darling Harbour \u00e8 stata soggetta a ristrutturazione nel 1988. Vi \u00e8 stata creata, quindi, un'ampia zona pedonale e ricreativa.\nIn origine faceva parte del porto di Sydney, nei tardi anni ottanta ebbe una fase di profondo declino in seguito alla quale fu ristrutturato su iniziativa del Ministro dei lavori pubblici del Nuovo Galles del Sud, con un progetto di Arup.\nDarling Harbour pulsa di attivit\u00e0 notte e giorno. Si \u00e8 sviluppata fino a diventare una delle maggiori aree di negozi, ristoranti e attivit\u00e0 di svago di Sydney e vanta inoltre centri congressi che attirano grandi folle.\nNell'area si trovano diverse strutture ricreative tra le quali il museo marittimo, il Sydney Aquarium, il Sidney Wildlife museum, l'Imax Theater e diverse imbarcazioni visitabili, fra le quali anche alcuni sottomarini."}
{"id": "507157", "revid": "32116", "url": "https://it.wikipedia.org/wiki?curid=507157", "title": "Sabbipodi", "text": ""}
{"id": "507159", "revid": "1543377", "url": "https://it.wikipedia.org/wiki?curid=507159", "title": "Panno casentino", "text": "Il panno casentino \u00e8 un tradizionale tessuto di lana tipico del Casentino. \nIl tessuto viene follato (infeltrito) per renderlo impermeabile e garzato per ottenere un lato peloso.\nIl \"panno grosso\", ricavato dalla tosatura delle pecore della valle, era apprezzato per l'alta resistenza all'usura e alle intemperie ed era adatto alle necessit\u00e0 di chi doveva vivere in viaggio o trascorrere fuori, all'aperto, buona parte della giornata. Sembra inoltre che il suo aspetto esteriore, con il pelo irregolare ed una rifinitura sommaria, fosse stato dettato dai governanti toscani. Il ricciolo, che contraddistingue gli abiti in panno casentino, costituisce un funzionale doppio strato, antifreddo e antipioggia, e veniva inizialmente ottenuto con un finissaggio particolare, con la garzatura, che estraeva il pelo, e in seguito con la rattinatura. Sfregando la lana con pietra si otteneva il \"ricciolo\", mentre oggi per produrlo sono usati macchinari (rattinatrice). Le propriet\u00e0 del tessuto garantiscono anche il perfetto isolamento termico, oltre alla traspirazione dei vapori propri del corpo umano.\nStoria.\nLa tradizione della lavorazione della lana nel Casentino \u00e8 testimoniata sin dalle epoche etrusca e romana.\nGli abitanti del castello di Palagio Fiorentino (Stia) pagavano gi\u00e0 nel Trecento le tasse ai fiorentini con panni di lana orbace, tessuta per i padri del vicino Eremo di Camaldoli, e lana del Casentino. Dal secolo successivo con la stessa lana furono rivestiti anche i frati della Verna ed i primi abiti realizzati non a caso erano piuttosto simili, per forma e per colori (\"fratino\", \"bigio\" e \"topo\"), al saio dei francescani.\nNella seconda met\u00e0 dell'Ottocento il lanificio di Stia, sfruttando la proverbiale resistenza all'usura del panno casentino, produsse e commercializz\u00f2 a Firenze, a partire dal 1890, delle \"mantelline per cavalcature\", destinate alla copertura degli animali da traino. L'allume di Rocca usato come mordenzante unito, per inesperienza, a dei coloranti chimici non proprio azzeccati, dette luogo ad un panno resistentissimo dal colore singolare rosso aranciato. Di l\u00ec a poco i barrocciai si cucirono i propri abiti, riciclando le mantelline dei loro animali. Il caratteristico colore piacque molto alle signore di Firenze tanto che il lanificio di Stia, per soddisfare le nuove esigenze di mercato, affianc\u00f2 il nuovo colore rosso aranciato al verde tradizionale. Apprezzato da personaggi illustri come il barone Bettino Ricasoli, Giuseppe Verdi e Giacomo Puccini, l'abito in panno casentino veniva confezionato a doppio petto, con martingala e collo di volpe, simbolo di eleganza e raffinatezza, perfetto per andare a caccia o montare a cavallo.\nTra la fine dell'Ottocento e l'inizio del Novecento la tradizione tessile casentinese si sviluppa a livello industriale, con i lanifici di Stia e di Soci (Bibbiena): l'economia dei due paesi si \u00e8 legata da allora in maniera indissolubile all'attivit\u00e0 laniera. Nel 1878 Stia contava circa 500 operai, Soci 309 nel 1909.\nOggi.\nIl panno casentino, prodotto nei colori arancio e verde, \u00e8 utilizzato per la moda da grandi stilisti come Roberto Cavalli, Pierre Cardin e Gianfranco Ferr\u00e9, viene esportato in Europa, Giappone e Stati Uniti.\nIl paese di Soci, per rafforzare la visibilit\u00e0 dell'artigianato tessile locale, organizza ad intervalli regolari la manifestazione \"La Valle dei Tessuti\", vetrina originale, apprezzata dai giovani stilisti italiani, che propone un interessante alternarsi di sfilate e mostre. Durante la manifestazione \u00e8 bandito un concorso nazionale per studenti di moda-costume-design e stilisti."}
{"id": "507160", "revid": "8596", "url": "https://it.wikipedia.org/wiki?curid=507160", "title": "Giuseppe Emanuele del Portogallo", "text": ""}
{"id": "507163", "revid": "2014155", "url": "https://it.wikipedia.org/wiki?curid=507163", "title": "Maria I del Portogallo", "text": "Biografia.\nInfanzia.\nEra la primogenita del re del Portogallo Giuseppe I e di Marianna Vittoria, figlia dei sovrani di Spagna Filippo V di Borbone e Elisabetta Farnese.\nIl giorno della sua nascita, suo nonno, il re Giovanni V del Portogallo, la nomin\u00f2 \"Principessa di Beira\".\nQuando il padre, Giuseppe I, gli succedette al trono nel 1750, Maria venne dichiarata sua erede e le venne concesso il tradizionale titolo di \"Principessa del Brasile\", ma non quello di \"Duchessa di Braganza\".\nMatrimonio e ascesa.\nSpos\u00f2 il fratello minore del padre, lo zio Pietro III del Portogallo (1717\u00a0\u2013 1786), duca di Beja, il 6 giugno 1760. Nel 1777, divenne la prima regina regnante del Portogallo e dell'Algarve e la ventiseiesima (o secondo altri storici la ventisettesima) regina portoghese. Suo marito divenne re consorte con il nome di Pietro III.\nRegno.\nUno dei suoi primi atti da regina fu quello di licenziare il popolare primo ministro, il Marchese di Pombal, che aveva interrotto il potere dell'aristocrazia reazionaria con l'Affare Tavora, dovuto in parte al fatto che Pombal si proclamava un fervente illuminato e un anti-gesuita. Il Portogallo non prese parte agli avvenimenti di questo periodo in quanto fece parte della Lega della Neutralit\u00e0 Armata (luglio 1782); nel 1781 ottenne la Baia di Delagoa dall'Austria.\nLa regina Maria era una fervente cattolica. La sua non buona salute mentale (dovuta alla porfiria) la rese incapace di guidare lo stato a partire dal 1799 (in Brasile, infatti, \u00e8 chiamata Maria la Matta). Suo figlio, il principe Giovanni, divenne reggente per lei, che nel frattempo era rimasta vedova.\nGuerre napoleoniche.\nNel 1801 la Spagna di Carlo IV, sotto la direzione del primo ministro Manuel Godoy, invase il Portogallo dietro suggerimento di Napoleone. La guerra, brevissima, si concluse con il Trattato di Badajoz del 6 giugno 1801 e il Portogallo dovette cedere Olivenza e parte della Guyana alla Spagna.\nIl rifiuto del governo portoghese di aderire al blocco continentale anti-inglese voluto da Napoleone port\u00f2, nel 1807, alla guerra franco-spagnola, culminata in un'invasione comandata dal generale Junot. Con l'aiuto dell'Inghilterra, l'intera famiglia reale si ritir\u00f2 in Brasile il 13 novembre 1807 e stabil\u00ec la propria corte a Rio de Janeiro. Junot venne in seguito nominato governatore generale del Portogallo per conto di Napoleone.\nIl 1\u00ba agosto 1808, il generale inglese Arthur Wellesley (poi duca di Wellington) sbarc\u00f2 con le proprie truppe in Portogallo e inizi\u00f2 la controffensiva. Le iniziali vittorie di Wellesley su Junot nella battaglia di Vimeiro (21 agosto 1808) vennero vanificate dai suoi superiori con la Convenzione di Sintra (30 agosto 1808). Wellesley (diventato Lord Wellington) ritorn\u00f2 in Portogallo il 22 aprile 1809 per ricominciare la campagna. Le forze portoghesi, al comando dei generali inglesi, si distinsero nella difesa delle linee di Torres Vedras (1809-1810) e nelle successive invasioni spagnole e francesi.\nUltimi tempi e morte.\nNel 1815 il governo di reggenza elev\u00f2 il Brasile allo status di regno e Maria I venne proclamata \"Regina dei Regni Uniti di Portogallo, Brasile e Algarve\". Alla sconfitta finale di Napoleone, nel 1815, Maria e la propria famiglia rimasero in Brasile. \nL'anziana regina mor\u00ec a Rio de Janeiro nel 1816, all'et\u00e0 di 82 anni, e le successe il Principe reggente, che prese il nome di Giovanni VI. La salma della sovrana fu portata a Lisbona e tumulata nella basilica di Estrela.\nDiscendenza.\nDal matrimonio tra Maria I del Portogallo e Pietro III del Portogallo nacquero i seguenti figli che raggiunsero l'et\u00e0 adulta:"}
{"id": "507167", "revid": "2014155", "url": "https://it.wikipedia.org/wiki?curid=507167", "title": "Giovanni VI del Portogallo", "text": "Nato a Lisbona nel 1767, figlio di Pietro III del Portogallo e della regina Maria I, fu originariamente un \"infante\" del Portogallo, e divenne erede al trono dopo la morte di suo fratello maggiore, Giuseppe, principe del Brasile, deceduto di vaiolo nel 1788, all'et\u00e0 di 27 anni.\nPrima della sua ascesa al trono portoghese, Giovanni VI aveva i titoli di duca di Braganza e Beja, oltre che principe del Brasile. Dal 1799 rivest\u00ec la carica di principe reggente del Portogallo (dal 1815 come principe reggente del Regno Unito di Portogallo, Brasile e Algarve), durante la malattia mentale di sua madre, la regina, alla quale succedette dopo la di lei morte.\nUno degli ultimi rappresentanti dell'assolutismo, Giovanni visse un periodo turbolento; il suo regno non ebbe mai un momento di pace, con continue interferenze di Regno Unito e Francia nei suoi affari di stato. Costretto all'esilio in Sudamerica quando le truppe di Napoleone Bonaparte invasero il Portogallo, si trov\u00f2 li di fronte alle rivolte liberali e venne costretto a tornare in Europa con nuovi conflitti. Il suo matrimonio non fu meno conflittuale dal momento che sua moglie, Carlotta Gioacchina di Borbone-Spagna, cospir\u00f2 ripetutamente contro di lui in favore dei suoi interessi personali e di quelli della Spagna, sua terra natia. Perse il dominio sul Brasile quando suo figlio Pietro ne dichiar\u00f2 l'indipendenza, e l'altro suo figlio Michele (poi Michele I del Portogallo) guid\u00f2 una ribellione che cerc\u00f2 di deporlo dal trono, al punto che alcuni storici ritengono che la sua morte sia stata dovuta ad un avvelenamento da arsenico.\nNonostante i problemi emersi durante il suo regno, egli colse anche l'occasione per lasciare il segno del suo passaggio, soprattutto in Brasile ove cre\u00f2 delle istituzioni che furono il fondamento dell'autonomia nazionale in seguito ed \u00e8 considerato da molti storici moderni la vera mente pensante del moderno stato brasiliano.\nBiografia.\nInfanzia ed educazione.\n\"Jo\u00e3o Maria Jos\u00e9 Francisco Xavier de Paula Lu\u00eds Ant\u00f3nio Domingos Rafael\" nacque il 13 maggio 1767, durante il regno di suo nonno Giuseppe I del Portogallo, quale figlio secondogenito della futura regina Maria I e di suo marito (che era anche suo zio), il futuro re Pietro III. All'epoca della nascita di Giovanni, i suoi genitori erano rispettivamente principessa del Brasile e infante del Portogallo. Aveva appena dieci anni quando suo nonno mor\u00ec e sua madre ascese al trono col nome di Maria I del Portogallo. La sua infanzia e giovinezza furono tranquille, dal momento che era solo un \"infante\", ovvero un principe della corona e non l'erede al trono, vivendo all'ombra del suo fratello maggiore Giuseppe, principe del Brasile e duca di Braganza, erede al trono dell'impero portoghese. La cultura popolare volle sempre Giovanni in una giovinezza senza cultura, ma secondo Jorge Pedreira e Costa, egli ricevette invece un'educazione rigorosa quanto Giuseppe, anche se il primo periodo della sua vita fu troppo vago perch\u00e9 gli storici possano trarne ad oggi un ritratto definitivo.\nSecondo la tradizione, tra i suoi tutori nelle arti e nelle scienze si annoverarono padre Manuel do Cen\u00e1culo, Ant\u00f4nio Domingues do Pa\u00e7o e Miguel Franzini; suoi maestri di musica furono l'organista Jo\u00e3o Cordeiro da Silva ed il compositore Jo\u00e3o Sousa de Carvalho; il suo insegnante di equitazione fu il sergente Carlos Ant\u00f4nio Ferreira Monte. Studi\u00f2 anche religione, diritto, francese ed etichetta, oltre a storia che apprese seguendo i lavori di Duarte Nunes de Le\u00e3o e Jo\u00e3o de Barros.\nMatrimonio e successione.\nNel 1785, Henrique de Meneses, III marchese di Louri\u00e7al, combin\u00f2 il matrimonio tra Giovanni e l'infanta Carlotta Gioacchina di Borbone-Spagna, figlia di re Carlo IV di Spagna e della regina consorte Maria Luisa di Borbone-Parma, che come lui rivestiva un ruolo secondario nella famiglia reale spagnola. Temendo una nuova Unione iberica, molti cortigiani del Portogallo non videro con favore questa unione. La nuova sposa dovette sopportare quattro giorni di attente analisi da parte degli ambasciatori prima che fosse confermato il patto di matrimonio. Dal momento che Giovanni e Carlotta erano imparentati e per via della giovane et\u00e0 della sposa (di appena 10 anni), il matrimonio necessitava di una dispensa papale. Dopo la conferma il contratto di matrimonio venne siglato nella sala del trono della corte spagnola con grande pompa e con la presenza di entrambi i rappresentanti dei governi, a cui fece seguito la cerimonia di matrimonio. Il matrimonio venne consumato cinque anni pi\u00f9 tardi, il 5 aprile 1790.\nL'infanta venne ricevuta al Palazzo di Vila Vi\u00e7osa all'inizio del maggio del 1785, e dal 9 giugno di quell'anno la coppia ricevette la benedizione nuziale nella cappella del palazzo. Nel contempo la sorella di Giovanni, l'infanta Maria Anna Vittoria, si spos\u00f2 con l'infante Gabriele di Borbone-Spagna. La giovane sposa di Giovanni era tutt'altro che docile e spesso era richiesto l'intervento della stessa regina Maria nelle dispute tra i due. La differenza d'et\u00e0 tra i due (Giovanni aveva 18 anni) lo fece sentire sempre inadatto ed ansioso. Per la giovane et\u00e0 di Carlotta, il matrimonio non era ancora stato consumato e cos\u00ec scriveva Giovanni in quel tempo: \"Qui siamo giunti al tempo in cui mi dovr\u00f2 dar da fare con l'Infanta. Cos\u00ec vanno le cose, da sei anni a questa parte. Sarebbe stato meglio che fosse stata pi\u00f9 grande al suo arrivo quaggi\u00f9\". Nel 1793, Carlotta diede alla luce il primo dei suoi nove figli, Teresa, che ottenne il titolo di principessa di Beira.\nIn quegli anni la tranquilla vita di Giovanni era stata interrotta da un evento terribile, la morte l'11 settembre 1788 di suo fratello maggiore Giuseppe, che fece s\u00ec che Giovanni fosse decretato erede al trono ottenendo i titoli di principe del Brasile e duca di Braganza. Molti deponevano grandi speranze in Giuseppe, che era associato alle idee progressiste dell'illuminismo, ma che pure si era attirato le ire del clero appoggiando la politica anticlericale del marchese di Pombal.\nGiovanni, al contrario, era molto noto per la sua religiosit\u00e0 e per essere un fautore dell'assolutismo. La crisi di successione venne aggravata dalla morte poco dopo di In\u00e1cio de S\u00e3o Caetano, arcivescovo di Tessalonica, confessore della regina e potente figura politica del suo tempo che aveva influenzato la controversa scelta dei ministri di Maria non senza incontrare l'opposizione di importanti \"fidalgos\" che erano ambiziosi per quegli incarichi. Successivamente, l'anno successivo a queste morti, Giovanni appariva cos\u00ec malato che la sua sopravvivenza era data per incerta. Si riprese, ma nel 1791 cadde nuovamente malato \"perdendo sangue dalla bocca e dagli intestini\", secondo quando indicato in una nota del cappellano del marchese di Marialva, che aggiunse che il suo animo appariva sempre depresso. Questo contribu\u00ec a creare un clima teso e incerto sul suo futuro regno.\nReggenza.\nNel frattempo, la regina Maria I, madre di Giovanni, aveva mostrato sempre pi\u00f9 dei segni di instabilit\u00e0 mentale. Il 10 febbraio 1792, diciassette dottori siglarono un documento nel quale la regina era dichiara non in grado di governare il regno, indicando che non vi erano prospettive perch\u00e9 si riprendesse. Giovanni era riluttante a prendere le redini del potere, rigettando l'idea di una reggenza formale. Questo fatto spian\u00f2 la strada ad alcuni elementi della nobilt\u00e0 che formarono \"de facto\" un consiglio di governo. Alcuni pettegolezzi circolanti volevano che lo stesso Giovanni avesse dato segni della medesima pazzia che colpiva la madre, e che gli si sarebbe dovuto impedire di governare. Secondo le leggi che guidavano l'istituzione della reggenza all'epoca, nel caso in cui il reggente morisse in carica o divenisse incapace di governare per qualsiasi motivo, avendo lasciato figli minori di quattordici anni (il che era la situazione di Giovanni all'epoca), il potere sarebbe stato esercitato dalla madre di questi bambini, se non fossero stati nominati formalmente degli specifici tutori. Il fatto che la moglie in questione fosse proprio l'ambiziosa Carlotta Gioacchina di Spagna, questo port\u00f2 a dei sospetti di intrigo ai danni della nazione.\nNel contempo, la Rivoluzione francese aveva creato perplessit\u00e0 e orrore nel cuore delle case regnanti d'Europa. L'esecuzione del re Luigi XVI di Francia il 21 gennaio 1793 ad opera dei rivoluzionari fece precipitare la situazione e la risposta internazionale. Il 15 luglio 1793 il Portogallo sigl\u00f2 un trattato con la Spagna ed il 26 settembre si alle\u00f2 con la Gran Bretagna con intento di aiuto reciproco contro la Francia rivoluzionaria, coinvolgendo inoltre seimila soldati portoghesi nella Guerra dei Pirenei (1793\u20131795), una campagna che inizi\u00f2 con l'avanzata nel Rossiglione in Francia e si concluse con in una sconfitta che port\u00f2 la Francia a conquistare il nord-est della Spagna. Questo cre\u00f2 un problema diplomatico, dal momento che il Portogallo non poteva siglare una pace con la Francia senza danneggiare ovviamente la propria alleanza con l'Inghilterra con la quale aveva anche altri interessi oltreoceano, e questo port\u00f2 a una neutralit\u00e0 che risult\u00f2 presto essere fragile e tesa.\nDopo la sconfitta, la Spagna abbandon\u00f2 la sua alleanza col Portogallo e si alle\u00f2 con la Francia sotto i termini della Pace di Basilea. La Gran Bretagna era troppo potente perch\u00e9 la Francia la attaccasse direttamente, e per questo essa si diresse verso il Portogallo. Nel 1799, Giovanni ufficialmente assunse le redini del governo come principe reggente in nome di sua madre; ed in quello stesso anno Napoleone Bonaparte mise in atto in Francia il colpo di Stato del 18 brumaio, il che costrinse la Spagna ad appoggiare il suo ultimatum per il Portogallo a rompere l'alleanza con la Gran Bretagna ed a sottomettersi alla volont\u00e0 di Napoleone. Con il rifiuto di Giovanni, la neutralit\u00e0 si spezz\u00f2. Spagna e Francia alleate invasero nel 1801 i confini del Portogallo, dando vita alla Guerra delle arance; un Portogallo ormai sconfitto sigl\u00f2 il Trattato di Badajoz ed il successivo Trattato di Madrid, sotto i termini del quale cedette alcuni territori alla Spagna, in particolare Olivenza, e fece concessioni alla Francia su certi territori coloniali. Con interessi in conflitto tra tutti i paesi coinvolti, la guerra fu marcata da movimenti ambigui e accordi segreti. Il Portogallo, come giocatore debole, non poteva sopportare continui scontri. Nel contempo Giovanni dovette affrontare i nemici anche in casa. Sua moglie, Carlotta Gioacchina, leale agli interessi spagnoli, inizi\u00f2 una serie di intrighi con l'obbiettivo di deporre suo marito e prendere per s\u00e9 il potere; un tentativo fallito nel 1805 le cost\u00f2 l'esilio dalla corte, dopo il quale risiedette al Palazzo Nazionale di Queluz, mentre il reggente prese residenza al Palazzo Nazionale di Mafra.\nEsilio in Brasile.\nIl principe reggente gioc\u00f2 tutte le sue carte a quel punto, fingendo sino all'ultimo una sorta di sottomissione alla Francia, al punto di suggerire a Giorgio III del Regno Unito di dichiarare una guerra fittizia al suo paese, ma non obbed\u00ec ai \"diktat\" del Blocco Continentale di Napoleone (un blocco commerciale organizzato contro la Gran Bretagna). Un nuovo trattato segreto con gli inglesi gli garant\u00ec infatti aiuto in caso di un'eventuale dipartita della famiglia reale verso il Brasile. L'accordo era largamente a favore degli inglesi ma preservava da certe deposizioni e governi legittimi che potevano fiorire nel frattempo, pur concedendo al Regno Unito di trarre grandi profitti dal commercio con l'impero intercontinentale portoghese. Nell'ottobre del 1807 giunsero notizie che un esercito francese si stava avvicinando e che il 16 novembre di quello stesso anno uno squadrone inglese sarebbe giunto al porto di Lisbona con una forza di 7000 uomini, con l'ordine di scortare eventualmente la famiglia reale in Brasile, o se il governo si fosse arreso spontaneamente alla Francia, di attaccare e conquistare la capitale portoghese. La corte si divise a questo punto tra francofili ed anglofili e dopo aver valutato le pressioni che gli giungevano da ambo le parti, Giovanni decise di accettare la protezione britannica e di partire alla volta del Brasile.\nL'esercito invasore guidato da Jean-Andoche Junot avanz\u00f2 con qualche difficolt\u00e0, giungendo alle porte di Lisbona il 30 novembre 1807. A quel tempo, il principe reggente accompagnato dall'intera famiglia reale e da un grande stuolo di nobili, funzionari di stato e servitori, con una gran variet\u00e0 di bagagli e la grande collezione reale di oggetti d'arte e libri gi\u00e0 imbarcati, lasci\u00f2 il governo sotto reggenza e raccomand\u00f2 all'esercito di non attaccare l'invasore. Questa dura partenza, durante una tempesta che rese impraticabili anche molte vie di terra, caus\u00f2 dei disturbi a Lisbona e lasci\u00f2 attonita la popolazione che non pot\u00e9 credere che il loro principe li avesse abbandonati. Secondo il resoconto di Jos\u00e9 Ac\u00farsio das Neves, la partenza fu piena di emozioni da parte del principe reggente:\nPer spiegarsi al popolo, Giovanni ordin\u00f2 che fossero posti dei proclami cartacei sui muri delle strade delle principali citt\u00e0 dove si indicasse che la sua partenza fosse irrinunciabile, bench\u00e9 avesse fatto tutti gli sforzi per assicurare l'integrit\u00e0 e la pace del regno. I proclami invitavano tutti alla calma, ordinavano di non resistere agli invasori, cos\u00ec che non sarebbe stato versato altro sangue invano. Per la fretta della partenza, il principe reggente Giovanni, la regina Maria e il principe Pietro (poi Pietro I del Brasile e Pietro IV del Portogallo) e l'infante Michele (poi Michele I del Portogallo) si imbarcarono tutti su una sola imbarcazione. Questa fu una decisione imprudente dato il pericolo della traversata transatlantica a quell'epoca, mettendo a rischio la stessa successione al trono in caso di naufragio. Carlotta Gioacchina e le \"infante\" erano su altre due navi. Il numero di persone che si imbarcarono per questo viaggio rimane ad oggi controverso: secondo fonti d'epoca 30.000 furono gli emigranti; mentre stime pi\u00f9 recenti attestano attorno alle 5.000 persone che era la capacit\u00e0 massima di uno squadrone di quindici navi, oltre alla ciurma. Ad ogni modo, le navi erano sovraffollate. Molte famiglie vennero separate e persino degli alti ufficiali non riuscirono ad imbarcarsi e dovettero essere lasciati a terra. Il viaggio non fu certo dei pi\u00f9 tranquilli: molte navi erano in condizioni precarie ed il sovraffollamento cre\u00f2 situazioni umilianti alla nobilt\u00e0, con la maggior parte dei signori costretti a dormire all'aperto, sui ponti di poppa. Le condizioni igieniche erano pessime e si scatenarono alcune epidemie e la presenza di pidocchi. I rifornimenti erano scarsi e questo port\u00f2 al razionamento del cibo. Ad ogni modo, la flottiglia incontr\u00f2 due tempeste e fu sul punto di disperdersi presso Madeira. A met\u00e0 del viaggio, il principe Giovanni cambi\u00f2 i suoi piani e decise di far rotta verso Salvador dell'odierno stato di Bahia, probabilmente per il piacere di nominarla prima capitale della colonia, evitando Rio de Janeiro.\nTrasformazione coloniale.\nIl 22 gennaio 1808, la nave del principe reggente ed altre due giunsero alla Ba\u00eda de Todos-os-Santos, in Brasile. Le strade di Salvador erano deserte perch\u00e9 il governatore locale, il conte di Ponte, aveva preferito attendere gli ordini del principe prima di permettere alla popolazione di riceverlo. Ad ogni modo, per permettere alla nobilt\u00e0 di ricomporsi a proprio agio dopo il viaggio, lo sbarco venne posticipato al giorno successivo, dove venne predisposta anche una processione ed il canto di un \"Te Deum\" nella cattedrale locale. Nei giorni successivi il principe ricevette tutti i doni e la cerimonia del \"beija-m\u00e3o\" (il bacio della mano del monarca). Tra le concessioni fatte in quei giorni un decreto cre\u00f2 dei lettori di economia e delle scuole di chirurgia in Brasile, ma la decisione pi\u00f9 accorta per il periodo fu il decreto per l'apertura dei porti alle nazioni amiche (\"Decreto de Abertura dos Portos \u00e0s Na\u00e7\u00f5es Amigas\"), una misura di vasta importanza economica e politica e la prima grande riforma che rimise in piedi le condizioni della colonia. Ad ogni modo, naturalmente, la Gran Bretagna, la cui economia dipendeva in gran parte dal commercio marittimo, era colei dalla quale portoghesi e brasiliani si aspettavano un protettorato e che era la principale beneficiaria dei nuovi provvedimenti con specifici privilegi.\nSalvador trascorse un mese tra commemorazioni alla presenza della corte, tentando di sedurre anche il principe a proclamare Salvador la nuova capitale del regno, offrendogli la possibilit\u00e0 di costruire palazzi lussuosi per la famiglia reale, ma Giovanni prefer\u00ec declinare l'offerta e continuare il suo viaggio, avendo gi\u00e0 deciso di creare la nuova capitale a Rio de Janeiro. La sua nave entr\u00f2 nella Baia di Guanabara il 7 marzo di quell'anno, incontrando le infante e altri membri del suo entourage le cui nave erano gi\u00e0 arrivate. Il giorno 8 marzo, infine, sbarc\u00f2 l'intera corte in una citt\u00e0 adornata a riceverli con nove giorni di celebrazioni ininterrotte. Un noto cronista dell'epoca, padre Perereca, pur sentendo le notizie dell'invasione del Portogallo, intu\u00ec il significato vero dell'arrivo ella corte sul suolo brasiliano:\nCon una corte, l'apparato essenziale di uno stato sovrano era ormai inevitabile, oltre a una serie di ufficiali civili, religiosi, militari, aristocratici, liberi professionisti, abili artigiani e servitori. Per molti studiosi lo stabilirsi alla corte di Rio fu il nucleo della prima indipendenza del paese. Mentre il Brasile all'epoca rimaneva formalmente e giuridicamente una colonia portoghese, nelle parole di Caio Prado, Jr. \nMa in primo luogo appariva necessario dare dei giusti accomodamenti per i nuovi arrivati, un difficile problema da risolvere date le proporzioni ridotte della citt\u00e0 di Rio all'epoca. In particolare, poche erano le case adatte ai nobili, e men che meno esistevano residenze adatte alla famiglia reale, che venne alloggiata provvisoriamente nel palazzo vicereale, oggi noto col nome di \"Pa\u00e7o Imperial\" (Palazzo Imperiale). Seppur grande, esso era privo dei comfort che si trovavano nei palazzi portoghesi e comunque non era sufficiente ad accogliere tutti, a tal punto che si rese necessario requisire le costruzioni adiacenti come il locale convento dei carmelitani, il municipio e persino la prigione per far spazio a nuovi edifici. Per venire incontro alle necessit\u00e0 dei nobili e per installare gli uffici del nuovo governo, vennero espropriate una serie di edifici privati, con l'espulsione arbitraria dei proprietari, alle volte con scontri violenti. Nonostante gli sforzi del vicer\u00e9 Marcos de Noronha e Brito e di Joaquim Jos\u00e9 de Azevedo, il reggente continuava a non avere un'adeguata sistemazione. Il mercante Elias Ant\u00f4nio Lopes gli offr\u00ec la sua casa di campagna, la Quinta da Boa Vista, una sontuosa villa in un'eccellente posizione che immediatamente venne trovata di gusto dal principe. Rinnovamenti ed espansioni trasformarono questa casa nell'attuale Pa\u00e7o de S\u00e3o Crist\u00f3v\u00e3o (\"Palazzo di San Cristoforo\"). Carlotta Gioacchina, per parte sua, prefer\u00ec stabilirsi in una fattoria presso la spiaggia di Botafogo, continuando il suo costume di vivere lontano dal marito.\nLa citt\u00e0, che al tempo contava circa 70.000 abitanti, si vide completamente trasformata. La popolazione arrivata, impose una nuova organizzazione del rifornimento del cibo e dei beni di consumo, pretendendo anche beni di lusso. Ci vollero comunque anni perch\u00e9 i portoghesi potessero comodamente insediarsi a Rio a causa dell'imposizione di nuove tasse e dalla presenza di nuovi cibi che venivano importati su richiesta con costi alti. Questo fatto ben presto spense l'iniziale entusiasmo per l'arrivo del principe reggente e della sua corte. La citt\u00e0 inizi\u00f2 a mutare forma con la costruzione di un numero altissimo di nuove residenze, ville e altre costruzioni, oltre ad un gran numero di servizi ed infrastrutture. Ad ogni modo la presenza della corte introdusse nuove etichette, nuove mode e costumi e una nuova stratificazione sociale.\nTra le cerimonie mantenute, Giovanni continu\u00f2 anche in Brasile l'antica cerimonia portoghese del \"beija-m\u00e3o\", che gradiva particolarmente e che affascinava i brasiliani e che divenne parte del loro folklore. Egli incontrava i propri sudditi ogni giorno ad eccezione del sabato e delle feste comandate. La lunga lista di attesa per porgere omaggio e ricevere favori era un misto di nobili e popolani. Secondo il pittore Henry L'Ev\u00eaque, \"il principe, accompagnato da un segretario di stato, da un ciambellano e da altri ufficiali di corte, riceveva tutte le petizioni che gli venivano presentate; ascoltava attentamente tutte le lamentele e tutte le richieste, consolando gli uni ed incoraggiando gli altri... La volgarit\u00e0 delle maniere, la familiarit\u00e0 del linguaggio, le insistenze di alcuni, la prolissit\u00e0 di altri, niente lo infastidiva. Sembrava dimenticarsi di essere il loro signore, e si ricord\u00f2 solo di essere il loro padre.\" Oliveira Lima scrisse che egli \"giammai confuse le fisionomie o le suppliche, e i richiedenti si meravigliavano di quanto bene conoscesse le loro vite, le loro famiglie, persino i piccoli incidenti che erano accaduti loro in passato e che non potevano capacitasi che fossero venuti a conoscenza del re.\"\nDurante la sua permanenza in Brasile, Giovanni, che volle accanto a s\u00e9 il politico brasiliano Jos\u00e9 da Silva Lisboa, formalizz\u00f2 la creazione di un gran numero di istituzioni e servizi pubblici e miglior\u00f2 l'economia, la cultura ed altre aree della vita nazionale: furono istituiti la Biblioteca Nazionale, la Stamperia Regia, il Giardino Botanico, l'Accademia di Belle Arti e il Museo Nazionale e la Cappella Reale. Tutte queste misure vennero prese essenzialmente per motivi pratici dell'amministrazione di un cos\u00ec vasto impero in un territorio essenzialmente privo di risorse, pur permanendo l'idea generale che il Brasile dovesse continuare a rimanere una colonia portoghese, attendendo il ritorno in Europa per restituire tutto alla normalit\u00e0. Ad ogni modo queste fasi gettarono nuove luci sul futuro del Brasile. Nonostante questo si verificarono anche dei fatti bellici e piccole crisi politiche poco dopo l'arrivo della corte in Brasile come l'Invasione di Caienna nella Guyana francese nel 1809, in rappresaglia per l'invasione francese del Portogallo, seri problemi economici e un pericoloso accordo commerciale imposto nel 1810 dagli inglesi che in pratica affossava il piccolo commercio locale a vantaggio delle proprie produzioni su vasta scala. Il debito nazionale si moltiplic\u00f2 di venti volte e la corruzione era alla base di molte istituzioni, tra cui la prima Banca del Brasile che fin\u00ec con l'andare presto in bancarotta. Inoltre, la corte era stravagante e mutevole, ed accumul\u00f2 privilegi su privilegi pur mantenendosi una legione di sicofanti e avventurieri. Il console britannico James Henderson osserv\u00f2 come molti europei erano divenuti grossi quanto il Portogallo. Laurentino Gomes scrisse che Giovanni garant\u00ec cos\u00ec tanti titoli nobiliari ereditari pi\u00f9 di quanti non ne fossero stati concessi in Brasile nei passati trecento anni di storia della monarchia portoghese, oltre alle circa 5000 decorazioni e insegne di ordini cavallereschi.\nQuando Napoleone venne sconfitto nel 1815, le potenze europee si riunirono nel Congresso di Vienna per riorganizzare la mappa politica del continente. Il Portogallo prese parte a questi negoziati, ma dato che le macchinazioni inglesi si dimostravano contrarie all'interesse della Casa di Braganza, l'ambasciatore portoghese al congresso, il conte di Palmela consigli\u00f2 al reggente di rimanere in Brasile di modo da consolidare i rapporti tra la metropoli e la colonia, includendo il suggerimento di elevare il Brasile alla condizione di regno unito al Portogallo. I rappresentanti del Regno Unito alla fine conclusero che questa era l'idea migliore e per questo si giunse alla fondazione del Regno Unito di Portogallo, Brasile e Algarves il 16 dicembre 1815, situazione giuridica rapidamente riconosciuta da altre nazioni.\nAscesa al trono.\nLa madre di Giovanni, la regina Maria, mor\u00ec il 20 marzo 1816, aprendo la strada al reggente per ascendere al trono. Anche se inizi\u00f2 a governare come re da quella data, egli non venne immediatamente consacrato monarca, e venne acclamato solo il 6 febbraio 1818, con grande solennit\u00e0. Nel frattempo erano emerse molte altre questioni politiche: l'ambiziosa regina consorte Carlotta Gioacchina aveva ripreso a cospirare contro gli interessi del Portogallo in Europa e gi\u00e0 poco dopo il suo arrivo in Brasile aveva preso contatti coi nazionalisti della regione del R\u00edo de la Plata (oggi in Argentina e Uruguay), cercando un modo per governare personalmente un nuovo regno derivato dalle colonie in Sudamerica, deponendo il marito. Ci\u00f2 nonostante ella era costretta ad apparire in pubblico col reale consorte ma, sebbene riuscisse a farsi molte simpatie, i suoi piani fallirono tutti. La sua influenza nella politica port\u00f2 indirettamente alla presa di Montevideo nel 1817 ed all'annessione della provincia Cisplatina nel 1821.\nDurante il medesimo periodo, problemi sorsero anche con l'erede apparente di Giovanni, il futuro Pietro I del Brasile. L'Europa a quel tempo considerava il Brasile distante, arretrato e insicuro, perci\u00f2 non era semplice trovare dei candidati adatti a ricoprire il ruolo di imperatrice consorte di quel remoto paese. Dopo un anno di ricerche, l'ambasciatore Pedro Jos\u00e9 Joaquim Vito de Meneses Coutinho, marchese di Marialva, scelse infine un'alleanza con una delle pi\u00f9 potenti case reali d'Europa, quella degli Asburgo, gi\u00e0 imperatori d'Austria, dopo aver sedotto imperatore e corte viennese con la distribuzione di lingottini d'oro, diamanti e grandi ricchezze alla nobilt\u00e0 locale. Pietro spos\u00f2 pertanto l'arciduchessa Maria Leopoldina d'Austria, figlia dell'imperatore Francesco I, nel 1817. L'imperatore ed il suo ministro Metternich considerarono l'alleanza \"un patto vantaggioso tra l'Europa e il Nuovo Mondo,\" rafforzando i regimi monarchici in entrambi gli emisferi del mondo e garantendo all'Austria una nuova sfera d'influenza.\nNel frattempo, la situazione in Portogallo continuava a non essere tranquilla; con l'assenza del monarca e la devastazione portata dalla Guerra peninsulare nonch\u00e9 l'esodo enorme di emigranti continuato sino all'espulsione finale della minaccia francese dalla capitale e il protettorato britannico retto dal maresciallo William Carr Beresford, furono tutti fatti che segnarono profondamente la nazione. Da quando Giovanni era asceso al trono, i portoghesi facevano pressione per il suo rientro, iniziando delle ribellioni liberali e formando societ\u00e0 segrete con l'obiettivo di convocare le cortes portoghesi che non venivano pi\u00f9 convocate dal 1698. Agitazioni simili si ebbero anche in Brasile. Nel 1817 a Recife scoppi\u00f2 la Rivolta di Pernambuco, un movimento repubblicano che fond\u00f2 un governo provvisorio a Pernambuco e prese poi piede in altri stati brasiliani, ma che venne ben presto schiacciato con la forza. In Portogallo, il 24 agosto 1820, la Rivoluzione liberale del 1820 scoppi\u00f2 a Porto e port\u00f2 alla creazione di una giunta militare di governo che ebbe ripercussioni anche su Lisbona. La giunta si incontr\u00f2 col nome di Cortes Costituente Generale Straordinaria (\"Cortes Gerais Extraordin\u00e1rias e Constituintes\"), formando un governo e convocando elezioni per i deputati del parlamento senza il consenso del re Giovanni. Il movimento ottenne supporti anche dall'isola di Madeira, dalle Azzorre oltre che da Gr\u00e3o-Par\u00e1 e Bahia, in Brasile, portando a delle sommosse militari anche a Rio de Janeiro.\nIl 30 gennaio 1821 le cortes si riunirono a Lisbona e decretarono la formazione di un Consiglio di Reggenza per esercitare il potere in nome di re Giovanni, liberando diversi prigionieri politici e domandando l'immediato rientro in patria del sovrano. Il 20 aprile re Giovanni convoc\u00f2 a Rio un incontro per scegliere i deputati delle cortes, ma il giorno dopo represse le proteste di piazza in maniera violenta. In Brasile l'opinione generale era che il ritorno del re in Portogallo dovesse far tornare il Brasile alla sua posizione originaria nel panorama nazionale. Sotto pressione, Giovanni tent\u00f2 di inviare il proprio figlio, il principe Pietro, a Lisbona per concedere una costituzione e stabilire le basi di un nuovo governo. Il principe, ad ogni modo, abbracciava idee liberali e si rifiut\u00f2 di accondiscendere a volere paterno e ben sapeva che la crisi aperta ormai era andata troppo oltre per consentire un ritorno al passato senza cambiamenti. Giovanni nomin\u00f2 Pietro reggente del Brasile in suo nome e part\u00ec per Lisbona il 25 aprile di quello stesso anno, dopo tredici anni di permanenza in Brasile.\nRitorno in Portogallo.\nLe navi di re Giovanni e della sua corte giunsero a Lisbona il 3 luglio 1821. Il suo ritorno in patria venne orchestrato in modo che non risultasse che il re era stato costretto a questa scelta, ma che fosse segno di un progetto politico da lui gi\u00e0 predisposto. Venne abbozzata una costituzione ed il re dovette giurarvi fedelt\u00e0 il 1\u00ba ottobre 1821, rinunciando a diverse prerogative. La regina Carlotta si rifiut\u00f2 di seguire in questo il marito, e per questo venne privata dei suoi diritti politici e deposta dal titolo di regina. Nel frattempo il re aveva perso anche il Brasile. Suo figlio Pietro, optando per rimanere in quel paese, aveva guidato una rivolta proclamando l'indipendenza brasiliana il 7 settembre 1822, assumendo il titolo di imperatore. La tradizione vuole che gi\u00e0 prima di giungere in Portogallo, Giovanni avesse vaticinato i futuri eventi: \"Pietro, il Brasile si separer\u00e0 dal Portogallo: se questo dovesse accadere, metti la corona sul tuo capo prima che qualche avventuriero allunghi su di essa la sua mano.\" Secondo le memorie del conte di Palmela, l'indipendenza brasiliana fu frutto di un comune accordo tra il re e il principe dal momento che in ogni evento successivo tra i due non vi furono mai parole di conflitto. Ad ogni modo, il Portogallo non riconobbe in quell'epoca l'ufficiale indipendenza brasiliana.\nLa costituzione liberale alla quale il re aveva giurato fedelt\u00e0 perdur\u00f2 per alcuni mesi. Non tutti in Portogallo supportavano il liberalismo e sorsero diversi movimenti assolutisti. Il 23 febbraio 1823, a Tr\u00e1s-os-Montes, Francisco Silveira, conte di Amarante proclam\u00f2 una monarchia assoluta; questo non ebbe immediatamente effetto, ma provoc\u00f2 delle agitazioni sul territorio. Il 27 maggio l'infante Michele, istigato dalla madre Carlotta, guid\u00f2 una nuova rivolta conosciuta col nome di \"Vilafrancada\", con l'intento di restaurare l'assolutismo. Giovanni cambi\u00f2 le proprie carte e support\u00f2 suo figlio per evitare la propria deposizione ed apparve in pubblico coi figli in uniforme della Guardia Nazionale, un corpo militare che era stato soppresso dai liberali, ricevendo il plauso della milizia. Il re personalmente si rec\u00f2 a Vila Franca per gestire al meglio le rivolte, tornando a Lisbona in trionfo. Il clima politico era incerto e persino i pi\u00f9 strenui difensori del liberalismo erano al suo fianco. Prima della loro dissoluzione, le cortes protestarono contro qualsiasi cambiamento alla costituzione, ma il regime assolutista venne ripristinato, cos\u00ec come i diritti della regina consorte, ed il re venne acclamato per la seconda volta il 5 giugno 1823. Giovanni represse le dimostrazioni contrarie alla restaurazione, deportando molti liberali ed arrestandone altri, ordinando inoltre la restaurazione del sistema giudiziario e delle istituzioni in linea con la propria visione politica delle cose assieme a una nuova carta per rimpiazzare la costituzione.\nL'alleanza con l'infante Michele non port\u00f2 per\u00f2 frutti. Influenzato come sempre dalla madre, Michele aveva guidato la Rivolta di aprile (o \"Abrilada\") dalla guarnigione militare di Lisbona il 29 aprile 1824. La rivolta aveva il pretesto di voler schiacciare i massoni e difendere il re dai loro intrighi, ma Giovanni venne in realt\u00e0 posto in custodia la Palazzo di Bemposta e molti nemici politici di Michele vennero imprigionati altrove. L'intento dell'infante era quello di forzare suo padre ad abdicare. Allertato dalla situazione, il corpo diplomatico tent\u00f2 di entrare nel Palazzo di Bemposta e il re venne rilasciato dopo molte pressioni. Il 9 maggio successivo, su consiglio di un ambasciatore amico, Giovanni prese il pretesto di viaggiare a Caxias ma di fatto cerc\u00f2 rifugio presso la flotta britannica ancorata al porto. Dal ponte della nave \"Windsor Castle\" egli diede contro al suo stesso figlio, lo depose dal comando dell'esercito e gli ordin\u00f2 di rilasciare tutti i prigionieri politici che aveva fatto arrestare. Michele venne esiliato. Con la sconfitta della ribellione, liberali ed assolutisti scesero in piazza per celebrare il nuovo governo legittimista. Il 14 maggio, il re torn\u00f2 a Bemposta, ricostituendo il consiglio dei ministri e mostrando generosit\u00e0 a quanti si erano ribellati. Ci\u00f2, nonostante tutto, non dissuase la regina da ulteriori cospirazioni: la polizia scopr\u00ec un'altra ribellione pianificata per il 26 ottobre di quell'anno e su tale base Giovanni pose sua moglie agli arresti presso il Palazzo Nazionale di Queluz.\nUltimi anni e morte.\nAlla fine del suo regno, re Giovanni ordin\u00f2 la creazione del libero porto di Lisbona, ma questa misura non venne portata avanti. Inoltre port\u00f2 avanti indagini private sulla sospetta morte dell'amico marchese di Loul\u00e9, ma senza riuscire a scoprire la verit\u00e0. Il 5 giugno 1824 garant\u00ec l'amnistia a quanti erano stati coinvolti nella rivolta di Porto, ad eccezione di nove ufficiali che vennero esiliati. In quello stesso giorno torn\u00f2 in auge la vecchia costituzione del regno e le cortes dovettero preparare un nuovo testo da presentare, pur non senza alcuni ostacoli dovuti anche ai sostenitori della Spagna e della regina consorte.\nAd ogni modo, il problema pi\u00f9 grande del Portogallo a quel tempo era legato all'indipendenza del Brasile che costituiva una delle principali fonti di ricchezza nazionale. La perdita del Brasile ebbe un impatto fortemente negativo sull'economia portoghese. Venne persino considerato l'invio di una spedizione militare per riconquistare l'ex colonia, ma l'idea venne presto abbandonata. I difficili negoziati e le consultazioni, sotto mediazione inglese, portarono infine al riconoscimento ufficiale dell'indipendenza del Brasile il 29 agosto 1825. Il re colse l'occasione per liberare benevolmente tutti i prigionieri brasiliani ed autorizz\u00f2 il commercio tra le due nazioni. Venne inoltre stabilito che Pietro avrebbe governato il Brasile come sovrano col titolo di imperatore, mentre a Giovanni sarebbe spettato quello di imperatore titolare del Brasile; da quel momento in poi il sovrano portoghese firm\u00f2 i suoi atti come \"Sua Maest\u00e0 l'imperatore e re don Giovanni VI\" (\"Sua Majestade o Imperador e Rei Dom Jo\u00e3o VI\"). Nel patto non si faceva accenno alla successione delle due corone, ma Pietro, continuando a rivestire anche il ruolo di principe ereditario di Portogallo ed Algarve, implicitamente rimaneva anche l'erede del trono portoghese.\nIl 4 marzo 1826, Giovanni fece ritorno al monastero dei gerolamini dove aveva pranzato e si ritir\u00f2 al Palazzo di Bemposta sentendosi spossato. Per diversi giorni venne flagellato da sintomi di vomito e convulsioni. Parve sentirsi meglio e volle per prudenza designare sua figlia, l'infanta Isabella Maria come reggente. La notte del 9 marzo la situazione peggior\u00f2 e il re mor\u00ec alle 5:00 del giorno 10. L'infanta immediatamente assunse il governo del Portogallo e Pietro venne riconosciuto come legittimo erede con il nome di Pietro IV del Portogallo. I dottori non poterono definire correttamente le cause di morte del sovrano, ma si sospett\u00f2 che fosse stato avvelenato. Il suo corpo venne imbalsamato e sepolto nel mausoleo dei re del Portogallo nel Monastero di S\u00e3o Vicente de Fora. Negli anni '90 del XX secolo un gruppo di investigatori riesum\u00f2 il vaso che conteneva il cuore del sovrano: una parte di esso venne reidratato e vennero trovate tracce di arsenico sufficienti a uccidere due persone, confermando i sospetti di assassinio per avvelenamento.\nVita privata.\nDa giovane, Giovanni appariva come una figura riservata, pesantemente influenzata dal clero, vivendo attorniato da sacerdoti e partecipando quotidianamente alla messa. Ad ogni modo, Oliveira Lima afferma che piuttosto che essere un riflesso della piet\u00e0 personale, questo era meramente un riflesso della cultura portoghese del tempo, e che il re...\nApprezzava particolarmente la musica sacra ed era un grande conoscitore di opere d'arte, ma detestava l'attivit\u00e0 fisica. Pare che periodicamente soffrisse di crisi di depressione. Era avverso al cambio delle abitudini come degli abiti: era in grado di indossare lo stesso cappotto sino a quando questo non si logorava, costringendo i suoi ciambellani a toglierglielo dal corpo mentre lui dormiva. Soffriva di attacchi di panico al solo sentire dei tuoni, rimanendo in silenzio nelle sue stanze al buio, con le finestre sbarrate e rifiutandosi di ricevere alcuna persona.\nIl matrimonio di Giovanni non fu mai felice. Si disse che a 25 anni si fosse invaghito di Eug\u00eania Jos\u00e9 de Menezes, moglie del suo \"chaperone\". Ella rimase incinta, e Giovanni venne sospettato di esserne il padre. Il caso non scoppi\u00f2 mai e la giovane donna venne inviata in Spagna per mettere al mondo il figlio, che poi si rivel\u00f2 essere una femmina, il cui nome rimane ad oggi sconosciuto. La madre visse il resto della sua vita in un convento e Giovanni la support\u00f2 economicamente. Gli storici Tobias Monteiro e Patrick Wilcken hanno indicato inoltre come Giovanni potrebbe aver avuto anche relazioni omosessuali come risultato del suo disastroso matrimonio, nel quale perlopi\u00f9 visse appartato rispetto alla moglie, incontrandola solo in occasioni cerimoniali. Il suo partner in questa relazione potrebbe essere stato il suo servitore favorito, Francisco de Sousa Lobato, il quale, secondo alcuni storici, era solito masturbare regolarmente il suo padrone. Anche se questi fatti potrebbero essere solo supposizioni date da pettegolezzi dell'epoca, fatto certo \u00e8 che un sacerdote di nome Miguel che si disse fosse capitato per caso sulla scena sia stato deportato d'urgenza in Angola, ma di questo non si hanno testimonianze scritte sopravvissute sino a noi. A parte tutto, Rufino de Sousa ricevette moltissimi onori, accumulando una serie di cariche da consigliere privato del re a segretario della Casa do Infantado, sino a segretario del \"bureau\" della Conoscenza e degli Ordini (\"Mesa de Consci\u00eancia e Ordens\") e governatore della fortezza di Santa Cruz, ricevendo anche il titolo di barone e poi Visconte di Vila Nova da Rainha.\nDurante le sue visite a Rio, il re mantenne dei costumi semplici e in contrasto al suo relativo isolamento in Portogallo, Giovanni si interess\u00f2 sempre pi\u00f9 alla natura e frequentemente si spostava tra il Pa\u00e7o de S\u00e3o Crist\u00f3v\u00e3o ed il palazzo vicereale in citt\u00e0, passando del tempo anche sull'Isola di Paquet\u00e1, sull'Isola del Governatore, a Praia Grande (spiaggia a Niter\u00f3i) e nella casa di Santa Cruz. Si recava a caccia ed era solito dormire in una semplice tenda piantata sotto una pianta. Era un amante della campagna, a dispetto delle paludi e le zanzare che le infestavano.\nEredit\u00e0.\nNel corso degli anni che trascorse in Brasile, Giovanni ordin\u00f2 la creazione di una serie di istituzioni, progetti e servizi che portarono al paese grandiosi benefici di tipo economico, amministrativo, giudiziario, scientifico, culturale ed artistico, anche se non tutti ebbero buon esito come osserv\u00f2 Hip\u00f3lito Jos\u00e9 da Costa. Tra questi, fu responsabile della fondazione dell'Imprensa R\u00e9gia (la prima casa di pubblicazioni), il Giardino botanico di Rio de Janeiro l'Arsenal de Marinha, la F\u00e1brica de P\u00f3lvora (fabbrica di polvere da sparo), il dipartimento dei vigili del fuoco di Rio, la marina mercantile brasiliana e l'ospedale di carit\u00e0 noto col nome di \"Casa dos Expostos\". Dispose per Rio anche diversi piani educativi oltre che a Pernambuco, Bahia ed in altri luoghi, facendo insegnare nelle scuole teologia dogmatica e morale, calcolo integrale, meccanica, idrodinamica, chimica, aritmetica, geometria, francese, inglese, botanica e agricoltura. Promosse la fondazione di diverse societ\u00e0 ed accademie per studi scientifici, letterari ed artistici, come ad esempio la Junta Vac\u00ednica (per la somministrazione del vaccino contro il vaiolo, la Societ\u00e0 Reale Bahiense degli Uomini di Lettere, l'Istituto Accademico di Scienze e Belle Arti, l'Accademia Fluminense di Scienze ed Arti, l'Escola Anat\u00f4mica, Cir\u00fargica e M\u00e9dica do Rio de Janeiro, l'Accademia Reale di Artiglieria, Fortificazione e Disegno, l'Academia dos Guardas-Marinhas, l'Academia Militar, la Biblioteca Nazionale del Brasile, Il Museo Reale (oggi Museo Nazionale del Brasile), il Teatro Reale di S\u00e3o Jo\u00e3o (oggi Teatro Jo\u00e3o Caetano), oltre a patrocinare musicisti e solisti nella Cappella Reale di Rio de Janeiro, tra i quali spicc\u00f2 padre Jos\u00e9 Maur\u00edcio Nunes Garcia, il principale compositore brasiliano di quel tempo, supportando anche la Missione artistica francese, che port\u00f2 alla fondazione dell'Escola Real de Ci\u00eancias, Artes e Of\u00edcios, diretto predecessore dell'attuale Escola Nacional de Belas Artes dell'Universit\u00e0 Federale di Rio de Janeiro, di fondamentale importanza per il rinnovamento dell'insegnamento della produzione artistica in Brasile.\nLe politiche di Giovanni portarono anche ad alcuni cambiamenti economici, iniziando con l'apertura dei porti e l'abolizione del monopolio commerciale portoghese, con grande beneficio del Regno Unito. D'altro canto, i commercianti con base in Brasile dovettero fronteggiare una forte competizione straniera, sebbene incoraggiasse personalmente la creazione di nuove manifatture in loco e attivit\u00e0 precedentemente bandite, di scarso successo o del tutto inesistenti in Brasile. Nel contempo cre\u00f2 un corpo amministrativo importante con la presenza di un Ministero della Guerra, del Ministero degli Esteri e del Ministero della Marina, oltre al Consiglio di Stato e delle Finanze, del Supremo Consiglio Militare, dell'Archivio Militare, del Bureau di Giustizia e di Coscienza e degli Ordini, la Casa de Suplica\u00e7\u00e3o (Suprema Corte di Giustizia), l'Intendenza generale di Polizia, la prima Banca del Brasile il Consiglio Reale del Commercio, dell'Agricoltura, delle Fabbriche e della Navigazione, e l'Amministrazione Generale delle Poste, portando anche i brasiliani stessi nel corpo amministrativo, il che aiut\u00f2 a diminuire le tensioni tra nativi e portoghesi. Incoraggi\u00f2 inoltre la produzione agricola, in particolare di cotone, riso e canna da zucchero, aprendo strade ed incoraggiando lo sviluppo delle vie d'acqua interne, stimolando il movimento della popolazione, dei beni e dei prodotti tra le regioni.\nControversie.\nSecondo Pedreira e Costa, pochi monarchi portoghesi ebbero una cos\u00ec gran parte nell'immaginazione popolare come Giovanni VI. La sua immagine \u00e8 delle pi\u00f9 varie, \"ma raramente per buone ragioni. ... Non \u00e8 strano che le tribulazioni del suo matrimonio e la vita di famiglia ed i riferimenti alla sua persona ed ai suoi costumi, invitino a una facile caricatura ed alla circolazione di notizie false se non comiche.\" Il re viene popolarmente mostrato come indolente, stupido e goffo, soggiogato da una moglie perfida, un ghiottone disgustoso che spesso aveva cosce di pollo nelle sue tasche per mangiarle poi quando aveva tempo con le mani, una versione tipicamente esemplificata nel film brasiliano \"Carlota Joaquina \u2013 Princesa do Brasil\" (1995), una parodia mista di criticismo sociale. L'opera ebbe moltissime critiche come quella di Ronaldo Vainfas, \"\u00e8 una storia piena di errori di tutti i tipi, rappresentazioni errate, imprecisioni, invenzioni\"; per lo storico Luiz Carlos Villalta, \"\u00e8 consuetudine attaccare la conoscenza storica\", in contrasto a quanto affermato dal regista Carla Camurati che si era prefissata l'intento \"di produrre una narrativa che avesse funzioni pedagogiche ed allo stesso tempo che offrisse una visione di conoscenza del passato che avrebbe potuto aiutare le persone a pensare al presente. Essa non fornisce nuove visioni storiche, anche se il tutto viene trattato sotto forma di racconto: esso, in realt\u00e0, rafforza l'idea che gli spettatori possano non essere a conoscenza dei fatti trattati...\".\nDiverse rappresentazioni in quadri di Giovanni lo mostrano sovrappeso, di aspetto cadente ma con un carattere elegante. Sui ritratti storici, la ricercatrice Ism\u00eania de Lima Martins commenta: \"Se vi \u00e8 concordanza tra tutti gli autori che portarono testimonianze di quanti conobbero da vicino il re per la sua gentilezza e affidabilit\u00e0, tutto il resto \u00e8 controverso. Mentre alcuni sottolinearono il suo incoraggiamento come uomo di stato, altri lo considerarono un vaccaro e completamente impreparato a governare. In ogni caso, Giovanni VI lasci\u00f2 il suo segno indelebile nella storia luso-brasiliana, un fatto che si ripercuote anche sul presente, attraverso una storiografia che insiste nel giudicare il re, nonostante le trasformazioni continue che la disciplina ha sperimnentato nel corso del XX secolo\".\nNel governo, Giovanni ebbe sempre dipendenza da forti aiuti esterni. I pi\u00f9 importanti tra questi erano indubbiamente Rodrigo de Sousa Coutinho, I conte di Linhares, Ant\u00f3nio de Ara\u00fajo e Azevedo, I conte di Barca e Tom\u00e1s Ant\u00f4nio de Vila Nova Portugal, che possono essere considerati i mentori di molte delle pi\u00f9 importanti conquiste di Giovanni VI, ma secondo John Luccock, un valido osservatore dell'epoca, \"Il principe reggente era stato pi\u00f9 volte accusato di apatia; a me pareva che egli avesse pi\u00f9 sensibilit\u00e0 ed energia di carattere di quelle che generalmente gli venivano attribuito da amici e avversari. Si era trovato pi\u00f9 volte in circostanze nuove che lo misero a dura prova e si era comportato con pazienza; se incitato agiva con vigore e prontezza\". Come monarca era anche gentile e attento alle esigenze. Oliveira Lima, con la sua opera \"Dom Jo\u00e3o VI no Brasil\" (1908), fu una delle principali figure per la riabilitazione della memoria di Giovanni VI. Egli ricerc\u00f2 tutti i possibili documenti dell'epoca senza trovarvi descrizioni sfavorevoli del re da parte dei brasiliani o degli ambasciatori o da altri diplomatici accreditati a corte. Al contrario, trov\u00f2 molti racconti che lo dipingevano con tinte positive, come ad esempio le testimonianze lasciateci dal console britannico Henderson e dal ministro statunitense Sumter, che \"preferivano di gran lunga rivolgersi direttamente al re, sempre disposto a fare giustizia, piuttosto che conferire con i suoi ministri...\". I documenti diplomatici inoltre confermano le sue visioni politiche che miravano a dare al Brasile l'importanza che hanno oggi gli Stati Uniti nelle Americhe, adottando un discorso simile alla dottrina del Manifest Destiny statunitense. Fece valere la propria autorit\u00e0 senza violenza, pi\u00f9 in modo persuasivo che affabile; la sua condotta negli affari internazionali, anche se talvolta senza successo e con manie imperialiste, venne giudicata armoniosa e protesa a favorire il Brasile come colonia.\nAd ogni modo, il generale francese Jean-Andoche Junot lo descrisse come \"un uomo debole, sospettoso di chiunque e di qualunque cosa, geloso della sua autorit\u00e0 ma incapace di farla rispettare. \u00c8 dominato dai sacerdoti e agisce solo sotto la durezza del terrore\", e molti storici brasiliani come Pandi\u00e1 Cal\u00f3geras, Tobias Monteiro e Luiz Norton lo rappresentano in tal guisa. Tra i portoghesi, storici come Oliveira Martins e Raul Brand\u00e3o, lo rappresentarono come una figura grottesca sino all'insurrezione conservatrice del 1826, quando egli inizi\u00f2 a trovare i primi difensori come Fortunato de Almeida, Alfredo Pimenta e Valentim Alexandre. \u00c8 certo che molti si dichiararono insoddisfatti di lui per l'aumento delle tasse aggravate dalla presenza di debiti, moltiplicando inoltre i titoli ed i privilegi ereditari, provocando l'aumento della corruzione amministrativa e dei dissensi interni, e che lasci\u00f2 il Brasile in bancarotta svuotando il tesoro nazionale proprio in previsione del suo ritorno in Portogallo.\nQualunque sia stato il vero carattere del re, l'importanza del suo regno ha indubbiamente segnato lo sviluppo del moderno Brasile. Gilberto Freyre afferma che \"Giovanni VI fu una di quelle personalit\u00e0 che ebbero la maggiore influenza nella formazione della nazione... egli era il mediatore ideale... tra la tradizione - che lui stesso incarnava - e l'innovazione - che volle e promosse grandemente - durante un periodo decisivo per il futuro brasiliano\". Come sostiene Laurentino Gomes, \"nessun altro periodo della storia brasiliana pu\u00f2 testimoniare cos\u00ec tanti cambiamenti rapidi e decisivi come i tredici anni di permanenza della corte portoghese a Rio de Janeiro\". Studiosi come Oliveira Lima, Maria Odila da Silva Dias, Roderick Barman ed il gi\u00e0 menzionato Laurentino ritennero ovvi oche l'arrivo di Giovanni in America fosse dettato anche dalla volont\u00e0 di creare un governo centrale in Brasile, pur conservando importanti differenze regionali per non frammentarsi come nel caso delle colonie spagnole circostanti. Questa opinione venne portata avanti anche dall'ammiraglio britannico William Sidney Smith, comandante dello squadrone che scort\u00f2 le navi portoghesi nel loro viaggio verso il Brasile.\nRecenti biografie hanno cercato di separare il fatto dalla leggenda e contrastare il folclore del ridicolo che si \u00e8 formato attorno a re Giovanni ed alla mancanza di documenti alla base. L\u00facia Bastos sottolinea come anche oggi dobbiamo essere attenti nel mettere etichette ai contesti storici, come nel caso della questione della corruzione, notando che anche all'epoca vi erano costi enormi e abusi, e comunque non permaneva una chiara distinzione tra il conto statale e quello privato del monarca, dal momento che secondo la logica dell'Ancien R\u00e9gime \"il re era il proprietario dello stato... di cui la distribuzione delle spogliazioni era parte costituente: il re \u00e8 il dispensatore di giustizia e ricchezze\". Nelle parole di Leandro Loyola, \"dalla nuova ricerca emerge un regnante che aveva dei limiti, ma che incontr\u00f2 una situazione avversa e vi sopravvisse, nonostante il governo di un paese piccolo, povero e decadente come era il Portogallo all'inizio del XIX secolo.\" Prima di morire a Sant'Elena, il pi\u00f9 potente dei suoi nemici, Napoleone, disse di lui: \"E' l'unico che mi ha burlato.\" Il marchese di Caravelas, lo omaggi\u00f2 al senato brasiliano il giorno della sua morte dicendo: \"Tutti noi qui abbiamo molte ragioni per elogiare la memoria di re Giovanni VI e tutti dobbiamo essergli grati per i benefici che ci ha concesso: ha elevato il Brasile a regno, ci ha provvisto di tutto, ci ha trattati sempre con grande affetto, e tutti i brasiliani gli sono obbligati.\"\nDiscendenza.\nGiovanni e Carlotta Gioacchina di Borbone-Spagna ebbero nove figli:"}
{"id": "507172", "revid": "1782831", "url": "https://it.wikipedia.org/wiki?curid=507172", "title": "Pietro I del Brasile", "text": "Il suo nome completo era, in portoghese: Pedro de Alc\u00e2ntara Francisco Ant\u00f3nio Jo\u00e3o Carlos Xavier de Paula Miguel Rafael Joaquim Jos\u00e9 Gonzaga Pascoal Cipriano Serafim.\nBiografia.\nInfanzia ed esilio.\nPietro nacque il 12 ottobre 1798 al Pal\u00e1cio Nacional de Queluz, presso Lisbona. Suo padre era l'allora principe reggente del Portogallo, che sarebbe in seguito divenuto sovrano col nome di Giovanni VI; sua madre era Carlotta Gioacchina di Borbone-Spagna, figlia di Carlo IV di Spagna; egli era il secondo figlio della coppia, ma quando suo fratello, l'infante Antonio Francesco, mor\u00ec nel 1801, Pietro ricevette il titolo di principe di Beira e venne nominato erede al trono del padre anche col titolo di principe del Brasile. Nel 1807, quando Pietro aveva nove anni, la famiglia lasci\u00f2 il Portogallo dopo l'occupazione di Lisbona da parte delle truppe francesi di Napoleone. La famiglia reale giunse cos\u00ec in Brasile con una scorta inglese nel 1808 e qui rimase per 13 anni. La loro presenza fece di Rio de Janeiro la capitale \"de facto\" dell'Impero Portoghese, e port\u00f2 l'elevazione del Brasile allo status di regno come per il Portogallo.\nSi dice che Pietro fosse il figlio favorito di Giovanni VI, ma lo stesso non si pu\u00f2 dire per Carlotta, la quale gli preferiva di gran lunga il figlio Michele. L'educazione di Pietro fu tra le meno riuscite della storia, in quanto sovente egli e il fratello rifuggivano dai tutori per trascorrere la giornata a correre e giocare, a tal punto che la considerazione della famiglia reale stessa ne risent\u00ec presso i contemporanei. Come risultato di questo modo di crescere, Pietro crebbe con poco rispetto per i simboli e le convenzioni della sua epoca, sentendosi figlio del popolo pi\u00f9 che di un monarca, interessandosi a tutti gli aspetti anche della vita popolare ed alle tradizioni locali.\nPietro si adatt\u00f2 senza fatica anche alle tradizioni brasiliane: era un eccellente cavallerizzo, amava la vita militare, ma aveva anche un profondo talento per la musica e compose anche alcuni pezzi. Oltre alla musica, egli si dilettava in disegno, scultura, arti manuali e persino poesia. Fisicamente era considerato un bel ragazzo nella sua epoca, fatto che per\u00f2 lo rendeva anche un insaziabile dongiovanni, il che certo non giovava ad una futura politica matrimoniale a suo favore.\nPrimo matrimonio.\nNel 1817, ad ogni modo, Pietro spos\u00f2 l'arciduchessa Maria Leopoldina d'Asburgo-Lorena, una delle figlie di Francesco II d'Asburgo-Lorena. Anche se lo aveva sposato per ragioni di stato, Leopoldina am\u00f2 molto suo marito, ma questo amore non era equalmente corrisposto. Leopoldina fu un'ottima collaboratrice, dotata di molta intelligenza, grande considerazione e una personalit\u00e0 spigliata, che le port\u00f2 rispetto ed ammirazione da parte di portoghesi e brasiliani oltre che dal marito, sebbene non fosse in grado di distrarlo dai suoi intrighi amorosi. Ella era molto modesta nell'apparire e rifuggiva quasi ogni imbellettatura.\nReggente del Brasile.\nGiovanni VI ritorn\u00f2 a Lisbona nel 1821, dal momento che Napoleone era stato sconfitto ed il paese aveva dei problemi con il liberale Cort\u00e9z. Egli, comunque, non part\u00ec a mani vuote: da Rio de Janeiro prese tutto il denaro del tesoro portoghese, lasciando a Rio il figlio Pietro a gestire la questione brasiliana.\nPietro non si lasci\u00f2 spaventare da questo incarico di reggente per il padre in una cos\u00ec promettente colonia, nominando e dimettendo ministri, amministrando la giustizia, prendendo l'amministrazione delle finanze, commutando o annullando sentenze di morte, facendo guerre e concludendo paci, conferendo onori e decorazioni. A quel tempo la classe dirigente brasiliana era spaventata dagli ultimi eventi e dalla possibilit\u00e0 di una ricolonizzazione forte da parte del Portogallo, che avrebbe certamente portato alla perdita di molte propriet\u00e0. Essi riscoprirono cos\u00ec un senso patriottico di sovranit\u00e0 popolare. Vedendo ci\u00f2 che stata accadendo nel Nuovo Mondo, Giovanni VI ordin\u00f2 a Pietro di dichiarare il Brasile indipendente e di prendere il trono per s\u00e9 stesso, piuttosto che accettare che un usurpatore potesse occupare il paese, mantenendo un discendente della casata reale portoghese sul trono brasiliano.\nAlla fine dell'anno, Pietro dichiar\u00f2 ufficialmente indipendente il Brasile e diede vita ad una monarchia costituzionale, proclamandosi sovrano.\nIndipendenza brasiliana.\nQuando re Giovanni VI torn\u00f2 finalmente in Portogallo nel 1821, gran parte dei privilegi accordati precedentemente al Brasile come sede della famiglia reale vennero revocati, il che diede ulteriore spazio di azione ai nazionalisti locali. Pietro, che era rimasto nel paese come reggente, era il rappresentante dell'elemento nazionalista, supportando la rivoluzione scoppiata a Porto nel 1820. Passato il periodo di crisi, la corte portoghese gli chiese di lasciare il governo provvisorio e di limitarsi a essere un rappresentante di Lisbona in Brasile. Questa notizia giunse a Pietro il 7 settembre 1822, quando egli era appena arrivato a San Paolo dopo una visita al porto di Santos. Il principe, accogliendo una petizione popolare, rifiut\u00f2 di ritornare il 9 gennaio 1822 (il \"Dia do Fico\"). Sulle rive del fiume Ipiranga, egli sfoder\u00f2 la propria spada e dalla bandiera della propria nave tagli\u00f2 lo stemma portoghese, dichiarando \"Indipendenza o morte!\".\nEgli si proclam\u00f2 Imperatore del Brasile il 12 ottobre 1822, giorno del suo ventiquattresimo compleanno, e venne incoronato il 1\u00ba dicembre successivo.\nIl 2 agosto 1822 fu iniziato in Massoneria nella loggia \"Com\u00e9rcio e Artes da Idade do Ouro\" n\u00ba1.\nTravagliata concessione della costituzione.\nI primi anni dell'indipendenza brasiliana furono difficili. Pietro I assunse il titolo di imperatore, invece di quello di re, per sottolineare la diversit\u00e0 delle diverse province del Brasile e anche per riprendere ci\u00f2 che Napoleone aveva fatto in Europa, dando all'impero un concetto di stato svecchiato dalla concezione di \"ancien r\u00e9gime\", oltre che per il fatto che l'area brasiliana era estremamente cosmopolita.\nNel 1823 Pietro I dovette confrontarsi con il problema di dover dare al paese una costituzione. I brasiliani erano divisi tra il Partito Brasiliano guidato da Jos\u00e9 Bonif\u00e1cio, che includeva l'aristocrazia terriera ed era favorevole ad una monarchia costituzionale, e il Partito Portoghese che includeva la classe commerciale, gli ufficiali di carriera e le famiglie di recente provenienza portoghese, che erano favorevoli alla monarchia assoluta. Gi\u00e0 nel 1822, nel corso delle guerre per l'indipendenza, Pietro I si era considerato un liberale ed aveva promesso al Brasile una costituzione, anche se ora sembrava quasi essersi dimenticato di questa promessa, intento com'era a consolidare la propria figura al potere (questo era necessario per prevenire che delle rivolte interne potessero minacciare l'unit\u00e0 nazionale). Il Partito Brasiliano dominava l'assemblea nazionale e si rifiut\u00f2 di concedere tanto potere unicamente nelle mani del sovrano. Il conflitto crebbe sempre pi\u00f9 dopo che Muniz Tavares, un parlamentare brasiliano, attacc\u00f2 il Partito Portoghese, che a sua detta ostacolava l'indipendenza brasiliana. La \"Sentinella\" ed il \"Tamoyo\", due giornali costituzionalisti, scrissero attacchi ai sostenitori del Partito Portoghese. In risposta a questa disputa, Pietro I sciolse l'assemblea nazionale il 12 novembre 1823. Egli condann\u00f2 all'esilio molti dei deputati e altri vennero posti in prigione. Intenzionato a mantenere la sua promessa, egli nomin\u00f2 dunque una commissione che avrebbe siglato una nuova costituzione il 25 marzo 1824, che rimase valida sino al termine dell'Impero Brasiliano nel 1889.\nOltre alle altre istituzioni democratiche classiche, la costituzione assegnava all'Imperatore il ruolo di moderatore generale della politica nazionale, con la possibilit\u00e0 di porre il veto su tutte le risoluzioni. Egli aveva inoltre il potere di nominare dei senatori, eleggere il consiglio di stato, perdonare i criminali, rivedere decisioni giudiziarie, rimpiazzare i deputati decaduti, eleggere i presidenti delle province, i ministri e i vescovi.\nAd ogni modo il tentennamento iniziale dell'Imperatore gli aveva attirato contro non pochi sospetti da parte della popolazione brasiliana e ben presto molti libelli giunsero ad attaccare il sovrano, i suoi ministri e persino la sua amante Domitilla de Castro, marchesa di Santos. Il clima di insoddisfazione, con la rivolta delle forze liberali a Pernambuco, port\u00f2 ad una nuova rivolta guidata da frate Joaquim do Amor Divino (conosciuto popolarmente come \"Frei Caneca\"), il quale sollev\u00f2 il popolo contro l'impopolare governatore Francisco Paes Barreto. Nel luglio del 1824, Frei Caneca e Manuel de Carvalho formarono l'unione di alcune piccole entit\u00e0 indipendenti nella Confederazione dell'Equatore, la quale per\u00f2 fall\u00ec ben presto e i due, assieme ad altri rivoluzionari, vennero condannati a morte.\nIn tutti questi fatti Pietro I ebbe un ruolo sentito come negativo, sia perch\u00e9 era stato distaccato dalla situazione, sia perch\u00e9 aveva pagato mercenari inglesi e francesi per reprimere la rivolta, sebbene grazie a questo atto egli riusc\u00ec a rafforzare il proprio potere e, attraverso il Regno Unito, a far riconoscere dalla comunit\u00e0 internazionale l'Impero del Brasile, malgrado l'iniziale resistenza di molti paesi europei data la posizione riluttante del Portogallo. Gli Stati Uniti furono i primi a riconoscere l'indipendenza del nuovo stato. Realizzando l'importanza del mercato sudamericano costituito dal territorio brasiliano, nel 1825 il Regno Unito riusc\u00ec a convincere il Portogallo ad accettare l'indipendenza del Brasile. L'Impero, in cambio, pag\u00f2 un forte compenso di guerra al Regno Unito per ringraziare gli inglesi dell'aiuto apportato nella guerra contro il Portogallo, oltre alla rinuncia di Pietro ai diritti sul trono portoghese, il che avrebbe separato per sempre i due regni. Egli sigl\u00f2 anche un trattato con il Regno Unito con il quale veniva stabilito il tasso d'importazione al 15% per la corona inglese e l'abolizione della schiavit\u00f9 nel giro di tre anni. L'accettazione di questo concordato rese per\u00f2 ulteriormente impopolare Pietro I, che subito si scontr\u00f2 con l'aristocrazia brasiliana che non intendeva abbandonare la manodopera gratuita costituita dagli schiavi.\nSorsero cos\u00ec nuovi sentimenti repubblicani e, durante la guerra del 1825 con l'Argentina, la provincia della Cisplatina si stacc\u00f2 dal Brasile per divenire il moderno Uruguay. La guerra continu\u00f2 per due anni e il Brasile sub\u00ec pesanti devastazioni militari e finanziarie. Pietro visit\u00f2 le truppe al fronte nel novembre del 1826 assieme alla moglie, che per\u00f2 mor\u00ec in quell'occasione.\nAscesa e abdicazione al trono del Portogallo.\nAlla morte del padre, Pietro scelse di ereditare il titolo di re del Portogallo (Pietro IV) il 10 marzo 1826, ignorando le restrizioni della nuova costituzione brasiliana che da poco aveva firmato. Egli promulg\u00f2 una nuova costituzione liberale portoghese il 26 aprile di quell'anno, ma venne costretto ad abdicare dal trono del Portogallo il 28 maggio 1826 in favore di sua figlia Maria II. Dal momento che la giovane bambina aveva appena 7 anni, egli nomin\u00f2 suo fratello Michele quale reggente con la promessa di sposare la nipote regina. Don Miguel, invece, depose Maria e si pose sul trono come sovrano, con grande opposizione da parte di Pietro, che cerc\u00f2 in ogni modo di restaurare la figlia sul trono portoghese. Nel frattempo, la sua apparente indecisione nell'assumere la corona brasiliana o portoghese danneggi\u00f2 profondamente la reputazione di Pietro in Brasile.\nSecondo matrimonio.\nIl 17 ottobre 1829 Pietro si spos\u00f2 una seconda volta con la principessa Amelia Augusta di Leuchtenberg, a Rio de Janeiro. Amelia era figlia di Eugenio di Beauharnais nonch\u00e9 nipote dell'Imperatrice Josephine de Tascher de la Pag\u00e8rie, prima moglie di Napoleone. Ella era inoltre sorella di Augusto di Beauharnais, che spos\u00f2 Maria II dopo che il suo matrimonio con don Miguel venne annullato.\nNegli affari di stato Pietro venne accusato di non essere in grado di badare agli affari: durante il suo regno il debito e l'inflazione crebbero vertiginosamente e le banche arrivarono a emettere denaro in cartamoneta non corrispondente ai quantitativi di oro ed argento effettivamente in circolazione. Il costo della vita si fece sempre pi\u00f9 alto, in particolare nelle citt\u00e0, mettendo in crisi anche le produzioni di tabacco, cocco, cotone e caff\u00e8. I portoghesi, inoltre, continuavano a controllare gran parte dei commerci con l'estero e quindi sorse un profondo sentimento nazionale anti-portoghese. Persino l'esercito era scontento di questa situazione, in quanto guidato da ufficiali e comandanti portoghesi.\nAlla fine le aspirazioni di Pietro I sul Portogallo gli costarono la corona brasiliana.\nRitorno in Portogallo.\nLa crisi politica, economica e sociale scoppiata con il popolo, con l'esercito e con i suoi ministri port\u00f2 Pietro il 7 aprile 1831 ad abdicare al trono in Brasile in favore di suo figlio Pietro II, che all'epoca aveva appena cinque anni. Pietro assunse dunque il titolo di \"XVIII duca di Braganza\".\nCon la morte di Giovanni VI il 10 marzo 1826, Pietro divenne a tutti gli effetti suo erede e per breve tempo eredit\u00f2 il Portogallo. Egli abdic\u00f2 al trono a favore di sua figlia di sette anni, Maria da Gloria. La condizione, ad ogni modo, era che ella sposasse poi il fratello di Pietro, Michele. La sorella di Pietro, l'infanta Isabella Maria divenne reggente per la nipote.\nNel 1827 Michele tent\u00f2 di avanzare dei diritti sulla reggenza della giovane moglie, scavalcando Isabella Maria, anche se nessuno accett\u00f2 queste sue pretese temendo una sua presa di potere ed egli fu quindi costretto ad allontanarsi in Spagna. Il 22 febbraio 1828 Michele torn\u00f2 in Portogallo e quattro giorni dopo ottenne il grado di Luogotenente Generale. Michele e sua madre, Carlotta Gioacchina, iniziarono a cospirare contro la giovane Maria II nel tentativo di concedere a Michele il trono. Godendo del supporto della parte liberale del popolo e dell'insoddisfazione verso Pietro I, che tentennava tra le due corone portoghese e brasiliana, l'11 luglio 1828 Michele venne proclamato re. Gli Stati Uniti e il Messico furono gli unici due stati a riconoscerlo come sovrano. La Santa Sede, il Regno Unito, l'Austria, la Francia, il Regno delle Due Sicilie e la Spagna protestarono contro l'illegale soppressione della costituzione che aveva portato l'ascesa al trono di Michele.\nNell'agosto del 1829 Michele invi\u00f2 uno squadrone di 22 navi alle Azzorre, controllate dal fratello Pietro. Dopo un giorno di scontri, i liberali sotto la guida del conte di Vila Flor emersero vittoriosi, prendendo centinaia di prigionieri. Nell'aprile del 1831 Pietro abdic\u00f2 al trono brasiliano in favore di suo figlio Pietro II e salp\u00f2 alla volta della Gran Bretagna, ove inizi\u00f2 a organizzare una spedizione militare contro il fratello Michele in Portogallo.\nPietro entr\u00f2 a Porto il 9 luglio 1832 e venne attaccato dalle armate portoghesi, anche se nelle successive settimane egli riusc\u00ec ad assediare alcune citt\u00e0 costiere. L'assedio di Porto dur\u00f2 circa un anno, con molte battaglie ed assalti falliti. Pietro prese il rischio di mandare una spedizione via mare nell'Algarve (giugno 1833), malgrado Porto fosse ancora sotto assedio. Questa scommessa si rivel\u00f2 una strategia vincente e, bench\u00e9 l'assedio continuasse, esso si rivel\u00f2 secondario rispetto al teatro delle operazioni belliche. Il maresciallo Jo\u00e3o Francisco de Saldanha Oliveira e Daun riusc\u00ec a vincere l'assedio nell'agosto del 1833 e nel giro di un mese la citt\u00e0 venne liberata. Nel luglio 1833, Pietro giunse a Lisbona, proclamando regina la figlia Maria II, con Pietro IV quale suo reggente.\nUltimi anni e morte.\nDopo altre rivolte minori, il 22 aprile 1834 venne siglata la Quadruplice Alleanza tra Portogallo, Spagna, Regno Unito e Francia, che si impegnarono a bandire per sempre il principe Michele dal Portogallo e l'infante don Carlos, conte di Molina, dalla Spagna.\nPietro mor\u00ec al palazzo nazionale di Queluz, all'et\u00e0 di 35 anni, di tubercolosi. Nel 1972 le sue spoglie sono tornate in Brasile e sono state sepolte nel Museo di Ipiranga.\nDiscendenza.\nPietro del Brasile e la sua prima moglie Maria Leopoldina d'Asburgo-Lorena ebbero sette figli:\nDalle seconde nozze tra il Re-Imperatore e Amelia de Beauharnais, duchessa di Leuchtenberg, nacque una sola figlia:\nEbbe anche altri figli illegittimi di cui quattro con la sua favorita Domitilla, marchesa di Santos, uno con la sorella di quest'ultima e uno con una suora in Portogallo."}
{"id": "507180", "revid": "270833", "url": "https://it.wikipedia.org/wiki?curid=507180", "title": "Autodromo internazionale del Mugello", "text": "Lautodromo internazionale del Mugello, noto anche come Mugello Circuit, \u00e8 un circuito automobilistico e motociclistico italiano. Si trova nel comune di Scarperia e San Piero, in provincia di Firenze, ed \u00e8 di propriet\u00e0 della Ferrari. Il tracciato della pista \u00e8 lungo , e si snoda attraverso 15 curve.\nNon molto distante dall'attuale impianto sorgeva il rinomato circuito stradale del Mugello, sede di gare automobilistiche disputatesi, senza soluzione di continuit\u00e0, dal 1914 al 1970.\nLa storia.\nL'autodromo fu costruito su un'area di circa nel 1972, per iniziativa dell'Automobile Club di Firenze, con l'intento di dare una sede pi\u00f9 consona alle tradizionali competizioni motoristiche della zona, divenute troppo pericolose: le gare del circuito stradale erano state infatti interrotte dal 1970, dopo la morte di un bambino che fu investito mentre assisteva alle prove della competizione. L'incarico della progettazione del nuovo tracciato e delle opere relative fu assegnato all'ing. Gianfranco Agnoletto. L'impianto su pista fu cos\u00ec inaugurato nel 1974.\nNel 1988 il circuito fu acquistato dalla Ferrari, che dette inizio a una profonda opera di ristrutturazione dell'impianto, dotandolo delle migliori infrastrutture esistenti e aggiornandole continuamente, pur mantenendo inalterato il disegno del tracciato, molto impegnativo per i piloti.\nNel 2011 venne effettuata una riasfaltatura completa del tracciato, con rifiniture di tutte le parti, specialmente per quel che riguarda il drenaggio delle acque meteoriche.\nNel 2015 vennero inserite vie di fuga in asfalto progettate dall'Italiana Dromo, gi\u00e0 consulente nella riasfaltatura del 2011. La particolarit\u00e0 di suddette vie di fuga \u00e8 la forma, organica e progettata sulle reali traiettorie dei mezzi al rientro in pista. Diversi altri interventi sono poi stati realizzati negli anni, ma sempre nella filosofia del progettista originale, l'Ing. Gianfranco Agnoletto.\nNella stagione di Formula 1 il circuito ha ospitato l'edizione del Gran Premio della Toscana, introdotto dalla FIA per garantire un certo numero di gare durante il campionato, condizionato dalla pandemia di COVID-19.\nPrincipali competizioni.\nL'autodromo del Mugello \u00e8 famoso in tutto il mondo per il Gran Premio d'Italia di Motociclismo La prima gara fu ospitata nel 1976. seguirono poi le edizioni del 1978 e 1985 ospitato per la prima volta nel 1976 per stabilizzarsi dal 1994 sul circuito toscano per tutte le restanti edizioni\nL'edizione 2020 \u00e8 stata cancellata a causa della pandemia di COVID-19.\nAlbo d'oro.\nNel 1994 \u00e8 stata la sede italiana di gare di vetture turismo del Deutsche Tourenwagen Masters. In passato si sono corse anche altre gare di automobilismo, quali campionato del mondo sportprototipi, Formula 2, Formula 3000, ITC (la versione internazionale, disputatasi solo tra il 1995 ed il 1996, del campionato tedesco DTM) e Campionato FIA GT.\nQuesto circuito rimane un punto fermo nei calendari della maggior parte delle competizioni italiane motoristiche a due e a quattro ruote ed \u00e8 stato sede di numerosi test da parte della Scuderia Ferrari e di altri team. Nel 2007 ha ospitato i festeggiamenti del 60\u00ba anniversario della Ferrari e la celebrazione del Campionato mondiale piloti di Formula 1 vinto da Kimi R\u00e4ikk\u00f6nen.\nL'autodromo \u00e8 stato anche sede di arrivo di tappa in due edizioni del Giro d'Italia, nel 1977 e nel 2007, mentre nella stagione di Formula 1 ha ospitato per la prima volta l'edizione del Gran Premio della Toscana, che ha segnato il debutto del tracciato nella massima serie motoristica a quattro ruote.\nPunti salienti.\nIl tracciato dell'autodromo \u00e8 caratterizzato da un rettilineo in salita lungo , dove le MotoGP da raggiungevano una velocit\u00e0 di circa (il record \u00e8 stato stabilito nel 2019 da Andrea Dovizioso su Ducati Desmosedici GP19 con ), da severi cambi di pendenza e da curve molto veloci, cieche e impegnative, come l'\"Arrabbiata 1\" e l'\"Arrabbiata 2\". Da notare anche la Casanova-Savelli, una chicane destra-sinistra in discesa, importante per il tempo sul giro. Altro punto fondamentale \u00e8 la curva \"San Donato\", la prima del tracciato (posta in fondo al rettilineo sopracitato), dove \u00e8 importante frenare il pi\u00f9 tardi possibile.\nL'evoluzione del tracciato \u00e8 stata causata dalla necessit\u00e0 di migliorare gli standard di sicurezza, mantenendo inalterata la configurazione iniziale del 1974. Nel 2007 la biglietteria principale \u00e8 stata modificata e ha assunto la forma di un casco. Nel 2011, il manto di asfalto \u00e8 stato completamente rinnovato con tecniche innovative. Nello stesso anno \u00e8 stata realizzata ed inaugurata la nuova tribuna centrale coperta. Con una capienza di posti (800 dei quali sovrastanti le curve Biondetti) la nuova tribuna ospita alla sua sommit\u00e0 pannelli fotovoltaici, che assicurano il 25% del fabbisogno elettrico dell'impianto. L'impianto \u00e8 dotato di un sistema di gestione ambientale certificato 14001:2004.\nL'autodromo ha vinto per cinque volte il premio come miglior circuito mondiale di motociclismo (Best Grand Prix, 1995-1996-1997-2000-2011).\nPer le sue qualit\u00e0 l'autodromo internazionale del Mugello \u00e8 stato scelto per ospitare, dal 1\u00ba al 3 maggio 2012, l'unica sessione collettiva di prove Formula 1 a stagione in corso. Quasi tutti i piloti impegnati nel test espressero grande entusiasmo per la bellezza e la difficolt\u00e0 del tracciato mugellano. Mark Webber si espresse cos\u00ec: \u00abIn termini di soddisfazione, 10 giri sull'asciutto al Mugello valgono quanto ad Abu Dhabi\u00bb.\nIl record assoluto del circuito \u00e8 di 1'15\"144 stabilito da Lewis Hamilton su Mercedes nelle qualifiche del Gran Premio della Toscana 2020 di Formula 1.\nIl 29 maggio 2021 le qualifiche di Moto3 sono state funestate da un incidente alla curva 9 (\"Arrabbiata 2\") al pilota svizzero Jason Dupasquier, purtroppo deceduto il giorno dopo all'ospedale Careggi di Firenze."}
{"id": "507181", "revid": "125720074", "url": "https://it.wikipedia.org/wiki?curid=507181", "title": "Maria II del Portogallo", "text": "Ventinovesima sovrana del Portogallo e dell'Algarve, dal 1826 al 1828 e dal 1834 al 1853, e seconda regina regnante di quel Paese (la prima fu l'ava Maria I), era figlia del futuro re Pietro IV (e Pietro I come imperatore del Brasile) e della sua prima moglie, l'arciduchessa Maria Leopoldina, figlia di Francesco I d'Austria.\nBiografia.\nInfanzia.\nNacque a Lisbona il 15 novembre 1853 dal futuro re Pietro IV (e Pietro I come imperatore del Brasile) e dalla sua prima moglie, l'arciduchessa Maria Leopoldina, figlia di Francesco I d'Austria.\nCrisi di successione.\nNel marzo 1826 alla morte di Giovanni VI del Portogallo si apr\u00ec una crisi dinastica. Il re aveva un figlio maschio, ed erede, Pietro, che per\u00f2 aveva affermato l'indipendenza del Brasile nel 1822 e ne era divenuto imperatore col nome di Pietro I del Brasile. Giovanni VI aveva anche un altro figlio, Michele del Portogallo, che per\u00f2 era esiliato in Austria dopo avere tentato alcune insurrezioni contro il padre e la sua politica liberale.\nIl re aveva nominato la sua figlia favorita, Isabella Maria di Braganza, come reggente finch\u00e9 \"il legittimo erede non fosse tornato nel regno\", senza specificare se fosse Pietro, l'imperatore liberale del Brasile, o Michele, il principe assolutista esiliato. In molti propendevano per Pietro, ma nessuno desiderava una nuova unione tra i troni del Brasile e del Portogallo, fatto gi\u00e0 avvenuto dal 1808 al 1820, con la creazione del Regno Unito di Portogallo, Brasile ed Algarve, secondo la volont\u00e0 di Giovanni VI durante il suo soggiorno a Rio de Janeiro durante l'invasione napoleonica.\nInformato che sostenitori del fratello erano pronti a riportarlo in patria e proclamarlo re, Pietro opt\u00f2 per un'opzione pi\u00f9 consensuale: rinunci\u00f2 il 2 maggio 1826 al trono del Portogallo, abdicando in favore della propria figlia Maria da Gloria (che allora aveva solo 7 anni), proclamata regina con il titolo di \"Maria II\". Questa al contempo avrebbe dovuto sposare lo zio Michele, che avrebbe dovuto accettare la costituzione liberale e sarebbe stato reggente fino alla maggiore et\u00e0 della moglie-bambina.\nMichele finse di accettare, ma giunto nel Portogallo depose Maria e si proclam\u00f2 re, abrogando la costituzione liberale e costringendo nel frattempo la nipote regina a girovagare per molte corti europee, come quella del nonno a Vienna, e a Londra e Parigi.\nPietro IV abdic\u00f2 nel 1831 in favore di suo figlio (e fratello minore di Maria) Pietro II del Brasile e dalla sua base alle Azzorre attacc\u00f2 Michele, costringendolo ad abdicare nel 1834 con la convenzione di \u00c9vera-monte. Maria fu subito ristabilita sul trono ed ottenne l'annullamento del matrimonio.\nRegno.\nMaria II, reintronizzata, venne allora risposata ad Augusto di Beauharnais, cognato dello stesso Pietro I. Il matrimonio avvenne, per procura, il 1\u00ba dicembre 1834, a Monaco, seguito da una seconda cerimonia il 26 gennaio 1835 a Lisbona. Augusto divenne, cos\u00ec, \"Principe di Portogallo\" e \"Duca di Santa Cruz\", ma mor\u00ec di l\u00ec a poco, il 28 marzo 1835, a Lisbona.\nIl primo gennaio 1836 Maria II spos\u00f2 l'abile e colto principe Ferdinando II di Sassonia-Coburgo-Gotha-Kohary, della Dinastia di Wettin, cugino del principe consorte inglese Alberto, che govern\u00f2 con lei come Re Consorte, titolo che ottenne nel 1837 dopo la nascita del loro primogenito, ed erede, Pietro. Il consorte tedesco, emulo di Luigi II di Baviera, fece costruire a Cintra il fiabesco castello di Pena, in cui la coppia reale e i loro discendenti dimoreranno a lungo.\nNel 1842 papa Gregorio XVI la insign\u00ec della Rosa d'Oro.\nIl 16 maggio 1846 ci fu un'insurrezione rivoluzionaria schiacciata dalle truppe lealiste il 22 febbraio 1847, evitando cos\u00ec al Portogallo sollevazioni come nel resto d'Europa nel 1848. Durante il suo regno ci fu un grande impegno orientato al miglioramento della sanit\u00e0 pubblica, ponendo un freno alla diffusione del colera nel paese, e all'aumento del livello di alfabetizzazione.\nMorte.\nIn seguito alle molte gravidanze i medici informarono la Regina che un ulteriore figlio avrebbe potuto ucciderla e le ricordarono di non dimenticare che quegli stessi rischi avevano ucciso sua madre: \"se io muoio, muoio al mio posto\", rispose. Maria II infatti mor\u00ec nel 1853, all'et\u00e0 di 34 anni, dando alla luce il figlio Eugenio, proprio come la madre, morta di febbre puerperale. Fu tumulata nella cripta dei Braganza del monastero di San Vincenzo, a Lisbona, dove riposano quasi tutti i sovrani di quella dinastia, fino all'ultimo re Manuele II.\nMaria II \u00e8 ricordata come una buona madre e persona gentile, comportatasi sempre secondo le sue convinzioni nel tentativo d'aiutare il proprio paese: merit\u00f2 in seguito il soprannome di \"Buona madre\".\nDiscendenza.\nDal matrimonio con il principe Ferndinando II di Sassonia-Coburgo-Gotha-Kohary nacquero i seguenti figli:\nParentele.\nAttraverso sua madre, Maria era nipote di Francesco I d'Austria e pronipote del re Ferdinando I delle Due Sicilie e di sua moglie Maria Carolina d'Asburgo-Lorena. Era anche cugina di primo grado di Francesco Giuseppe d'Austria, di Napoleone II e di Massimiliano I del Messico."}
{"id": "507182", "revid": "196390", "url": "https://it.wikipedia.org/wiki?curid=507182", "title": "Pietro IV di Portogallo", "text": ""}
{"id": "507184", "revid": "2056951", "url": "https://it.wikipedia.org/wiki?curid=507184", "title": "Michele del Portogallo", "text": "Biografia.\nInfanzia.\nInfante di Portogallo, fu un conservatore e un noto ammiratore dell'impero austriaco sotto la guida di Klemens von Metternich; ord\u00ec due sommosse contro suo padre negli anni venti, finendo esiliato.\nRegno.\nNel 1826 il fratello maggiore Pietro I del Brasile, divenuto anche re del Portogallo (con il nome di Pietro IV), cedette il trono lusitano alla figlia Maria da Gloria, fidanzata allo zio Michele al fine di evitare dispute dinastiche: divenuto reggente il 26 febbraio 1828, Michele depose Maria, proclamandosi re il 23 giugno 1828, abrogando la costituzione concessa da suo fratello.\nEsilio.\nMichele cerc\u00f2 la protezione internazionale per il suo regime assolutista, ma il governo di Wellington nel Regno Unito cadde poco prima di averne riconosciuto il regno. Nel 1831 Pietro I abdic\u00f2 al trono del Brasile, occup\u00f2 le Azzorre e da l\u00ec mosse guerra al Portogallo. Dopo una guerra civile triennale, Michele fu costretto ad abdicare a Evoramonte il 26 maggio 1834 e venne esiliato. Nella costituzione monarchica del 1838 Dom Michele e tutti i suoi successori furono esclusi dalla successione al trono. Per tale motivo Duarte Pio di Braganza, nipote di Michele I, secondo la linea michelista \u00e8 l'attuale duca di Braganza e pretendente al trono portoghese, mentre secondo i sostenitori della linea costituzionale la casa reale di Braganza-Sassonia-Coburgo-Gotha non avrebbe diritti sulla successione al trono e al ducato di Braganza.\nMatrimonio.\nAll'et\u00e0 di quarantotto anni, nel 1851, spos\u00f2 la principessa Adelaide di L\u00f6wenstein-Wertheim-Rosenberg, da cui ebbe sei figlie e un figlio. Come la regina Vittoria del Regno Unito, egli divenne noto (seppur dopo la sua morte) con il soprannome di \"nonno d'Europa\" poich\u00e9 la sua vedova combin\u00f2 degli ottimi matrimoni a tutte le figlie.\nMorte.\nMichele visse il resto della sua vita in esilio e mor\u00ec a Karlsruhe, in Germania, il 14 novembre 1866.\nAnche la Spagna, con legge votata dalle \"Cortes\" il 15 gennaio 1837 nel mezzo della prima guerra carlista (1833-1839), escluse Michele dalla successione spagnola, essendo egli solidale nella guerra con lo zio Don Carlos, il primo pretendente carlista. Anche la sorella maggiore di Michele, l'infanta Maria Teresa di Braganza con suo figlio l'infante Sebastiano di Borbone-Spagna e i tre figli dell'altra sorella, Maria Francesca di Braganza, furono esclusi dalla successione.\nDiscendenza.\nMichele ed Adelaide di L\u00f6wenstein-Wertheim-Rosenberg ebbero sette figli:\nEbbe anche dei figli illegittimi:"}
{"id": "507195", "revid": "22356", "url": "https://it.wikipedia.org/wiki?curid=507195", "title": "Sinraptor dongi", "text": "Il sinraptor (\"Sinraptor dongi\") era un dinosauro carnivoro del Giurassico superiore della Cina.\nUn predone cinese.\nScoperto nel 1994, questo dinosauro ha aiutato a comprendere le relazioni che intercorrono tra i vari dinosauri carnivori (teropodi), in particolare tra i cosiddetti carnosauri. \"Sinraptor\", lungo circa 7 metri ed alto fino a 4 metri, aveva l'aspetto del classico carnosauro: grossa testa leggera, denti ricurvi e seghettati, corpo slanciato retto da due zampe posteriori allungate e zampe anteriori fornite di tre dita artigliate. Questo animale d\u00e0 il nome alla famiglia Sinraptoridae. Un'altra presunta specie, \"S. hepingensis\", \u00e8 ritenuta ora appartenere alla specie tipo."}
{"id": "507199", "revid": "339392", "url": "https://it.wikipedia.org/wiki?curid=507199", "title": "Radar del drago", "text": ""}
{"id": "507201", "revid": "81103", "url": "https://it.wikipedia.org/wiki?curid=507201", "title": "Melanorosaurus readi", "text": "Il melanorosauro (Melanorosaurus readi) era un dinosauro erbivoro appartenente ai sauropodomorfi. Visse nel Triassico superiore (Norico, circa 220 - 210 milioni di anni fa) e i suoi resti fossili sono stati ritrovati in Sudafrica.\nDescrizione.\nQuesto animale era uno dei primi grandi dinosauri quadrupedi dal collo lungo. Secondo alcune stime, \"Melanorosaurus\" oltrepassava gli otto metri di lunghezza e poteva superare la tonnellata di peso. Il corpo era robusto e sorretto da quattro arti potenti, quasi colonnari. Il collo lungo terminava in una piccola testa, lunga circa 25 centimetri. Il muso di \"Melanorosaurus\" era piuttosto appuntito, e il cranio risultava pressoch\u00e9 triangolare se visto dall'alto. I denti erano piccoli e a forma di piolo; la premascella era dotata di quattro denti su ciascun lato, una caratteristica che si riscontra nei sauropodomorfi basali. La mascella, invece, possedeva 19 denti su ogni lato. \nCaratteristiche.\nSecondo uno studio di de Fabr\u00e8gues e Allain (2016) \"Melanorosaurus\" era caratterizzato da un femore dotato di una testa pressoch\u00e9 emisferica, di un trocantere minore vicino al margine laterale dell'osso e da un quarto trocantere simmetrico in vista mediale e sostanzialmente dritto lungo il femore. \nAltre caratteristiche che definiscono \"Melanorosaurus\" si trovano nel cranio, come una barra internariale allargata, una premascella ingrossata, una corta cresta sulla superficie dorsolaterale della parte posteriore della mascella, la perdita del processo anteroventrale dell'osso nasale, un vomere allungato e un canale neurale largo e poco profondo (Yates, 2007). \nClassificazione.\n\"Melanorosaurus readi\" venne descritto per la prima volta nel 1924 da Haughton, che studi\u00f2 alcuni fossili incompleti rinvenuti nella formazione Elliot inferiore, nella zona del Transkei (Sudafrica). Altri fossili attribuiti a questa specie (tra cui uno scheletro incompleto ma con tanto di cranio) sono stati ritrovati in altre zone del Sudafrica (Stato Libero dell'Orange, Eastern Cape); il taxon \"Melanorosaurus readi\" comprende anche i fossili ascritti alla specie Roccosaurus tetrasacralis, in realt\u00e0 un \"nomen nudum\". Al genere \"Melanorosaurus\" venne ascritta nel 1993 un'altra specie, \"Melanorosaurus thabanensis\", sulla base di un femore e altre ossa provenienti dal Lesotho; questa specie, tuttavia, \u00e8 stata in seguito riclassificata in un genere a s\u00e9 stante, \"Meroktenos\" (de Fabr\u00e8gues e Allain, 2016). \n\"Melanorosaurus\" \u00e8 considerato un rappresentante dei sauropodomorfi, al di fuori del clade dei sauropodi. In passato questo animale era ritenuto un vero e proprio antenato dei sauropodi giganti del Giurassico e del Cretaceo; ora si pensa fosse parte di un ramo collaterale, estintosi senza discendenti. Il cranio di \"Melanorosaurus\" mostra un intrigante mix di caratteri derivati e primitivi, alcuni dei quali preannuncianti i sauropodi e altri che lo rendono piuttosto simile a \"Plateosaurus\"; questi ultimi, tuttavia, sono stati interpretati come convergenze o simplesiomorfie (Yates, 2007).\nPaleoecologia.\n\"Melanorosaurus\" doveva essere uno dei pi\u00f9 grandi animali presenti nel suo ecosistema; era un grande erbivoro che si nutriva di piante morbide, le cui foglie venivano strappate dai piccoli denti."}
{"id": "507203", "revid": "73469", "url": "https://it.wikipedia.org/wiki?curid=507203", "title": "Amelia Cottini Osta", "text": ""}
{"id": "507204", "revid": "22356", "url": "https://it.wikipedia.org/wiki?curid=507204", "title": "Sauropodomorfo", "text": ""}
{"id": "507205", "revid": "22356", "url": "https://it.wikipedia.org/wiki?curid=507205", "title": "Sinraptor", "text": ""}
{"id": "507206", "revid": "8596", "url": "https://it.wikipedia.org/wiki?curid=507206", "title": "Manuele II di Portogallo", "text": ""}
{"id": "507210", "revid": "73469", "url": "https://it.wikipedia.org/wiki?curid=507210", "title": "Anni '20", "text": ""}
{"id": "507211", "revid": "44939", "url": "https://it.wikipedia.org/wiki?curid=507211", "title": "Northern Blot", "text": ""}
{"id": "507214", "revid": "834", "url": "https://it.wikipedia.org/wiki?curid=507214", "title": "San Leone Magno", "text": ""}
{"id": "507216", "revid": "1728", "url": "https://it.wikipedia.org/wiki?curid=507216", "title": "Villa di Tiberio", "text": "La Villa di Tiberio \u00e8 una grande villa romana, appartenuta nel I secolo d.C. all'imperatore romano Tiberio, situata nella cittadina di Sperlonga, in provincia di Latina, nel Lazio (l'antico \"Latium adiectum\"). La villa dal 1963 \u00e8 inclusa nel percorso di visita del Museo archeologico nazionale di Sperlonga.\nDal dicembre 2014 il Ministero per i beni e le attivit\u00e0 culturali gestisce sito e museo tramite il Polo museale del Lazio, nel dicembre 2019 divenuto Direzione regionale Musei. Nel 2015 essi hanno fatto registrare 42,625 visitatori.\nScavi.\nDurante la costruzione della strada litoranea tra Terracina e Gaeta nel 1957 venne scoperta una grande quantit\u00e0 di frammenti marmorei, straordinari per la qualit\u00e0 delle sculture e le dimensioni dei blocchi. Le sculture si rivelarono essere in alcuni casi originali greci di et\u00e0 ellenistica (180 a.C. circa). Per ospitare le sculture rinvenute venne realizzato nel 1963 il Museo archeologico nazionale di Sperlonga.\nLe sculture della grotta di Tiberio.\nLe sculture furono frantumate in migliaia di frammenti, pazientemente ricomposti, forse ad opera di monaci che si erano installati nei resti della villa imperiale in epoca altomedioevale.\nGi\u00e0 al momento della scoperta si vide la notevole rassomiglianza dei frammenti scultorei rinvenuti con il celebre Laocoonte dei Musei Vaticani, ritrovato nel 1506 nelle terme di Tito a Roma e descritto da Plinio il Vecchio. I frammenti di un'iscrizione rinvenuti a Sperlonga portavano infatti i nomi degli scultori Agesandro, Atenodoro e Polidoro, gli autori del Laocoonte.\nStruttura della Villa.\nLa villa era costituita da diversi edifici disposti su terrazze rivolte verso il mare. Le prime strutture sono relative ad una villa di epoca tardo-repubblicana, forse appartenuta a Aufidio Lurco, nonno materno di Livia. La villa vera e propria conserva una serie di ambienti intorno ad un cortile porticato, tra i quali sono compresi ambienti di servizio, pi\u00f9 volte ristrutturati, una fornace e un forno per la cottura del pane.\nAgli inizi del I secolo d.C. venne aggiunto un lungo portico a due navate e la grotta naturale che sorgeva presso la villa fu inquadrata all'ingresso da un prospetto architettonico e venne parzialmente trasformata con interventi in muratura e la collocazione di sculture.\nLa grotta comprende una vasta cavit\u00e0 principale, preceduta da una ampia vasca rettangolare (peschiera) con acqua marina, al cui centro era stata realizzata un'isola artificiale che ospitava la \"caenatio\" (sala da pranzo) estiva. La vasca comunicava con una piscina circolare (diametro di 12\u00a0m), posta all'interno della grotta, dove era stato collocato il \"gruppo di Scilla\".\nSulla cavit\u00e0 principale si aprivano due ambienti minori: a sinistra un ambiente a ferro di cavallo, con in fondo un triclinio, e a destra un ninfeo con cascatelle e giochi d'acqua, in fondo al quale si apriva una nicchia che ospitava il gruppo dell'accecamento di Polifemo. Tra la piscina circolare e la vasca quadrata erano collocati due gruppi scultorei pi\u00f9 piccoli: il \"Rapimento del Palladio\" e il gruppo di \"Ulisse che trascina il corpo di Achille\" (copia del quale, mutila e frammentaria \u00e8 l'attuale statua del \"Pasquino\" a Roma). Una scultura con \"Ganimede rapito dall'aquila di Zeus\" era invece posta in alto sopra l'apertura della grotta\nStoria.\nFu in questo antro che avvenne probabilmente l'episodio narrato da Svetonio e da Tacito: nel 26 d.C. Seiano salv\u00f2 la vita all'imperatore, proteggendolo con il suo corpo, durante un crollo di alcune rocce durante un banchetto, che uccise alcuni servi. In seguito la villa venne ornata con altre opere di scultura, che arrivano fino all'epoca tardo-imperiale.\nNel XVIII secolo un piccolo anfratto a nord fu utilizzato come cappella (resta un'iscrizione, \"Ave Crux Sancta\").\nLetteratura.\nNei primi anni del XX secolo, don Lorenzo Costa scrisse \"La grotta del re Tiberio - dramma leggendario in 3 atti [...] con alcuni preliminari storici sulla grotta\". Questa opera non si riferisce per\u00f2 alla grotta di Tiberio situata presso Sperlonga, ma bens\u00ec ad una omonima grotta di Tiberio presso Borgo Rivola in provincia di Ravenna attualmente all'interno del Parco regionale della Vena dei gessi romagnoli"}
{"id": "507217", "revid": "6923", "url": "https://it.wikipedia.org/wiki?curid=507217", "title": "Tatari", "text": "I Tatari (o anche \"Tartari\"; in lingua tatara: \u0422\u0430\u0442\u0430\u0440\u043b\u0430\u0440) sono un gruppo etnico di origine turca della Russia. Il nome deriva da \"Ta-ta\" o \"Dada\", una trib\u00f9 di origine turca che abitava le steppe a nord dell'odierna Mongolia gi\u00e0 nel V secolo. Il termine fu in un primo momento usato per indicare quelle popolazioni che sopraggiungevano dalla Siberia in Europa orientale attraverso l'Impero mongolo nel XIII secolo. In seguito esso fu esteso a tutti gli invasori nomadi dell'Asia, fossero essi delle regioni a nord della Mongolia o delle regioni dell'Asia centrale. Nel XX secolo, prima degli anni venti, i russi usarono il nome \"tataro\" per designare le numerose trib\u00f9 degli Azeri.\nI Tatari fanno parte dei 56 gruppi etnici riconosciuti ufficialmente dalla Repubblica Popolare Cinese.\nLa maggior parte dei Tatari vive nella regione russa del Tatarstan, in Uzbekistan, in Kazakistan, in Ucraina, in Bielorussia, in Cina, in Romania e in Bulgaria. Superano i dieci milioni (alla fine del XX secolo). Molti Tatari sono musulmani sunniti.\nLa maggioranza di coloro che vivono nella Russia europea \u00e8 discendente dei bulgari del Volga, che furono sottomessi durante l'invasione tataro-mongola della Rus' nel XIII secolo e presero il nome dei loro conquistatori. I Tatari di Siberia sono i sopravvissuti della popolazione turco-mongola della regione a est degli Urali, mescolatisi poi con i popoli mongoli e con i popoli di origine uralica.\nGli odierni Tatari che popolano l'Eurasia formano due grandi gruppi:\nA causa delle numerose migrazioni e mescolanze inter-etniche si \u00e8 quasi perso il nome di Tatari; si indica con questo termine uno spettro etnico che ha gli opposti nelle popolazioni di origine mongola e in quelle di origine caucasica.\nOrigini del nome.\nTatari (\"Tatarlar\", in alfabeto cirillico \"\u0422\u0430\u0442\u0430\u0440\u043b\u0430\u0440\") \u00e8 il termine solitamente utilizzato per riferirsi alle popolazioni tartare euroasiatiche. \"Tartaro\" in passato ebbe una connotazione negativa nel linguaggio comune poich\u00e9 associato con il termine \"Tartarus\" della mitologia greca. In Europa la parola \"Tartaro\" \u00e8 generalmente utilizzata unicamente per indicare, nel contesto storico del XIII secolo, le popolazioni mongoliche apparse in tale periodo durante l'invasione mongola e pi\u00f9 tardi assimilatesi con le popolazioni locali.\nStoria.\nGli originari Ta-ta Mongoli abitarono le regioni a nord-est del Gobi, nel V secolo, e, dopo le invasioni nel IX secolo della dinastia Liao (Khitani), migrarono a sud, dove fondarono l'Impero mongolo sotto Gengis Khan. Sotto il regno del nipote, Batu Khan, si mossero poi a ovest, verso le sterminate pianure russe, portando con loro molti esponenti dei Turchi uralo-altaici.\nNei pressi del Volga si mescolarono poi con i rimanenti del vecchio impero bulgaro (Bulgaria del Volga), con popolazioni di lingua ugrofinnica e con le popolazioni del Caucaso.\nI tartari formarono una nuova entit\u00e0 statale: la Tartaria. Tali possedimenti furono governati da prestigiose \u00e9lite mongole dal XIV sino al XVIII secolo, quando vennero a cadere in mano dell'Impero russo.\nTatari europei.\nLa classificazione dei vari gruppi inclusi nell'accezione generale del termine \"tatari\" \u00e8 molto lontana dall'essere completa. Sono state stabilite, comunque, le seguenti suddivisioni\nTatari del Volga.\nI Tatari del Volga vivono nella parte centrale ed est-europea della Russia. Nella Russia odierna il termine Tataro \u00e8 solitamente utilizzato per indicare unicamente tale popolazione. Durante il censimento del 2002 furono ufficialmente suddivisi in Tatari comuni, Tatari di Astrachan' e Tatari di Ker\u00e4\u015fen. I Tatari siberiani furono incorporati dal censimento tra i Tatari mentre gli altri gruppi etnici, quali i Tatari di Crimea e i \u010culy\u010dy, non furono ufficialmente riconosciuti come parte di tale gruppo etnico e per questo motivo vennero contati separatamente.\nTatari di Kazan'.\nLa maggioranza dei Tatari del Volga sono Tatari di Kazan', che rappresentano il gruppo etnico maggiormente diffuso (circa 2 milioni) nel Tatarstan, una delle repubbliche della Russia.\nNei secoli tra l'XI e il XVI secolo molte trib\u00f9 turche vivevano nei territori compresi tra le attuali Russia e Kazakistan. I Tatari di Kazan' sono i diretti discendenti dei Bulgari del Volga, che si stabilirono nei pressi di questo fiume nell'VIII secolo. Qui la loro etnia si mescol\u00f2 con quella degli Sciti, con quelle delle popolazioni di lingua ugro-finnica e in parte con i discendenti dei Kip\u010daki, che si stanziarono lungo il Volga durante il XIII secolo. Dopo le invasioni mongoliche la Bulgaria del Volga fu sconfitta e scomparve come entit\u00e0 politica. La maggior parte della sua popolazione tuttavia sopravvisse: la loro cultura e religione rimasero infatti immutate (erano stati convertiti all'Islam nel 922 dal missionario/propagandista A\u1e25mad b. Fa\u1e0dl\u0101n), mentre il loro linguaggio and\u00f2 amalgamandosi con quello dei conquistatori fino a scomparire del tutto. Soprattutto nelle regioni settentrionali (l'odierno Tatarstan) non avvenne quasi nessun mescolamento tra sangue turco e sangue mongolico.\nIn alcuni luoghi delle regioni da loro abitate i Tatari di Kazan' chiamano s\u00e9 stessi Bulgari del Volga ed alcuni di loro si rifiutano di riconoscere il suffisso Tatar nel nome della loro nazione.\nNegli anni dieci del XX secolo il loro numero ammontava a circa mezzo milione nel governatorato di Kazan' (poi interamente compreso nella nazione russa del Tatarstan), 400.000 in quello di Ufa, 100.000 a Samara e Simbirsk, e all'incirca 30.000 a Vjatka, Saratov, Tambov, Penza, Novgorod, Perm' e Orenburg. 15.000 appartenenti alla stessa etnia erano migrati nei decenni precedenti a Rjazan', o erano stati fatti prigionieri nel XVI e nel XVII secolo e trasportati forzatamente come forza lavoro in Lituania a Vilnius, Grodno e Podolia. All'incirca 2.000 risiedevano a San Pietroburgo dove la maggior parte svolgeva le mansioni di cocchiere o cameriere nei ristoranti. In Polonia costituivano l'1% della popolazione nel distretto di P\u0142ock.\nI Tatari di Kazan' parlano un dialetto di origine turca (con forti influssi russi ed arabi). Sono generalmente descritti come di media statura, con spalle possenti, la maggior parte con occhi castani o verdi, naso dritto e ossa sporgenti sulle guance. Poich\u00e9 tra il novero dei loro ascendenti non ci sono solo Turchi ma anche Slavi e Ugro-Finni, molti Tatari di Kazan' tendono ad avere delle sembianze europee. La popolazione non \u00e8 omogenea: il 33.5% appartiene al sottotipo dell'Europa meridionale, il 27.5% a quello nord-europeo, il 24.5% all'ugro-finnico e il 14.5% al sud-siberiano (un misto tra l'aspetto mongoloide e quello caucasoide). La maggior parte dei Tatari di Kazan' \u00e8 di religione musulmana sunnita e fino al 1917 la poligamia era diffusa tra le classi abbienti.\nPoich\u00e9 facilmente comprensibile da tutti i gruppi di Tatari russi, come anche da Ciuvasci e Baschiri, nel XV secolo il linguaggio dei Tatari di Kazan' divenne una lingua letteraria. Tale linguaggio includeva ai tempi molte parole arabe e persiane, successivamente sostituite da termini russi ed europei.\nI tatari di Kazan' ammontano a pi\u00f9 di 7 milioni, la maggior parte dei quali dislocata in Russia e nelle regioni ex-sovietiche. La loro maggiore densit\u00e0 si trova nel Tatarstan e nelle regioni adiacenti ma un numero significativo risiede anche nell'Asia centrale, in Siberia e nel Caucaso. I Tatari di Kazan' che vivono fuori dal Tatarstan parlano principalmente il russo.\nUn numero significativo di uomini appartenenti a questa etnia emigr\u00f2 in Turchia e Cina durante la guerra civile russa, ma la maggior parte fece ritorno in Russia al termine della stessa. Secondo il governo cinese, vivrebbero nella provincia di Xinjiang 51.000 Tatari.\nTatari di Noqrat.\nTatari di Kazan' che vivono nell'Oblast' di Kirov.\nTatari di Perm'.\nTatari di Kazan' che vivono nel Kraj di Perm'. Alcuni di loro hanno sangue misto con quello Komi.\nTatari Ker\u00e4\u015fen.\nI Tatari Ker\u00e4\u015fen discendono da quei Tatari di Kazan' che furono convertiti con la forza al cristianesimo da Ivan il Terribile durante il XVI secolo e, pi\u00f9 tardi, nel XVIII secolo.\nAlcuni antropologi suppongono invece che i Tatari di Ker\u00e4\u015fen discendano direttamente dalla popolazione dei Suari, convertiti al cristianesimo dagli armeni durante il VI secolo, quando ancora vivevano nel Caucaso. I Suari, con altre trib\u00f9 (che pi\u00f9 tardi furono convertite all'islam), diventarono prima \"Bulgari del Volga\" e infine i moderni Ciuvasci (per la maggior parte cristiani) e Tatari di Kazan' (per la maggior parte musulmani).\nI Tatari Ker\u00e4\u015fen vivono in tutto il Tatarstan; tendono ad essere assimilati da Russi, Ciuvasci e Tatari musulmani. Ottant'anni di leggi ateiste hanno trasformato i Tatari di entrambe le confessioni facendoli diventare meno religiosi che in passato; in tal modo la differenza significativa tra i Tatari Ker\u00e4\u015fen e quelli musulmani \u00e8 data unicamente dal fatto che i Ker\u00e4\u015fen hanno nomi russi.\nAlcune trib\u00f9 turche (Cumani) dell'Orda d'Oro furono convertite al cristianesimo tra il XIII e il XIV secolo (Cattolicesimo e Nestorianesimo). Alcune preghiere, scritte in quel tempo nel \"Codex Cumanicus\", hanno forti affinit\u00e0 con le preghiere dei Ker\u00e4\u015fen, ma non vi \u00e8 alcun'altra informazione di una possibile connessione tra Cumani cristiani e Ker\u00e4\u015fen.\nNagajbaki.\nI Nagajbaki sono un gruppo di Tatari che diventarono cosacchi. Di religione russo-ortodossa vissero nella regione degli Urali, al confine russo con la regione del Kazakistan durante il XVII-XVIII secolo.\nIl pi\u00f9 grande villaggio dei Nagajbaki \u00e8 Pari\u017e, nome che discende dalla capitale francese Parigi e cos\u00ec intitolato a causa della partecipazione di soldati Nagajbaki alle guerre napoleoniche.\nTatari Tipt\u00e4r.\nSimili ai No\u011faybaqs, anche se musulmani sunniti. Alcuni Tatari parlano russo o baschiro. Secondo alcuni antropologi i Tipt\u00e4r farebbero parte dell'etnia dei Mi\u015f\u00e4rs.\nDialetti dei Tatari di Kazan'.\nVi sono tre differenti dialetti tra questa etnia di Tatari: orientale, centrale, occidentale.\nIl dialetto occidentale (Misher) \u00e8 parlato principalmente dai Mi\u015f\u00e4r, quello centrale \u00e8 utilizzato sia in tutto il Tatarstan che dai Tatari di Astrachan' mentre il dialetto orientale (anche detto siberiano) \u00e8 parlato da alcuni gruppi di Tatari nell'Oblast' di Tjumen. Questa forma particolare, che \u00e8 isolata dagli altri dialetti, ha molti punti in comune con il linguaggio dei \u010culy\u010dy, tanto che alcuni linguisti ritengono che sia un linguaggio indipendente.\nTatari Mi\u015f\u00e4r.\nI Tatari Mi\u015f\u00e4r sono un gruppo di Tatari che parla un dialetto della lingua dei Tatari di Kazan'. Sono discendenti dei Kipchaki, una trib\u00f9 turca che si era stabilita nei pressi del fiume Oka, mescolandosi nel tempo con trib\u00f9 ugro-finniche e russe. Vivono negli Oblast' di Tambov, Penza, Rjazan e in Mordovia. Vivevano un tempo nei pressi e lungo il fiume Volga, in Tatarstan.\nTatari Qas\u00edm.\nGruppo etnico facente parte dei Tatari del Volga, vivono quasi unicamente nel paese di Qas\u00edm (Kasimov nella trascrizione russa) nell'Oblast' di Rjazan, con una popolazione tatara di 500 unit\u00e0. Dal 1452 al 1681 tale paese era capitale del Khanato di Qasim, stato vassallo di Mosca.\nTatari di Astrachan'.\nI Tatari di Astrachan' (all'incirca 70.000) sono discendenti della popolazione rurale del Khanato di Astrachan' e vivono per la maggior parte nell'Oblast' di Astrachan'. Durante il censimento del 2000 molti di loro si descrissero come Tatari comuni e questo poich\u00e9, data la presenza in loco di numerosi Tatari di Kazan', la differenza tra i due gruppi etnici sta tendendo a scomparire.\nTesto tradotto dall'Enciclopedia Britannica del 1911:\nMentre il Tataro di Astrachan' (\u00c4sterxan) \u00e8 un dialetto misto, all'incirca 43.000 hanno assimilato il dialetto centrale dei Tatari di Kazan'. I loro antenati erano Cazari, Kipchak e alcuni Bulgari del Volga (questi ultimi avevano infatti stanziato colonie nei moderni Oblast' di Astrachan' e Oblast' di Volgograd).\nTatari del Volga nel mondo.\nI luoghi dove i Tatari del Volga vivono includono:\nTatari di Crimea, Ucraina e Polonia.\nTatari di Crimea.\nI Tatari della Crimea costituirono il Khanato di Crimea che fu annesso dalla Russia nel 1783. La guerra del 1853 e le leggi degli anni 1860-63 e 1874 causarono un esodo di questa popolazione; un gran numero di Tatari di Crimea abbandonarono i loro campi irrigati e si spostarono in Turchia.\nColoro che rimasero potevano essere suddivisi in tre gruppi distinti.\nQuelli stanziati sulle coste meridionali, che nel corso del tempo si erano amalgamati con Sciti, Greci e Italiani, erano molto conosciuti per la loro bravura nell'arte del giardinaggio e della coltivazione cos\u00ec come per i loro preziosi manufatti, i Tatari che vivevano sulle montagne erano affini ai Tatari caucasici mentre quelli che abitavano le steppe - i Nogay - erano di origine essenzialmente turco-mongola.\nDurante la seconda guerra mondiale, l'intera popolazione tatara della Crimea fu vittima della politica di oppressione staliniana. Nel 1944 furono infatti accusati di collaborazionismo coi nazisti e furono deportati in massa nelle regioni dell'Asia centrale e in altre parti dell'Unione Sovietica. Un gran numero mor\u00ec per malattia e malnutrizione, solo in pochi riuscirono ad adattarsi alle nuove condizioni di vita. Anche se un decreto sovietico del 1967 si premur\u00f2 di far cessare l'esilio forzato dei Tatari il governo non fece nulla per facilitare il loro ristanziamento in Crimea e per risarcirli delle propriet\u00e0 perse. Il numero esatto dei Tatari di Crimea (alcuni dei quali sono stanziati in Turchia) non \u00e8 noto con esattezza ma varie stime lo indicano tra i 5 e i 6 milioni di individui. Va sottolineato che queste stime sono state compilate da ricercatori \"attivisti\" e di parte i quali hanno calcolato come 1 milione il numero esatto dei migranti e l'hanno quindi moltiplicato con il loro tasso di nascita. Altri analisti ritengono queste cifre eccessive.\nTatari lituani.\nDopo che Tokhtamysh fu sconfitto da Tamerlano, alcuni membri del suo clan chiesero rifugio nel Granducato di Lituania. A loro furono dati terra e titoli nobiliari in cambio del loro servizio militare e furono da allora conosciuti come Lipka Tatari. I loro soldati presero parte alla Battaglia di Grunwald.\nUn altro gruppo apparve nel Ducato di Jagoldai (vassallo della Lituania) vicino alla moderna Kursk nel 1437 per scomparirne poco pi\u00f9 tardi.\nTatari polacchi.\nDal XIII al XVII secolo vari gruppi di Tatari si stanziarono e/o trovarono rifugio all'interno della Confederazione polacco-lituana.\nQuesto avvenimento fu promosso specialmente dal Granducato di Lituania, a causa della loro reputazione di esperti combattenti. I capi tatari che si stanziavano erano insigniti dello status szlachta (~ nobilt\u00e0), una tradizione che si \u00e8 preservata fino alla fine dell'Unione nel XVIII secolo.\nIl caso dei Tatari polacchi ricorda come sia difficile definire \"guerre di religione\" gli scontri dell'et\u00e0 moderna. Per esempio unit\u00e0 di cavalleria di tartari polacchi componevano l'avanguardia dell'esercito polacco-lituano alla battaglia di Vienna del 1683, combattendo contro unit\u00e0 turche e dei tartari di Crimea e, anche, cavalieri cristiani ungheresi al servizio dei turchi. L'assedio di Vienna, accanto allo scontro religioso, fu soprattutto uno scontro fra tre grossi stati, due dei quali (la confederazione di Polonia-Lituania e l'Impero ottomano) particolarmente tolleranti delle diversit\u00e0 religiose.\nAlcuni stimano la presenza di Tatari nel territorio dell'Unione nel XVII secolo attorno alle 15.000 unit\u00e0, stanziati in 60 villaggi con moschee. Numerosi privilegi reali, compresa l'autonomia interna dalla monarchia, permisero ai Tatari di preservare la loro religione e la loro cultura per secoli. Ai Tatari era inoltre consentito il matrimonio misto coi cristiani, cosa poco comune per l'Europa del tempo. La Costituzione Polacca di Maggio del 1791 consent\u00ec ai Tatari una rappresentanza nella Camera dei deputati della Polonia.\nAnche se nel XVIII secolo adottarono la lingua locale, la loro religione e molte delle loro tradizioni (come il sacrificio di tori nella moschea durante alcune loro feste religiose) rimasero immutate. Questo port\u00f2 alla formazione di una cultura musulmana peculiare, nella quale gli elementi dell'ortodossia musulmana si frammischiavano alla tolleranza religiosa e a una societ\u00e0 liberale. Ad esempio le donne nelle societ\u00e0 dei Tatari Lipka avevano gli stessi diritti e lo stesso status degli uomini e potevano frequentare liberamente le scuole.\nAll'incirca 5.500 Tatari vissero nei confini polacchi tra le due guerre mondiali (1920-1939), e un'unit\u00e0 di cavalleria tatara aveva combattuto per l'indipendenza del paese. I Tatari avevano inoltre preservato la loro identit\u00e0 culturale e le loro organizzazioni, incluso un museo a Wilno (Vilnius) sulla loro storia.\nI Tatari subirono grandi perdite durante la seconda guerra mondiale e successivamente, dopo il cambiamento dei confini del 1945, gran parte di loro si trov\u00f2 nel territorio sovietico. \u00c8 stato stimato che sono 3.000 i Tatari che vivono in Polonia, di cui 500 hanno dichiarato la propria nazionalit\u00e0 come tatara piuttosto che polacca nel censimento del 2002. Vi sono due villaggi tatari (Bohoniki e Kruszyniany) nel nord-est della Polonia cos\u00ec come ci sono comunit\u00e0 tatare nelle citt\u00e0 di Varsavia, Danzica, Bia\u0142ystok e Gorz\u00f3w Wielkopolski. Il pi\u00f9 delle volte hanno un cognome musulmano che finisce come un cognome polacco: \"Ryzwanowicz\", \"Jakubowicz\".\nI Tatari furono importanti nell'esercito dell'Unione cos\u00ec come nella vita politica e intellettuale di Polonia e Lituania. Alcuni intellettuali polacchi hanno discendenza tatara come, ad esempio, lo storico Jerzy \u0141ojek.\nUna piccola comunit\u00e0 polacco-tatara si insedi\u00f2 a Brooklyn all'inizio del XX secolo. L\u00ec costruirono una moschea che \u00e8 ancora in uso.\nTatari caucasici.\nI Tatari caucasici abitano i territori circostanti l'alto corso del Kuban', le steppe del basso Kuma, il Kura, e l'Araks. Nel XIX secolo erano stimati in 1.350.000 ma tale cifra includeva anche un numero di Tatari di Kazan' impiegati nel settore petrolifero che si trasferirono nel Caucaso dalle loro terre d'origine alla fine di quel secolo.\nIl termine \u00e8 utilizzato esclusivamente per descrivere i Tatari del Volga stabilitisi in Caucaso. Ogni altro suo utilizzo, come quelli che seguono, possono essere rinvenuti solo e unicamente in un contesto storico.\nNogai del Kuma.\nI Nogai del fiume Kuma mostrano tracce di un antico amalgama con i Calmucchi. Sono nomadi e le loro attivit\u00e0 principali sono l'allevamento di bestiame e la pesca. Pochi praticano l'agricoltura stanziale.\nI Nogai sono considerati un'etnia indipendente da quella dei Tatari, vivono nel nord del Dagestan, dove sono stati costretti a stanziarsi dopo che l'Orda Nogai fu sconfitta nel XVI secolo dai Russi.\nIn quello stesso secolo infatti i Nogai si erano alleati con il Khanato di Crimea e con l'Impero ottomano contro la Moscovia. Nonostante questa alleanza tuttavia non era infrequente che razziatori Nogai si spingessero nei territori circostanti per compiere ruberie. Tra il XVI e il XVII secolo a causa delle loro incursioni furono costruite diverse muraglie difensive in Tatarstan.\nUna delle eroine nazionali dei Tatari di Kazan', S\u00f6yembik\u00e4, apparteneva in realt\u00e0 all'etnia Nogai.\nTatari Qundra.\nIl termine Tatari Qundra sta ad indicare alcune trib\u00f9 di Nogai emigrate in passato nei territori circostanti al medio corso del Volga, dove si sono assimilati, almeno a livello linguistico, ai Tatari del Volga.\nCarachi.\nI Carachi, all'incirca 18.500, vivono nelle alte vallate nei pressi di Elburz, vivendo di agricoltura; sono un'etnia indipendente, una delle pi\u00f9 popolose della Kara\u010daj-Circassia.\nTatari delle montagne.\nI Tatari delle montagne ammontavano nel 1911 a circa 850.000 unit\u00e0 ed erano divisi in varie trib\u00f9 di origine indeterminata sparse tra Azerbaigian, Armenia, Georgia e Daghestan.\nQueste trib\u00f9 hanno certamente origini diverse e presentano diverse tipologie etniche. Tutti coloro che non sono n\u00e9 Armeni n\u00e9 Russi e non appartengono a nessuna distinta trib\u00f9 caucasica sono spesso chiamati Tatari (per esempio, nel XIX secolo i Ceceni sono stati chiamati spesso Tatari dai Russi). Il fatto inoltre che svariate volte tali trib\u00f9 non avessero neppure origini turche fa comprendere che \"Tatari delle montagne\" non \u00e8 nient'altro che un termine ombrello utilizzato in passato per indicare l'origine di quelle trib\u00f9 di cui non si era in grado di dare una definizione precisa. In passato queste popolazioni erano note per le loro particolari capacit\u00e0 agricole, di allevamento e artigianali.\nIl termine \"tatari delle montagne\" \u00e8 obsoleto e ogni trib\u00f9 \u00e8 chiamata con il proprio corretto nominativo.\nVedi anche\nTatari siberiani.\nI Tatari siberiani furono stimati nel 1895 nel numero di 80.000 unit\u00e0 di etnia turca, e di circa 40.000 di discendenza uralica o ugrica. Essi occupano tre distinte regioni - la lunga striscia di terra che va da Tobol'sk a Tomsk, Kuzbass - l'Altaj e i territori circostanti - e il Sud Jenisejsk. Ebbero origine dalle agglomerazioni di trib\u00f9 turche che, nella regione a nord dell'Altai, raggiunsero una discreta evoluzione culturale tra il IV e il V secolo, ma che vennero bene presto sottomessi e schiavizzati dai mongoli. Una loro classificazione risulta estremamente difficile perch\u00e9 gli odierni Tatari siberiani sono il risultato di un continuo rimescolamento di razze e costumi e sono tutti, chi pi\u00f9 e chi in misura minore, in procinto di essere assimilati dai russi: si possono tuttavia ancora elaborare le seguenti distinzioni:\nTatari Baraba.\nI Tatari Baraba prendono nome da uno dei loro stemmi (\"Barama\") e ammontano a circa 50.000 nella regione di Tobol'sk e a circa 5000 in quella di Tomsk. Dopo aver posto in essere una strenua resistenza alla conquista russa ed aver sofferto in passato a causa dei raid Chirgisi e Calmucchi, sopravvivono grazie all'agricoltura - sia in villaggi separati che insieme ai Russi.\nDopo la colonizzazione della Siberia da parte dei Russi e dei Tatari di Kazan', i Tatari Baraba erano soliti chiamarsi la \"gente di Tomsk\", poi \"Moslem\", accettando di essere indicati come Tatari solo nel XX secolo.\nTatari \u010culy\u010dy.\nI Tatari \u010culy\u010dy vivono sul fiume Ob e sullo Yus. Parlano una lingua di ceppo turco con molti termini derivati dal mongolico e dal Yakut e sono d'aspetto pi\u00f9 affini ai Mongoli che ai Turchi. Come altre popolazioni tatare si stanno amalgamando con i Russi.\nTatari Abakan.\nI Tatari Abakan (o \"Minusinsk\") occuparono le steppe circostanti i fiumi Abakan e Yus nel XVII secolo, dopo gli spostamenti dei Chirgichi, e rappresentano una mistura tra l'etnia dei Kaibal (che Castr\u00e9n considerava in parte di origine ostiaca e in parte samoieda) e quella dei Beltiri - di origine finnica. Anche il loro linguaggio \u00e8 una mescolanza tra dialetti diversi. Erano conosciuti con il nome di Sagai, che enumeravano 11.720 unit\u00e0 nel 1864. In origine di religione sciamanica, sono, almeno nominalmente, aderenti alla Chiesa greco-ortodossa e lavorano principalmente come pastori di mandrie. L'agricoltura \u00e8 scarsamente praticata, coltivano tuttavia bulbi di fiori quali il \"Lilium martagon, Paeonia\", e l\"'Erythronium dens-canis\" che crescono nelle steppe. Trib\u00f9 affini alla loro sono i Soyot, dei Monti Saiani (stimati in 8000), che \u00e8 una popolazione turco-finnica; gli Uryankhi della Mongolia nord-occidentale, di origine turca ma di religione buddista; e i Karagasse, anch'essi di origine turca e affini ai Chirgisi, ma ridotti a poche unit\u00e0.\nTatari dell'Altaj settentrionale.\nI Tatari che vivono sul versante settentrionale delle montagne dell'Altaj (circa 20.000 unit\u00e0) sono di origine finnica. Essi comprendono alcune centinaia di Kumandintsi, Tatari Lebed, Tatari della foresta nera e Shori (11.000), discendenti dei Kuzneck o Tatari lavoratori del ferro. Essi sono cacciatori esperti e hanno mantenuto la loro religione sciamanica e la loro organizzazione tribale. Vivono anche della raccolta di pinoli e di miele che trovano nelle loro foreste. Vestono alla maniera dei loro antichi signori, i Calmucchi, e il loro linguaggio contiene parecchie parole di origine mongolica.\nTatari dell'Altaj.\nI Tatari dell'Altaj comprendono:\nAnche se il Turkestan e l'Asia centrale erano una volta conosciuti come Tataria indipendente non \u00e8 usuale chiamare i Sarti i Chirgisi e gli altri abitanti di questi paesi con l'appellativo di Tatari e neppure tale nome \u00e8 utilizzato per gli Jakuti della Siberia orientale.\nSignificato generale del termine.\nRisulta evidente da quanto sopra che il termine Tartaro/Tataro era originariamente applicato sia alle trib\u00f9 mongoliche che alle trib\u00f9 turche che invasero l'Europa sei secoli fa ed \u00e8 stato gradualmente esteso alle popolazioni turche che si mescolarono con quelle mongoliche e quelle di lingua uralica in Siberia; \u00e8 usato principalmente in quattro accezioni:\nTatari cinesi.\nI Tatari (\u5854\u5854\u5c14\u65cf) formano inoltre uno dei 56 gruppi etnici ufficialmente riconosciuti in Cina.\nGli antenati di queste popolazioni erano commercianti Tatari del Volga stabilitisi nello Xinjiang."}
{"id": "507219", "revid": "65443645", "url": "https://it.wikipedia.org/wiki?curid=507219", "title": "Tartari", "text": ""}
{"id": "507222", "revid": "1632387", "url": "https://it.wikipedia.org/wiki?curid=507222", "title": "Yamcha", "text": ", soprannominato \"La iena del deserto\", \u00e8 un personaggio del manga \"Dragon Ball\" di Akira Toriyama. Egli compare anche nelle varie opere derivate, tra cui le serie televisive anime \"Dragon Ball\", \"Dragon Ball Z\", \"Dragon Ball GT\" e \"Dragon Ball Super\", i film, gli OAV e numerosi videogiochi.\nNel doppiaggio italiano dell'anime, il suo nome \u00e8 stato adattato in Iamko, mentre nel doppiaggio Dynit dei film \u00e8 stato mantenuto il nome originale. Nel primo doppiaggio italiano della prima serie eseguito da Play World Film viene invece chiamato Giamca.\nIl suo nome deriva dal cinese \"y\u01d0nch\u00e1\", in giapponese , che significa letteralmente \"bere il t\u00e8\", tradizione della cucina cantonese meglio nota col termine internazionale yum cha.\nPersonaggio.\nAspetto.\nIl design di Yamcha \u00e8 basato su Mister Ho, altro personaggio ideato da Toriyama comparso nell'omonimo manga. \u00c8 un uomo alto, affascinante, prestante fisicamente e slanciato, con, durante la sua prima apparizione, lunghi capelli neri lasciati sciolti e una divisa verde e arancione su cui \u00e8 inciso il kanji \u6a02, pronunciato \"raku\", che significa letteralmente in italiano \"facile\". Nel corso della serie cambier\u00e0 abbigliamento molte volte, passando dalla divisa gi\u00e0 descritta prima a quella della scuola tartaruga con il kanji \u4e80, pronunciato \"kame\", che significa letteralmente in italiano \"tartaruga\". Le sue pettinature, cambiate molte volte nel corso della serie, sono state d'ispirazione per quelle di Son Gohan, il figlio primogenito di Goku. Altra caratteristica fisica di Yamcha \u00e8 il gran numero di cicatrici che il personaggio possiede sulla faccia. Tali cicatrici compaiono, per la prima volta, al ritorno di Yamcha dall'allenamento a cui il personaggio si era sottoposto per il 23\u00ba torneo Tenkaichi.\nPersonalit\u00e0.\nPresentatoci all'inizio come un uomo arrogante e senza scrupoli il cui unico scopo \u00e8 quello di depredare i visitatori del deserto in cui vive con il fedelissimo Pual, Yamcha diventa successivamente una persona buona e gentile, seppur talvolta infantile. Inizialmente Yamcha \u00e8 terrorizzato da qualsiasi ragazza e per questo vuole chiedere al drago Shenron di togliergli la paura delle donne per potersi sposare. Dopo il suo fidanzamento con Bulma, per\u00f2, tale aspetto del personaggio svanisce man mano nel corso della serie ed arriver\u00e0 a ribaltarsi, tanto \u00e8 vero che Trunks in un'occasione lo definir\u00e0 come un vero e proprio dongiovanni, motivo per il quale Bulma lo lascer\u00e0 e si metter\u00e0 con Vegeta.\nNell'anime, inoltre, Yamcha \u00e8 un popolarissimo giocatore di baseball della squadra \"Taitans\". In questa disciplina sportiva, com'\u00e8 ovvio, diventa presto una star grazie alle sue capacit\u00e0 super-umane; le partite tuttavia lo annoiano e, pi\u00f9 volte, manifesta il desiderio di poter tornare a lottare, scatenando risse sul campo di gioco quando ne ha l'occasione. Questo elemento narrativo, presente solo nei filler della serie animata \"Dragon Ball Z\", pare sia stato suggerito direttamente da Toriyama.\nL'obiettivo di Yamcha, almeno inizialmente, \u00e8 quello di migliorarsi sempre di pi\u00f9 e di raggiungere l'amico Goku, motivo per il quale si sottoporr\u00e0 ai duri allenamenti del Maestro Muten, di Dio e di Re Kaioh del Nord. Successivamente, per\u00f2, Yamcha intuisce la sua inferiorit\u00e0 e decide, dalla sconfitta di Cell in poi, di non partecipare pi\u00f9 direttamente ai combattimenti n\u00e9 tanto meno ai successivi Tornei Tenkaichi affermando di \u00abnon voler fare una figuraccia\u00bb, avendo compreso la differenza che intercorre tra coloro che hanno sangue Saiyan e coloro che sono semplici umani.\nStoria.\n\"Dragon Ball\".\nYamcha appare per la prima volta quando, dopo aver avvistato Goku, Olong e Bulma nel Deserto del Diablo, si accinge a derubarli. Tuttavia viene ostacolato da Goku con il quale ingaggia un breve scontro, dove d\u00e0 del filo da torcere al bambino, soprattutto grazie al suo colpo speciale. Tuttavia, poco prima di sconfiggere Goku indebolito a causa della fame, si ritira a causa di Bulma, la cui presenza lo rende particolarmente nervoso e non gli permette di concentrarsi. Decide cos\u00ec di ritirarsi dallo scontro, per poi ripresentarsi affrontando nuovamente Goku, il quale, per\u00f2, questa volta riesce a sconfiggere facilmente Yamcha costringendolo alla fuga. Anche se Yamcha si ritira, in realt\u00e0, segue il gruppo di nascosto, col suo gatto Pual, per impossessarsi delle sfere del drago da loro raccolte in modo da chiedere al drago Shenron di torgliergli la paura delle donne. Tuttavia da antagonista, con il proseguimento degli eventi, diventa un alleato per il gruppo al punto tale che, dopo essersi unito a loro durante la battaglia nel castello di Pilaf. Goku si trasforma in uno Scimmione e distrugge il castello, ma in preda a una furia distruttiva, Yamcha sar\u00e0 costretto a fermarlo prendendolo per la coda, essendo il suo punto debole, e infatti Yamcha riesce a indebolire Goku permettendo a Pual di tagliargli la coda facendolo tornare normale. Yamcha si fidanza ufficialmente con Bulma, con la quale far\u00e0 coppia fissa fino all'arco di Cell.\nNel corso del 21\u00ba Torneo Tenkaichi, Yamcha riesce a superare le eliminatorie con grande facilit\u00e0, ma viene tuttavia sconfitto ai quarti di finale da Jackie Chun (il Maestro Muten sotto mentite spoglie) dopo un breve scontro. In seguito, Yamcha \u00e8 uno dei combattenti che aiutano Goku contro i guerrieri della Vecchia Sibilla e affronta Suke, l'uomo invisibile. Dopo un lungo scontro, Yamcha riesce ad avere la meglio sul nemico, dopo che il suo potere viene neutralizzato grazie ad una trovata di Crilin: questi mostra il seno di Bulma a Muten, causando a quest'ultimo una fortissima epistassi che inonda Suke di sangue, rendendolo finalmente visibile. Nel successivo scontro Yamcha affronta Mirra, finendo tuttavia battuto con facilit\u00e0.\nDopo tre anni Yamcha, che si \u00e8 allenato con il maestro Muten, partecipa al 22\u00ba Torneo Tenkaichi e, superate le eliminatorie, Yamcha affronter\u00e0 Tenshinhan, il quale aveva chiesto al suo amico Jiaozi di usare i suoi poteri per far s\u00ec che lui e Yamcha combattessere l'uno contro l'altro. Durante il loro duello, bench\u00e9 Yamcha dia prova di essere molto migliorato, non riuscir\u00e0 ad avere la meglio contro il suo avversario, infatti Yamcha user\u00e0 contro di lui la Kamehameha ma si riveler\u00e0 inutile e infine riporter\u00e0 una pesante sconfitta da parte di Tenshinhan, tanto da infortunarsi gravemente ad una gamba. Non partecipa agli scontri con il Grande Mago Piccolo e seguaci in quanto infortunato a causa dello scontro con Tenshinhan, eccetto nell'anime contro Tamburello, il cui scontro viene interrotto a causa del ritiro del demone, per vendicare Cembalo morto in quel momento. Dopo altri tre anni, si allena poi duramente per partecipare al 23\u00ba Torneo Tenkaichi dove riesce come sempre a superare le eliminatorie per affrontare Divo nei quarti di finale (Dio sotto mentite spoglie), venendo ancora una volta sconfitto con poco sforzo, nonostante sfoggi un nuovo repertorio di tecniche, quale la Sokidan.\nCinque anni dopo Yamcha scopre da Crilin e Bulma che Goku \u00e8 stato ucciso da Radish, un Saiyan nonch\u00e9 fratello di Goku, e che altri due Saiyan arriveranno entro un anno sulla Terra per sterminare gli umani, Yamcha si allena al palazzo di Dio insieme a Crilin, Tenshinhan, Jiaozi e Yajirobei. Dopo l'allenamento e l'arrivo dei due alieni, Yamcha sar\u00e0 il primo tra i suoi compagni a perire in combattimento, ucciso da un Saibaiman.\nDopo la morte, verr\u00e0 allenato da Re Kaioh del Nord insieme a Tenshinhan, Jiaozi e Piccolo e, dopo la sconfitta di Freezer per mano di Goku, verr\u00e0 resuscitato dalle sfere del drago Polunga. Mentre nel manga comparir\u00e0 in poche occasioni, nell'anime, precisamente durante lo scontro tra Goku e Freezer, Yamcha mostrer\u00e0 i frutti del suo allenamento combattendo contro Rikoom della Squadra Ginew, che sconfigger\u00e0 dopo un lungo scontro.\nNell'arco filler di Garlic Jr. non partecipa al combattimento contro il demone, poich\u00e9 la sua mente \u00e8 controllata dalla polvere magica lanciata da Garlic, che lo trasforma in un servitore devoto di quest'ultimo, allo stesso modo di molti altri personaggi. In questo stato combatter\u00e0 contro Piccolo, combattendoci quasi alla pari.\nUn anno dopo la distruzione di Namecc e subito dopo la sconfitta di Freezer (sopravvissuto all'esplosione di Namecc) e di suo padre Cold per mano di un ragazzo venuto dal futuro (il quale si scoprir\u00e0 essere Trunks, figlio di Vegeta e di Bulma), Yamcha scopre da quest'ultimo che di l\u00ec a tre anni sarebbe morto, insieme a tutti gli altri membri del gruppo, a causa di due cyborg, creature costruite dal Dr. Gelo, ultimo superstite del Red Ribbon intento a vendicarsi di Goku. Cos\u00ec Yamcha decide di allenarsi duramente per affrontare la minaccia. Verr\u00e0 per\u00f2 sconfitto immediatamente da Numero 19 e Numero 20 e rimarr\u00e0 talmente impressionato dalla forza dei suoi avversari che, anche se curato immediatamente grazie ai Senzu, si rifiuter\u00e0 di tornare a combattere. Nonostante questo parteciper\u00e0 anche al Cell Game, seppure solo come spettatore, ammettendo la superiorit\u00e0 schiacciante dei combattenti partecipanti, venendo in aiuto di Gohan insieme ai suoi amici nel tentativo di sconfiggere Cell. Durante il torneo combatter\u00e0 contro i Cell Jr. evocati da Cell, non riuscendo per\u00f2 a tenere loro testa. Nell'anime, quando Gohan scaglier\u00e0 il suo attacco finale, Yamcha cercher\u00e0 di indebolire Cell attaccandolo alle spalle insieme a Piccolo, Tenshinhan e Crilin, ma la forza del nemico \u00e8 troppo alta, e finir\u00e0 sbalzato via dall'aura di Cell, insieme ai compagni. Infine, assiste alla vittoria di Gohan contro il potentissimo cyborg.\nNell'arco di Majin Bu, sette anni dopo, il suo ruolo sar\u00e0 ancora pi\u00f9 marginale: in essa infatti si limita ad assistere al torneo Tenkaichi per poi venir divorato da Majin Bu, insieme a tutti coloro che si erano rifugiati nel Santuario di Dio, salvo poi resuscitare con le sfere del drago insieme a tutte le vittime e donare la sua energia, cos\u00ec come gli altri terrestri, alla Genkidama con la quale Son Goku uccide il demone rosa.\n\"Dragon Ball Super\".\nIn \"Dragon Ball Super\" Yamcha \u00e8 un personaggio ricorrente e il suo ruolo \u00e8 molto marginale nel corso della serie: \u00e8 presente alla festa di compleanno di Bulma durante la quale assiste al combattimento tra Beerus e Goku, e assiste al torneo tra il Sesto e il Settimo Universo. In un episodio filler dopo la saga di Zamasu, partecipa ad una partita amichevole di baseball tra il Sesto e il Settimo Universo, rivelando di essere diventato un campione di tale sport anche grazie ad un lancio speciale che combina le sue tecniche caratteristiche: Rooga Fufu Ken e Sokidan.\nIn occasione del Torneo del Potere non viene preso nemmeno in considerazione per prendere parte alla squadra del Settimo Universo, sebbene, venuto a conoscenza del torneo, spera di essere contattato. Nel manga, Bulma sta per proporlo a Beerus e Vegeta, ma viene interrotta dalla telefonata di Satan che la avvisa del letargo di Bu. Infine, al momento di partire per la competizione, alcuni dei guerrieri pensano che sia Yamcha il membro mancante e che non partecipi per codardia, spingendo Tenshinhan a proporre Jiaozi al suo posto, non sapendo che in realt\u00e0 il decimo componente della squadra sar\u00e0 Freezer, che appare con Goku subito dopo.\nNel manga, durante la saga del Prigioniero Galattico, viene reclutato dalla Pattuglia Galattica assieme agli altri Guerrieri in occasione dell'arrivo di Molo e delle sue forze sulla Terra. Si trova quindi, come gli altri, a dover impedire i saccheggi sul pianeta a capo di un reparto della Pattuglia, sconfiggendo i criminali e permettendone l'arresto. In questa occasione sembra essersi allenato molto, e i nemici che incontra sembrano essere sorpresi in quanto lo ritenevano incapace. Successivamente affronta Zauyogi, consigliere della banda di Saganbo (e probabilmente potenziato dai poteri di Molo), trovandosi in estrema difficolt\u00e0, situazione che non cambia nemmeno con l'arrivo di Tenshinhan e Jiaozi che lo supportano fino all'arrivo di Goku, che sconfigge l'alieno in un colpo solo. Appare infine al combattimento finale assieme agli altri guerrieri, donando a Goku-tramite Vegeta-la sua energia per permettergli di sferrare il colpo finale.\n\"Dragon Ball GT\".\nYamcha far\u00e0 brevi e sporadiche comparse in \"Dragon Ball GT\", non avendo per\u00f2 mai un ruolo parlato. Fa le sue comparse prima quando i terrestri sono appena atterrati sul nuovo Plant, poi quando si riunisce con i suoi compagni alla Capsule Corporation per festeggiare la sconfitta di Baby.\nYamcha far\u00e0 la sua ultima comparsa dove scorge Goku e Shenron volare fra le nuvole mentre aggiusta una sua macchina, nel deserto, insieme a Pual.\nPoteri e abilit\u00e0.\nYamcha \u00e8 un grande atleta di arti marziali e prima dell'apparizione di Ub, \u00e8 uno dei pi\u00f9 potenti guerrieri terrestri insieme a Crilin, Tenshinhan e Jiaozi. Oltre ad essere un formidabile combattente fin dalla sua prima apparizione (riesce a scagliare Goku con tale potenza che quest'ultimo abbatte numerose colonne di roccia), Yamcha dimostra una approfondita conoscenza di molti famosi combattenti, e delle leggende tramandate nel mondo di \"Dragon Ball\": conosce infatti il Maestro Muten e la Kamehameha, Son Gohan e il bastone Nyoi, lo Stregone del Toro e Re Chapa pur non avendoli mai n\u00e9 incontrati n\u00e9 visti di persona).\nTra tutti i personaggi principali della serie il suo stile di lotta \u00e8 quello che pi\u00f9 di ogni altro si avvicina alle arti marziali ortodosse, il suo Rooga Fufu Ken (Zanna di lupo nell'edizione italiana e Wolfkang in quella storica di Junior TV), difatti, \u00e8 costituito da una serie di colpi sia a pugno chiuso che a mano aperta misti a calci rotanti e spazzate. Lo Shin Rogafufuken \u00e8 la versione pi\u00f9 forte e veloce del normale Rogafufuken che Yamcha utilizza solo una volta, nel corso della sua sfida con Tenshinhan al 22\u00ba Torneo Tenkaichi.\nOltre a questa tecnica, Yamcha \u00e8 in grado di utilizzare la Kamehameha e una tecnica di sua invenzione: la Sokidan. Nonostante il Sokidan sia la tecnica pi\u00f9 caratteristica e in un certo senso pi\u00f9 potente di Yamcha nel manga viene utilizzata solo una volta, probabilmente a causa del ruolo sempre pi\u00f9 marginale del personaggio. Nell'anime, in molti episodi e scene filler, e in diversi film di \"Dragon Ball\" viene invece utilizzata. In una puntata dell'anime, Yamcha riesce a creare un Sokidan molto pi\u00f9 grande, denominato Chou Soukidan.\nOltre a ci\u00f2, Yamcha riesce a percepire il ki e a levitare con esso, oltre che ad aumentare e diminuire la propria aura a comando, come molti altri personaggi della serie e dimostra inoltre di possedere un prodigioso fattore di guarigione, infatti riesce a riprendersi completamente da una frattura scomposta della tibia (inflittagli da Tenshinhan durante il 22\u00ba Torneo Tenkaichi) in meno di due giorni.. Nel periodo in cui era un bandito, faceva anche uso di armi bianche come le spade, e di armi da fuoco di grosso calibro come lanciamissili.\nNel videogioco \"\" pu\u00f2 utilizzare la tecnica della fusione con Tenshinhan e, dalla loro fusione, nasce \"Tiencha\".\nYamcha nella mitologia giapponese.\nPoich\u00e9 i protagonisti apparsi nella prima parte di \"Dragon Ball\" sono ispirati a quelli de \"Il viaggio in Occidente\", Yamcha sembrerebbe ispirato a quello di Sha Wujing. Come Yamcha, anche \"Sha Wujin\" \u00e8 un predone del deserto che alla fine si unisce agli eroi principali.\nAdattamenti.\nNel film \"Dragon Ball - Il film\", Yamcha \u00e8 interpretato da Kim Chu Che ed \u00e8 molto simile alla controparte cartacea. \u00c8 un bandito che tenta di derubare i protagonisti della storia. Dimostra di avere un gran terrore verso le donne, specie quando viene baciato da Bulma. \u00c8 accompagnato da un pappagallo bianco di nome \"Biancaneve\" (basato sul personaggio di Pual). \u00c8 il possessore di una delle sfere di drago, e vuole chiedere al magico dragone il coraggio necessario a vincere la sua fobia verso le donne. Nel film \"Deuraegon Bor\", Yamcha \u00e8 interpretato da Lee Gye-Young. Anche questa versione \u00e8 molto simile a quella del manga.\nJoon Park ha interpretato Yamcha nel film \"Dragonball Evolution\". James Kyson Lee \u00e8 stato il primo attore a presentarsi alle audizioni per interpretare Yamcha, ma \u00e8 stato tenuto in attesa sino alla conferma di Joon Park per la parte. In quest'ultimo adattamento il personaggio \u00e8 stato modificato ampiamente: non \u00e8 un guerriero, ma \u00e8 biondo, porta barba e capigliatura liscia invece che mossa e non ha imbarazzo per le donne. Inoltre non usa una scimitarra per combattere, come nelle sue prime apparizioni, ma una pistola. Non a caso quest'ultimo film \u00e8 stato criticato in maniera contrastante dai fan del manga e dai critici cinematografici.\nPual.\nYamcha \u00e8 spesso accompagnato dal suo amico , il cui nome viene adattato in Puar nella traduzione italiana dell'anime realizzata da Mediaset; esso \u00e8 un animale intelligente simile ad un gatto blu, con la pancia, la punta della coda e le orecchie marroncino chiaro e la lingua bianca. \u00c8 stato compagno di scuola di trasformazioni di Olong. Tuttavia, anche se ex-compagni scolastici, i due provavano una profonda antipatia reciproca, tanto che all'inizio della serie non si sopportavano. Pual ha la capacit\u00e0 di volare e di trasformarsi in qualunque cosa voglia per un tempo indefinito. Nonostante ci\u00f2, questa capacit\u00e0 verr\u00e0 raramente sfruttata nel corso delle serie, rendendolo un personaggio molto marginale.\nPer aiutare Yamcha ad appropriarsi delle sfere del drago di Goku e Bulma, si trasforma in Goku per far uscire allo scoperto la ragazza, cos\u00ec che possa rubare le sfere indisturbato. Il suo piano viene per\u00f2 sventato da Olong, in quanto si era trasformato precedentemente in Bulma, e fallisce. Alla fine i due gruppi si alleano contro Pilaf, diventando cos\u00ec compagni e Pual dar\u00e0 il suo contributo per sventare il piano del malvagio tiranno. Successivamente Pual si trasformer\u00e0 in un paio di forbici giganti, per permettere al suo compagno Yamcha di tagliare la coda a Goku, trasformato in Oozaru avendo visto la luna piena, e facendolo cos\u00ec tornare normale, fermando la sua furia. Insieme a Upa sconfigger\u00e0 in combattimento Draculaman, uno dei guerrieri della Vecchia Sibilla. Appare anche in \"Dragon Ball Z e Dragon Ball GT\", dove fa delle apparizioni marginali, e nel videogioco ', insieme a Yamcha. Nel film live action \"Dragon Ball - Il film\" il suo ruolo \u00e8 sostituito da un pappagallo bianco chiamato Biancaneve doppiato in italiano da Pierluigi Astore. \u00c8 doppiato in giapponese da Naoko Watanabe. In italiano ha le voci di Renato Montanari doppiaggio della 1\u00aa serie realizzato da Play world di Lara Parmiani, Anna Maria Tulli (da Dragon Ball a Dragon Ball Z) \u00e8 Francesca Bielli in (Dragon Ball Super ep.8) e Cinzia Massironi (Dragon Ball Super ep.37+), del doppiaggio realizzato da Mediaset mentre nell'edizione Mediaset dei film \u00e8 doppiato da Tosawi Piovani e Federica Valenti e in quella Dynamic Italia da Ilaria Latini e da Joy Saltarelli in '."}
{"id": "507225", "revid": "1305772", "url": "https://it.wikipedia.org/wiki?curid=507225", "title": "Liliensternus liliensterni", "text": "Liliensternus (il cui nome onora Hugo R\u00fchle von Lilienstern) \u00e8 un genere estinto di dinosauro neotheropode vissuto nel Triassico superiore, circa 228-201 milioni di anni fa (Norico-Retico), in quella che oggi \u00e8 la Germania. Il genere contiene una singola specie, ossia \"L. liliensterni\". L'animale era un carnivoro di medie dimensioni, bipede e terrestre, che poteva crescere fino a 5,15 metri (16,9 piedi) di lunghezza. \u00c8 il teropode triassico europeo meglio conosciuto, nonch\u00e9 uno dei pi\u00f9 grandi.\nDescrizione.\nIl \"Liliensternus\" era lungo circa 5,15 metri (16,9 piedi) e poteva pesare fino a 127\u00a0kg (280 libbre). Altre stime suggeriscono che il \"Liliensternus\" potesse raggiungere, nella migliore delle ipotesi, i 5,2 metri (17,1 piedi) di lunghezza per un peso di 200 chilogrammi (441 libbre). I resti di due esemplari di \"Liliensternus\" formano insieme una serie di sintipi con numero di inventario MB.R.2175, e sono costituiti da scheletri parziali e frammentari di almeno due individui, contenenti elementi parziali del cranio, della mandibola, delle vertebre e dello scheletro appendicolare. La tibia (lunga 409 millimetri) \u00e8 pi\u00f9 corta del femore (lungo 440 millimetri) sia in \"Dilophosaurus\" che in \"Liliensternus\", a differenza di quelle dei taxa coelophysidi, come il \"Coelophysis\". Paul (1988) ha osservato che, in base alla sue caratteristiche, il \"Liliensternus\" potrebbe essere considerato un intermediario tra \"Coelophysis\" e \"Dilophosaurus\". Sebbene il cranio non sia ben noto, molte ricostruzioni del \"Liliensternus\" possiedono una cresta simile a quella osservata in \"Dilophosaurus\". Il suo ileo \u00e8 insolitamente breve, come in \"Dilophosaurus\".\nRauhut \"et al.\" (1998) hanno notato che i resti potrebbero rappresentare un individuo giovanile o subadulto, basandosi sulla presenza di soli due sacri fusi e il fatto che le suture neurocentriche siano ancora visibili nelle vertebre.\nUna diagnosi \u00e8 una dichiarazione delle caratteristiche anatomiche di un organismo (o gruppo) che collettivamente lo distinguono da tutti gli altri organismi. Alcune, ma non tutte, caratteristiche di una diagnosi vengono dette autapomofie. Un autapomorfia \u00e8 una caratteristica anatomica distintiva unica per un determinato organismo o gruppo. Secondo Rauhut (2000), il \"Liliensternus\" pu\u00f2 essere distinto in base alle seguenti caratteristiche: le vertebre cervicali presentano un'ampia cresta arrotondata che si estende dall'estremit\u00e0 posteriore della diafisi all'estremit\u00e0 posteroventrale del centro vertebrale, una coppia di pleurococchi nelle vertebre cervicali, una fossa infradiapofisaria meno sviluppata, l'assenza di una cresta orizzontale alla base delle spine cervicali neurali, e assenza di un rigonfiamento laterale sull'ileo.\nClassificazione.\nNel 1934, Huene descrisse due scheletri assegnandogli il nome \"Halticosaurus liliensterni\", ma nel 1984 Samuel Paul Welles concluse che la specie tipo di \"Halticosaurus\", ossia \"H. longotarsus\", era un \"nomen dubium\". La maggior parte di ci\u00f2 che era stato scritto nella letteratura di \"Halticosaurus\" riguardava infatti \"H. liliensterni\". Welles quindi eresse un nuovo genere: \"Liliensternus\", un nuovo nome in onore di R\u00fchle von Lilienstern. Il nome della nuova specie divenne quindi \"Liliensternus liliensterni\". Secondo Rowe (1989) il \"Liliensternus\" era pi\u00f9 derivato di \"Dilophosaurus\". Una seconda specie nominata nel 1993 da Cuny e Galton per reperti frammentari rinvenuti in Francia, venne ribattezzata \"Liliensternus airelensis\", che si differenziava dalla specie tipo per avere un paio di pleurocelidi cervicali in pi\u00f9. Tuttavia, nel 2007 questa seconda specie fu riassegnata a un genere separato, \"Lophostropheus\". Originariamente assegnato alla famiglia Halticosauridae, il \"Liliensternus\" \u00e8 oggi considerato un membro basale di Neotheropoda.\nIl seguente albero evolutivo illustra una sintesi delle relazioni dei primi gruppi di teropodi, stilata da Hendrickx \"et al.\" (2015), compresa la posizione di \"Liliensternus\" in cui tutti gli studi concordano:\nStoria della scoperta.\nGli esemplari di \"Liliensternus\", designati come la serie sintipo HMN BM.R.2175, furono recuperati presso Gro\u00dfen Gleichberg nella Formazione Trossingen del Middle Keuper Group a Turingia, in Germania, insieme ai resti del sauropodomorpho \"Ruehleia\". I sintipi furono scoperti dal Conte Hugo R\u00fchle von Lilienstern nell'inverno del 1932/1933 nella marna (fango ricco di calce) depositatosi nello stadio Norico del Triassico superiore, approssimativamente tra i 228 e i 208 milioni di anni fa. Un metatarso sinistro, in seguito assegnato a questo genere, anch'esso depositatosi nel Norico, fu raccolto nel 1834 nella pietra arenaria della Formazione Trossingen, in Baviera, Germania. Questo metatarso fu originariamente descritto come un elemento manuale o pedale da Meyer (1855) e come un frammento pubico da Huene (1908), di \"Plateosaurus\". Il materiale venne ri-identificato come un metatarso prossimale appartenente a \"Liliensternus\" da Moser nel 2003. Sander (1992) rinvi\u00f2 materiale aggiuntivo a \"Liliensternus\", che si pensava fosse stato raccolto nel 1961 dalla roccia grigia/verde proveniente dalla Formazione L\u00f6wenstein in Argovia, Svizzera, che si ritiene si sia depositata anch'essa durante il Norico del Triassico superiore. Anche un dente, depositatosi anch'esso nel Norico, e raccolto nel 1913 nel fango rosso scuro dalla Formazione L\u00f6wenstein nel Baden-W\u00fcrttemberg, in Germania, fu assegnato all'animale. L'unico materiale assegnato a questo genere da strati pi\u00f9 recenti fu scoperto nel 1913, nell'argilla blu dalla fase Retica del Triassico superiore, nella Formazione Trossingen da Sachsen-Anhalt, in Germania, risalente a circa 208-201 milioni di anni fa. Gli esemplari di \"Liliensternus\" rimasero nel castello di Hugo R\u00fchle von Lilienstern fino al 1969 quando furono trasferiti nella collezione dell'Humboldt Museum di Berlino, la loro posizione attuale.\nIl genere e i nomi specifici, \"Liliensternus liliensterni\", derivano dal cognome del conte, paleontologo dilettante e medico, Hugo R\u00fchle von Lilienstern. Questo dinosauro \u00e8 stato nominato in suo onore per la sua promozione della paleontologia in Germania, fondando un museo paleontologico nel suo castello a Bedheim, in Germania, il 1\u00ba luglio 1934. Il \"Liliensternus\" fu descritto da Friedrich von Huene, nel 1934. Poich\u00e9 originariamente era stato nominato da von Huene come membro del genere \"Halticosaurus\", la specie tipo del genere \"Liliensternus\" era in origine \"Halticosaurus liliensterni\"; la nuova combinazione \u00e8 \"Liliensternus liliensterni\".\nNel 1993, Gilles Cuny e Peter Galton descrissero una nuova specie che assegnarono a questo genere, \"Liliensternus airelensis\". Altri ricercatori hanno cominciato a notare delle sostanziali differenze tra \"L. airelensis\" e la specie tipo, \"L. liliensterni\", e nel 2007, Martin Ezcurra e Cuny assegnarono il materiale ad un proprio genere, \"Lophostropheus airelensis\".\nPaleoecologia.\nIl \"Liliensternus\" era un attivo carnivoro bipede che avrebbe potuto predare anche i pi\u00f9 grandi erbivori del suo tempo, come il \"Plateosaurus\". Il materiale scoperto in Svizzera, Sachsen-Anhalt, Germania e il dente del Baden-W\u00fcrttemberg, Germania, suggeriscono che \"Liliensternus\" abitasse le antiche pianure alluvionali del triassico, casa di innumerevoli rettili, terapsidi e \"Plateosaurus\". Paul (1988) not\u00f2 che il \"Liliensternus\" usava i suoi denti aguzzi per smembrare i grandi prosauropodi, mentre per i pi\u00f9 piccoli ornithischi poteva contare sulla sua agilit\u00e0 e velocit\u00e0."}
{"id": "507232", "revid": "180559", "url": "https://it.wikipedia.org/wiki?curid=507232", "title": "Ala (zoologia)", "text": "L'ala \u00e8 ciascuna delle appendici mobili a forma espansa che negli uccelli, in molti insetti, in alcuni mammiferi (chirotteri) e anche in rettili come il drago volante; servono alla locomozione nell'aria.\nNegli insetti, sono semplici evaginazioni della parete del corpo sostenute da una cuticola chitinosa.\nNegli uccelli corrispondono agli arti anteriori dei vertebrati terrestri. Lo scheletro, per quanto modificato, \u00e8 costituito dagli stessi elementi che caratterizzano l'estremit\u00e0 pentadattila o chiridio dei vertebrati terrestri o tetrapodi. Il piano di sostentamento dell'ala, per il volo, formato dalle penne remiganti inserite sul margine posteriore della mano e dell'avambraccio. Su ambedue le facce dell'ala si trovano piccole penne copritrici o tettrici. Negli uccelli variano la forma e le dimensioni delle ali secondo la rapidit\u00e0 e la modalit\u00e0 del volo. Sono lunghe, strette e appuntite nei buoni volatori a volo rapidissimo; brevi, larghe e ottuse nei cattivi volatori a volo lento. In alcuni casi possono essere atrofizzate come negli struzioniformi o trasformate in pinne come negli sfenisciformi.\nNei chirotteri (mammiferi), l'ala \u00e8 rappresentata dal patagio o membrana cutanea tesa fra la nuca, gli arti anteriori e i posteriori. Il sostegno della membrana alare, fornita di nervi e di organi di senso tattile, \u00e8 dato dallo scheletro del carpo e delle quattro dita degli arti anteriori estremamente allungati."}
{"id": "507238", "revid": "70217", "url": "https://it.wikipedia.org/wiki?curid=507238", "title": "Infraordine", "text": "In biologia, ai fini della tassonomia, l'infraordine \u00e8 uno dei livelli di classificazione scientifica degli organismi viventi, tanto della zoologia, quanto della botanica.\nNell'organizzazione sistemica, l'\"infraordine\" \u00e8 inferiore al sottordine e superiore al parvordine ed in mancanza di questo, alla famiglia (o alla superfamiglia se esistente). Nello stesso sottordine ci sono perci\u00f2 pi\u00f9 infraordini, e ciascun infraordine \u00e8 suddiviso in uno o pi\u00f9 \"parvordini\" oppure a una o pi\u00f9 famiglie (o pi\u00f9 superfamiglie)."}
{"id": "507245", "revid": "86630170", "url": "https://it.wikipedia.org/wiki?curid=507245", "title": "Sottotrib\u00f9", "text": "Nella classificazione scientifica delle forme viventi, una sottotrib\u00f9 \u00e8 una categoria tassonomica intermedia tra trib\u00f9 e genere. Secondo i criteri sistematici, le \"sottotrib\u00f9\" riuniscono quindi i generi che condividono una storia evolutiva simile all'interno di una famiglia, di una sottofamiglia o di una trib\u00f9."}
{"id": "507247", "revid": "712828", "url": "https://it.wikipedia.org/wiki?curid=507247", "title": "Kamehameha (Dragon Ball)", "text": "Nella serie manga e anime di \"Dragon Ball\" di Akira Toriyama, la , chiamata Onda energetica nell'edizione Mediaset dell'anime e Onda Kamehame nell'edizione Junior TV della prima serie e nell\"Evergreen Edition\" del manga, \u00e8 un'emissione di energia di colore bianco-azzurro utilizzata molto spesso in combattimento.\nCreazione.\nL'idea della Kamehameha prese forma nella mente di Toriyama quando volle \"esprimere il ki, che non pu\u00f2 essere visto ad occhio nudo\", in un modo che fosse accessibile ad un pubblico giovanile di manga. Dopo aver sperimentato una variet\u00e0 di pose, si decise per quella che poi divenne la mossa definitiva. \"Kamehameha\" \u00e8 il nome di cinque re hawaiani dell'omonima dinastia regnante sull'arcipelago dal 1810 al 1872; la scelta del nome fu un'idea della moglie di Toriyama che not\u00f2 come il termine acquistasse curiosamente significato anche in lingua giapponese a causa della particolare divisione in sillabe. Tali parole sono \"tartaruga\" (kame) e \"onda\" (ha); \"hame\" invece non trova riscontro in nessuna parola giapponese se non una vicinanza ad \"hametsu\" (distruzione). La tecnica acquisisce cos\u00ec il significato di \"onda della tartaruga\".\nDescrizione.\nLa tecnica viene eseguita concentrando il ki, l'energia che viene utilizzata per qualsiasi colpo speciale nella serie \"Dragon Ball\", nelle mani. Una volta apprestata, la sfera energetica \u00e8 gi\u00e0 pronta per essere lanciata. Per farlo, la tecnica della Kamehameha prevede che le mani vadano protese in velocit\u00e0 in direzione del bersaglio. La potenza del colpo varia dalla forza del soggetto che la applica, quindi dalla quantit\u00e0 di ki posseduta.\nLa mossa \u00e8 stata creata dal Maestro Muten in cinquanta anni di allenamento; ci\u00f2 nonostante i suoi allievi, per primo Goku, imparano la tecnica molto rapidamente: proprio Goku riesce a ripeterla dopo averla osservata una sola volta, mentre veniva eseguita per spegnere l'incendio sul Monte Padella. Yamcha e Crilin la imparano durante il 22\u00ba Torneo Tenkaichi. Anche Tenshinhan, nel corso del medesimo torneo, dimostra di saperla eseguire. In seguito la tecnica verr\u00e0 imparata anche da Gohan, Goten, Trunks, Ub e Pan.\nTra gli antagonisti dell'opera, solamente tre hanno imparato tale tecnica in maniera diversa. Il primo \u00e8 Cell che grazie alle cellule di Goku ha acquisito tutte le sue tecniche. Il secondo \u00e8 Majin Bu che riesce ad eseguirla tramite la sua incredibile capacit\u00e0 di apprendimento mentre il terzo \u00e8 Black Goku, alias Zamasu, che dopo aver scambiato il suo corpo con quello del Saiyan ha imparato alcune delle sue mosse.\nNel corso della storia questa tecnica subisce diverse variazioni: Goku riesce infatti a curvare il tragitto per prendere alle spalle il Grande Mago Piccolo; sempre Goku, la emette dai piedi per usarla come propulsione energetica, durante il combattimento tra lui e Piccolo nel Torneo Tenkaichi. In \"Dragon Ball Super\" nel corso del Torneo del Potere Goku la scaglia in aria e riesce a scorrere sopra l'esplosione gigante, lanciatagli da Kefla, riducendo la distanza tra loro per poi colpirla. Sempre lo stesso Goku durante il combattimento contro Jiren usa l'energia della Kamehameha come scudo energetico per ridurre la forza distruttiva di un attacco lanciatogli dal nemico.\nEredit\u00e0 culturale.\nLa Kamehameha \u00e8 diventato uno dei simboli pi\u00f9 identificativi della serie \"Dragon Ball\". In un sondaggio del 2011, condotto dal sito giapponese Cobs Online sulle armi e tecniche di combattimento di manga pi\u00f9 amate dal pubblico nipponico, la Kamehameha ottenne il 65,5% di preferenze dal pubblico maschile e il 63,5% da quello femminile, piazzandosi al primo posto con pi\u00f9 del triplo dei voti rispetto alle seconde. Lucia Lasorsa di MangaForever ha considerato la Kamehameha come la tecnica pi\u00f9 devastante di \"Dragon Ball\" mentre Amedeo Sebastiano di Everyeye.it l'ha trovata come una delle dieci migliori tecniche di combattimento della serie.\nMolte serie hanno in seguito parodiato o omaggiato la famosa tecnica. Ad esempio negli ultimi episodi dell'anime \"Excel Saga\", Pedro ed altri personaggi utilizzano un colpo energetico chiamato NabeNabeHa. Altro riferimento a \"Dragon Ball\" \u00e8 che i personaggi si potenziano, ottenendo dei voluminosi capelli \"alla afro\", parodia dei Super Saiyan. Nel quarto episodio dell'anime \"Abenobashi\", il protagonista Sasshi deve affrontare un combattimento di arti marziali, vestito con la famosa tuta gialla indossata da Bruce Lee in \"L'ultimo combattimento di Chen\". Arriva cos\u00ec ad eseguire una serie di calci rovesciati in puro stile \"Tekken\", per poi trasformarsi in Super Saiyan ed eseguire una Kamehameha, con cui vince il duello. Altre serie che presentano tecniche chiaramente ispirate a questa sono: \"Keroro\", dove il protagonista omonimo esegue la KinKeroKeroHan (nell'adattamento italiano dell'anime \"Onda Kin Kin Kero\"); \"Nekomajin\", opera dello stesso Akira Toriyama e parodia di \"Dragon Ball\", in cui i protagonisti utilizzano la NekoHameHa; e \"Ranma \u00bd\", dove esiste un colpo simile chiamato Shishi Hoko Dan, (nell'adattamento italiano Colpo del Leone)."}
{"id": "507248", "revid": "1543377", "url": "https://it.wikipedia.org/wiki?curid=507248", "title": "Colonia romana", "text": "Una colonia romana (latino: \"colonia\") era una comunit\u00e0 autonoma, situata in un territorio conquistato da Roma in cui si erano stanziati dei cittadini romani e/o latini, legata da vincoli di eterna alleanza con la madrepatria. Con la definizione di \"colonia romana\" si intende sia le sole colonie di diritto romano, sia in senso pi\u00f9 ampio, ogni tipo di colonia.\nOrigine e sviluppo.\nL'istituzione della colonia romana si fa risalire ai tempi della sua fondazione e alle prime istituzioni volute da Romolo, e diversamente da quelle greche, comportava la compresenza di coloni romani e quella parte di uomini delle citt\u00e0 conquistate che non veniva destinata alla schiavit\u00f9.\nCome luoghi in cui stanziare i propri coloni i romani prediligevano citt\u00e0 gi\u00e0 abitate dai popoli sottomessi. Inizialmente servivano da avamposto per controllare un territorio che sarebbe stato ulteriormente colonizzato: in questo senso, il ruolo di Aquileia nell'espansione romana verso il nord est fu importantissimo. \nVerso la fine della Repubblica romana, le colonie servirono soprattutto da territorio abitabile dai proletari o dai veterani dell'esercito romano: in questo modo si riduceva la pressione demografica dell'Urbe.\nAmministrazione.\nEsistevano diversi tipi di colonia. I pi\u00f9 importanti erano le colonie romane e le colonie di diritto latino.\nColonia di diritto romano.\nGli abitanti di una colonia romana erano cittadini di Roma (\"colonia civium Romanorum\") e godevano quindi del riconoscimento di tutti i diritti legati a questa condizione. Erano inviati per controllare una zona di rilevanza strategico-militare. La procedura costitutiva prevedeva che una commissione (i \"tresviri coloniae deducendae\") guidasse i coloni presso il luogo assegnato, assegnando ad ogni capofamiglia un lotto di terra. Al centro di quest'area sorgeva la citt\u00e0. I coloni erano poi esenti dal servizio militare, ma dovevano presidiare e difendere il territorio assegnato contro le minacce interne ed esterne.\nL'amministrazione della citt\u00e0 era controllata direttamente da Roma. Erano per lo pi\u00f9 fondate a contatto con l\"ager Romanus\" o in prossimit\u00e0 delle coste, per la difesa del litorale. Queste ultime (7-8 al massimo: Ostia, Anzio, Terracina, \"Minturnae\", \"Sinuessa\", \"Sena Gallica\" e \"Castrum Novum\") avevano per\u00f2 una consistenza demografica molto ridotta, composte al massimo da 300 \"familiae\".\nColonia di diritto latino.\nErano invece 17 le colonie latine nel 291 a.C., destinate a vigilare i punti fondamentali della federazione romana e legate tutte a Roma da trattati. Erano quindi formate anche da ex cittadini che spesso le preferivano alle colonie romane, pur sapendo che, seppur mantenevano i diritti civili, la lontananza da Roma ne avrebbe reso difficile il loro utilizzo. L'appartenere ad una colonia latina spesso consentiva di migliorare il proprio \"status sociale\", grazie al fatto di ricevere importanti porzioni di terra, entrando a far parte di un importante centro cittadino di recente fondazione. Si trattava di centri pi\u00f9 popolosi rispetto alle colonie romane, formati da non meno di 2.500 fino a un massimo di 20.000 famiglie. La caratteristica di queste colonie era che, di fronte alla richiesta anche di un singolo colono di essere reintegrato nel precedente stato giuridico di cittadino romano, bastava trasferirsi nell'Urbe e far richiesta di fronte ad un censore, per divenire o tornare ad essere un cittadino romano. Potevano, pertanto, da questo momento in poi dare il proprio voto nelle varie assemblee, anche se solo in un collegio a sorte per volta.\nSi trattava di nuove entit\u00e0 statali, con magistrati locali, autonomia amministrativa e, in alcuni casi, con l'emissione di monete, ma comunque con l'obbligo di fornire, in caso di guerra, l'aiuto richiesto da Roma secondo la \"formula togatorum\". Gli abitanti delle colonie latine non erano \"cives Romani optimo iure\", ma possedevano lo \"ius connubii\" e lo \"ius commercii\" secondo i diritti del \"Nomen Latinum\". Le colonie venivano dedotte secondo il diritto latino sia come forma di controllo della diffusione della cittadinanza romana (in quanto considerata superiore a tutte le altre), sia per motivi pragmatici: non essendo direttamente governate da Roma come le colonie di diritto romano, ma avendo magistrati propri, potevano meglio e pi\u00f9 velocemente prendere decisioni per difendersi da pericoli imminenti. Tra queste ricordiamo quelle fondate dopo la sconfitta definitiva degli Equi, a Carsioli molto probabilmente nel 304 a.C., da cui era nata la trib\u00f9 \"Aniensis\", e ad \"Alba Fucens\" nel 303 a.C.\nLe colonie erano rette dai \"duoviri\", da un senato locale e da un'assemblea popolare. In et\u00e0 imperiale alcune citt\u00e0 si arrogarono il titolo di colonia pur non possedendolo, perch\u00e9 questo titolo era diventato un privilegio di pochi \"municipia\".\nElenco colonie romane.\nIn et\u00e0 imperiale.\nSappiamo che Augusto riordin\u00f2 il nuovo sistema amministrativo provinciale anche grazie alla creazione di ventotto colonie e numerosi municipi che favorirono la romanizzazione dell'intero bacino del Mediterraneo."}
{"id": "507249", "revid": "44638", "url": "https://it.wikipedia.org/wiki?curid=507249", "title": "Colonia latina", "text": ""}
{"id": "507250", "revid": "767487", "url": "https://it.wikipedia.org/wiki?curid=507250", "title": "Distretto di Dib\u00ebr", "text": " \nIl distretto di Dib\u00ebr (in albanese: \"Rrethi i Dibr\u00ebs\") era uno dei 36 distretti amministrativi dell'Albania.\nLa riforma amministrativa del 2015 ha ricompreso il territorio dell'ex distretto nel comune di Dib\u00ebr, di nuova istituzione.\nGeografia antropica.\nSuddivisioni amministrative.\nIl distretto comprendeva un comune urbano e 14 comuni rurali."}
{"id": "507251", "revid": "44638", "url": "https://it.wikipedia.org/wiki?curid=507251", "title": "Colonie romane", "text": ""}
{"id": "507254", "revid": "1543377", "url": "https://it.wikipedia.org/wiki?curid=507254", "title": "Distretto di Durazzo", "text": " \nIl distretto di Durazzo (in albanese: \"Rrethi i Durr\u00ebsit\") era uno dei 36 distretti amministrativi dell'Albania. \nLa riforma amministrativa del 2015 ha suddiviso il territorio dell'ex-distretto in 2 comuni: Durazzo e Shijak.\nGeografia antropica.\nSuddivisioni amministrative.\nIl distretto comprendeva 4 comuni urbani e 6 comuni rurali."}
{"id": "507255", "revid": "767487", "url": "https://it.wikipedia.org/wiki?curid=507255", "title": "Ghibli (cantautore)", "text": "Biografia.\nCristofaro Pascale inizia la sua carriera musicale costituendo varie formazioni tra le quali i \"Taxirum\", gruppo di rock progressivo formato con i componenti originari degli Algebra di Mario Giammetti, giornalista e biografo dei Genesis , oltre che musicista. Dopo lo scioglimento dei Taxirum, avvenuto quando la Lira Records di Milano propone alla band un contratto discografico, inizia nel 1990 l'attivit\u00e0 di rocker solista abbandonando il suo nome e cognome e diventando Ghibli.\nIl nome d'arte, un'identificazione con l'omonimo vento tipico del Nord-Africa, attraverso la sua musica diventa un simbolo che dovr\u00e0 trascinare con impeto la condizione umana in una dimensione alternativa. Dai suoi testi questa dimensione traspare in maniera netta ed \u00e8 fatta di libert\u00e0 individuale ed amore universale da ricercare attraverso una comunicazione vera. In questa dimensione non c'\u00e8 spazio per i luoghi comuni, sconfitti dalla propria identit\u00e0. Ghibli traccia, cos\u00ec, la strada da percorrere per raggiungere una verit\u00e0 inconfondibile che aprir\u00e0 le porte della definitiva liberazione.\nIl primo album, Vento di rock, \u00e8 del 1993 ed \u00e8 pubblicato dall'etichetta napoletana Lucky Music: 10 brani di rock melodico di derivazione hard, con prevalenti timbriche californiane, tra i quali \"Black out\" realizzato in video clip e scelto dall'emittente televisiva \"CDS TV\" come sigla del programma \"Non sono favole\".\nGhibli si esibisce nei vari tour accompagnato principalmente da turnisti, anche di rilievo; ma in seguito, considerato che il \"live\" \u00e8 la sua comunicazione preferita, definisce una propria band alla quale infonde il \"feeling\" ed il \"groove\" necessari per le sue caratteristiche. Da ricordare il \"Concerto per la Vita\" al Teatro Massimo di Benevento, tenuto in onore dei sopravvissuti del conflitto della ex Jugoslavia.\nIl live \u00e8 quasi senza sosta. \u00c8 una svolta significativa nella sua vita tanto da farsi attendere fino al 2001 per l'uscita del suo secondo lavoro, Deviazioni elettriche, pubblicato da Vitaminic. L'album, caratterizzato da linee melodiche pi\u00f9 aggressive rispetto al primo e con accenni di heavy metal, vanta la presenza di musicisti di rilievo come Franco Maria Manna, bassista degli \"Stage\" (\"tribute band\" dei Deep Purple) e Roberto Perrone (batterista di Edoardo Bennato). La \"track list\", oltre ad 8 brani composti ed arrangiati interamente da Ghibli, comprende anche le versioni riarrangiate di Impressioni di settembre della Premiata Forneria Marconi e \"Visioni\" dei New Trolls, dedicata al chitarrista ed amico Nico Di Palo.\nNel 2003 scala le classifiche di \"MTV.it\": i brani \"Deviazioni elettriche\" e soprattutto \"Mondo straniero\", considerato folgorante dalla rivista musicale \"MOVIMENTIprog\", hanno mantenuto la prima posizione per mesi, davanti ad artisti pi\u00f9 quotati.\nA febbraio del 2005 si lega alla Blond Records di Roma firmando un contratto discografico ed editoriale. L'etichetta, diretta da Enrico Capuano, decide di rimasterizzare e ristampare l'album Deviazioni elettriche, pubblicandolo ad aprile dello stesso anno in edizione speciale.\nNel 2008 raggiunge la prima posizione assoluta, che mantiene per cinque mesi consecutivi, nella classifica di \"FreeZone Top 20\" su \"Radiostar.TV\", l'emittente televisiva on line che propone i 20 artisti pi\u00f9 votati su \"Radiostar\" e, nel mese di ottobre, si aggiudica il titolo di \"FreeZoneTop\" quale artista vincitore della nuova edizione del programma.\nDal 2010, affiancato al tour annuale, propone un tributo live a Lucio Battisti. Questo progetto gli permette di ampliare temporaneamente il seguito artistico, costituito per oltre un anno da un cast di musicisti.\nDefinito \"Il vento elettrico italiano\" soprattutto in Campania, regione di adozione, ha uno spazio dedicato nell\"'Enciclopedia del pop rock napoletano\" di Renato Marengo e Michael Pergolani, edita dalla Rai Eri.\nIl tributo live a Lucio Battisti.\nIl 10 aprile 2010 inizia il tour-tributo \"Ghibli canta Battisti\". \u00c8 un progetto live pluriannuale collaterale nel corso del quale Ghibli propone i migliori brani di Lucio Battisti, riarrangiati in chiave rock. L'essenza del live \u00e8 data dall'attenzione e la cura dedicata dall'artista al modo di interpretare Battisti, non emulandone la voce ma rispettando la modulazione, le accentazioni e le pause vocali originali, con l'intento di incarnare lo spirito delle canzoni e non snaturarne le sensazioni. Tra le prime date del tour figura subito l'esibizione di Frosinone in terra laziale, regione di nascita del cantautore di Poggio Bustone, seguita dalle telecamere di \"Voci della notte\" di \"Teleuniverso\"."}
{"id": "507256", "revid": "121182741", "url": "https://it.wikipedia.org/wiki?curid=507256", "title": "Carl and the Passions - &quot;So Tough&quot;", "text": "Carl and the Passions - \"So Tough\" \u00e8 un album del gruppo musicale statunitense The Beach Boys, registrato presso i Brother Studio di Los Angeles tra il dicembre 1971 e aprile 1972, pubblicato il successivo 15 maggio.\nLe note di copertina recitano che il disco \u00e8 stato prodotto da tutti i membri del gruppo, inclusi i neo arrivati Ricky Fataar (futuro membro del gruppo parodia dei Beatles \"The Rutles\") e Blondie Chaplin, ma soprattutto da Carl Wilson.\nIl disco.\nNel 1971, Carl Wilson, all'epoca il leader musicale del gruppo dopo la defezione di Brian Wilson per motivi di salute, decise di \"irrobustire\" la formazione dei Beach Boys assumendo un terzo chitarrista, Blondie Chaplin, il cui stile di canto influenzato dal soul apport\u00f2 un forte elemento R&amp;B alle sonorit\u00e0 della band. Anche il batterista e cantautore Ricky Fataar entr\u00f2 a far parte del gruppo in questo periodo, dato che Dennis Wilson aveva riportato un debilitante infortunio a una mano. Entrambi sudafricani, Blondie e Ricky furono scoperti da Carl mentre questi suonavano nell'influente gruppo musicale sudafricano The Flames a Londra, circa nel 1969.\nNon molto tempo dopo l'inizio delle sessioni, Bruce Johnston ebbe una diverbio con il manager della band Jack Rieley e lasci\u00f2 il gruppo. Esistono versioni contrastanti sulla dipartita di Johnston, non \u00e8 ben chiaro se sia andato via di sua spontanea volont\u00e0 oppure se sia stato licenziato. Secondo lo stesso Johnston, egli decise di andarsene perch\u00e9 in disaccordo con la svolta stilistica suggerita da Rieley, affinch\u00e9 i Beach Boys adottassero un approccio hard rock ed inoltre sentiva che la prolungata assenza di Brian Wilson avrebbe condotto a un inevitabile declino artistico della band. Tuttavia, Rieley afferma invece di aver licenziato Johnston, a causa del presunto disprezzo che aveva dimostrato nei confronti di Brian Wilson e dei suoi problemi di depressione. Il principale contributo compositivo di Johnston, una versione preliminare di \"Endless Harmony\" intitolata \"Ten Years of Harmony\", fu re-incisa in seguito per l'album \"Keepin' the Summer Alive\" del 1980. \nL'album ha raggiunto il 47\u00ba posto nella classifica negli Stati Uniti e il 25\u00ba posto nel Regno Unito.\nLe edizioni successive hanno visto anche leggere modifiche alla copertina, dove \u00e8 stata aggiunta il bianco e a grossi caratteri la scritta Beach Boys che nell'edizione originale non compariva.\nTracce.\nSingoli.\nDall'LP sono stati tratti i seguenti singoli:"}
{"id": "507257", "revid": "122387513", "url": "https://it.wikipedia.org/wiki?curid=507257", "title": "Focaccia barese", "text": "La focaccia barese \u00e8 un prodotto lievitato da forno tipico della Puglia. \u00c8 diffusa specialmente nelle province di Bari, Barletta-Andria-Trani, Taranto, Gargano e in generale in provincia di Foggia, dove la si pu\u00f2 trovare abitualmente nei panifici. Nel 2010 si \u00e8 costituito il Consorzio Focaccia barese che ha iniziato l'iter per l'iscrizione della Focaccia di Bari nel registro europeo delle STG.\nOrigini e preparazione.\nNasce ad Altamura, come variante del tradizionale pane di grano duro, verosimilmente dall'esigenza di sfruttare il calore iniziale forte del forno a legna, prima che questo si stabilizzi sulla temperatura ideale per cuocere il pane. Prima di procedere all'infornamento delle pagnotte, si stendeva un pezzo di pasta di pane cruda su una teglia, lo si lasciava riposare un po', dunque lo si condiva e infine lo si cuoceva. Trattandosi di un prodotto della tradizione gastronomica popolare, la ricetta presenta numerose varianti, per lo pi\u00f9 su base geografica.\nNella sua versione pi\u00f9 tipica, la base della focaccia si ottiene amalgamando semola rimacinata, patate lesse, sale, lievito e acqua cos\u00ec da ottenere un impasto piuttosto elastico, molle ma non appiccicoso, che viene lasciato lievitare, steso in una teglia tonda unta con molto olio extravergine d'oliva, quindi lasciato lievitare di nuovo, condito e cotto, preferibilmente in forno a legna.\nL'olio viene anche versato sulla superficie della focaccia insieme al condimento. Circa quest'ultimo, che va posto sull'impasto inderogabilmente prima della cottura, \u00e8 possibile distinguere almeno tre varianti tradizionali:\nA tali varianti se ne affiancano altre, che di volta in volta prevedono l'aggiunta di peperoni, melanzane, cipolle o altre verdure. Al termine della cottura, si sar\u00e0 ottenuta una spianata pi\u00f9 soffice della pizza con un'altezza di 1-3\u00a0cm. Va gustata calda per assaporarne appieno la fragranza."}
{"id": "507259", "revid": "721282", "url": "https://it.wikipedia.org/wiki?curid=507259", "title": "Kula World", "text": "Kula World \u00e8 un videogioco in 3D per PlayStation di tipo rompicapo, sviluppato da Game Design Sweden AB e pubblicato dalla SCEE nel luglio del 1998. In Nord America venne pubblicato nello stesso anno ma quattro mesi dopo da Psygnosis, con il nome di Roll Away, mentre in Giappone dalla SCEI nel maggio 1999 come . Fu uno dei primi a usufruire della emessa vibrazione del controller DualShock della console.\nA causa della sua rarit\u00e0 copie del titolo sono state vendute a prezzo elevato tramite siti di aste on-line. Dal 29 novembre 2007 \u00e8 possibile scaricarlo per PlayStation 3 e PlayStation Portable tramite PlayStation Network. Nel 2011 \u00e8 stata pubblicata su Google Play la conversione per Android.\nModalit\u00e0 di gioco.\nL'obiettivo e scopo di \"Kula World\" \u00e8 quello di muovere rotolando Kula, una palla da spiaggia di vari colori e fantasie, attraverso centocinquanta livelli suddivisi in dieci mondi (quindici per ciascuno). Per completarli, il giocatore deve trovare e prendere un certo numero di chiavi (variabile da livello a livello), che sbloccano la porta di uscita e raggiungerla prima che il tempo finisca.\nOgni livello contiene degli oggetti come monete, clessidre e gemme, i quali danno tutti dei punteggi casuali, e poi c'\u00e8 uno dei cinque frutti che possono essere raccolti: la pesca, il cocomero, la zucca, le banane e la fragola. Quando queste ultime le si raccolgono, si forma la parola \u201cBONUS\u201d e si sblocca un livello per l'appunto bonus, giocabile una sola volta: per superarlo con successo bisogna rotolare sopra tutti i blocchi. Durante il corso della partita, se il tempo a disposizione scade, e che la palla viene toccata da un nemico o cade nel vuoto, il risultato ottenuto sar\u00e0 0.\nInsieme ai normali, in pi\u00f9 ci sono trenta livelli bonus e dieci livelli nascosti (accessibili da una porta secondaria), per un totale di centonovanta livelli. Al termine della modalit\u00e0 \u201c\"Arcade\"\u201d o \u201c\"Time Trial\"\u201d si renderanno disponibili ulteriori venti livelli aggiuntivi, tra i pi\u00f9 complessi di tutto il titolo, contenuti nell'opzione \u201c\"The Final\"\u201d.\nPer rendere pi\u00f9 complicato il gioco esistono blocchi particolari che ostacolano Kula: dotati di raggi laser, spine o punteruoli, crollabili, roventi, scivolosi, mobili, invisibili (che a volte compaiono per breve periodo mediante il raccoglimento di occhiali da sole) e trasparenti, che appaiono o scompaiono. Inoltre, sono presenti nemici di variegate forme che si muovono in maniera diversa, i quali la scoppiano con il solo contatto. Oltre a essi vi sono due tipi di medicinali con l'aspetto di pillole: quella gialla e rossa disturba la visuale di gioco per qualche secondo e accelera la velocit\u00e0 del conto alla rovescia; l'altra, di colore viola e blu, costringe Kula a saltare in continuazione, e quindi a muoversi di due caselle alla volta, e permette di effettuare salti di tre caselle. Dal quinto mondo in poi vengono introdotti i teletrasportatori, i quali permetteranno di spostare la palla in una zona irraggiungibile del livello (un colore diverso equivale a differenti zone), ma quando a volte sono disattivi, bisogner\u00e0 cercare e trovare l'interruttore con il suo colore corrispondente; tale interruttore pu\u00f2 essere usato anche per disattivare i raggi laser.\nSi andr\u00e0 in game over quando il punteggio principale arriva a 0. \u00c8 infine presente una modalit\u00e0 per due giocatori che si divide in \u201c\"CopyCat\"\u201d e la sopracitata \u201c\"Time Trial\"\u201d: nella prima uno dei due deve ripetere le mosse dell'altro, fino a quando non commettono un errore, mentre nella seconda entrambi devono completare i livelli nel minor tempo possibile. Da segnalare che in entrambe, le chiavi e tutti gli oggetti non avranno alcun valore in punti.\nAccoglienza.\n\"Kula World\" ebbe delle recensioni e dei giudizi generalmente positivi da parte dei siti web specializzati.\nEredit\u00e0.\nUn remake non ufficiale di \"Kula World\" con licenza freeware \u00e8 uscito nel 2010, sotto il nome di \"Cubosphere\".\nNel 2021 uscir\u00e0 solo per PlayStation 4 \"The Gravity Trickster\", una sorta di sequel spirituale del gioco originale con grafica migliorata, con dei nuovi elementi aggiuntivi."}
{"id": "507260", "revid": "110157", "url": "https://it.wikipedia.org/wiki?curid=507260", "title": "Mandalay", "text": "Mandalay \u00e8 una citt\u00e0 della Birmania. Conta 933.000 abitanti (2.500.000 nell'agglomerato urbano). \u00c8 capoluogo della provincia omonima (34.253\u00a0km\u00b2, 4.581.000 ab.) e porto commerciale sul fiume Irrawaddy. \u00c8 sede di industrie tessili, metalmeccaniche, alimentari e del legno. L'abitato si estende intorno al nucleo storico, racchiuso da mura, dove si trovano templi, monasteri, vasti parchi e il Palazzo Reale. Fu capitale del Regno birmano fino all'occupazione britannica del 1885.\nNella sua provincia c'\u00e8 la capitale della Birmania, Naypyidaw.\nStoria.\nMandalay fu fondata nel 1857 dall'imperatore Mindon Min come capitale dell'ultimo Regno di Birmania. Fu costruita su una collina e racchiusa da imponenti mura erette per difendersi dalla minaccia dei britannici, reduci dalla vittoria nella seconda guerra anglo-birmana. La citt\u00e0 era conosciuta anche come \"metropoli del Buddhismo\".\nNel 1885 fu conquistata dai britannici, che posero fine al regno e lo annetterono all'India britannica. Durante la seconda guerra mondiale fu occupata dalle truppe dell'Impero del Giappone che per indebolire la Cina aveva occupato anche l'Indocina francese. Diventata una roccaforte giapponese, fu liberata dagli Alleati nel 1945 dopo molti bombardamenti che danneggiarono le grandi opere artistiche.\nEconomia.\nMandalay \u00e8 il maggior centro di comunicazioni e trasporti dello stato. Qui ha sede la Air Mandalay e molte industrie e imprese che lavorano seta, argento, oro, pietra ecc. Il turismo ha avuto uno slancio con l'apertura della dittatura militare alle riforme, ed \u00e8 una delle mete principali dei turisti per il suo grande valore artistico. Ci sono molti monasteri, oltre 700 pagode, e nella parte inferiore della collina, nella pagoda Kuthodaw, si trovano le Sacre Scritture del Buddismo, considerate il libro pi\u00f9 lungo del mondo."}
{"id": "507261", "revid": "123728498", "url": "https://it.wikipedia.org/wiki?curid=507261", "title": "Honden", "text": "Un \u00e8 l'area pi\u00f9 sacra, il Sancta Sanctorum dei santuari shintoisti (\"jinja\"), del santuario dov'\u00e8 riposta la statua o la reliquia rappresentante la divinit\u00e0. Esso \u00e8 generalmente chiuso al pubblico; i sacerdoti stessi entrano solo per officiare i riti pi\u00f9 importanti.\nFisicamente, l\"honden\" \u00e8 situato nel cuore del complesso templare, collegato al resto dell'edificio, posto generalmente in zone rialzate, e protetto da recinzioni. Solitamente sembra un piccolo tempietto, completo di tetto spiovente, pareti e porte, che restano solitamente chiuse se non in occasione di un \"matsuri\" (festa).\nAl centro dell'honden c'\u00e8 il , in cui si dice risieda il kami. Questo pu\u00f2 essere una roccia, una statua (pi\u00f9 comune nei santuari recenti) o uno specchio.\nOccasionalmente, l'honden pu\u00f2 essere dedicato a pi\u00f9 kami."}
{"id": "507262", "revid": "1149807", "url": "https://it.wikipedia.org/wiki?curid=507262", "title": "Kamehameha", "text": ""}
{"id": "507263", "revid": "729019", "url": "https://it.wikipedia.org/wiki?curid=507263", "title": "Ali Akbar Hashemi Rafsanjani", "text": "\u00c8 stato presidente dell'Iran dal 1989 al 1997, presidente dell'Assemblea degli Esperti dal 2007 al 2011 e presidente del Consiglio per il Discernimento dell'Iran dal 1989 alla morte.\nBiografia.\nAttivit\u00e0 civili.\nFrequent\u00f2 i corsi religiosi che si tenevano a Qom, la citt\u00e0 santa sciita iraniana, per una dozzina di anni, di cui sei sotto la guida dell'ayatollah Khomeyni, di cui divenne uno dei pi\u00f9 fedeli collaboratori.\nNon troppo appassionato di studi dei commentari coranici (\"tafs\u012br\"), si dedic\u00f2 con sempre maggior impegno alla carriera di militante politico, per la quale sar\u00e0 arrestato a quattro riprese, e di uomo d'affari, grazie alla quale realizzer\u00e0, fra il 1960 e il 1976, operazioni immobiliari a Qom che gli frutteranno grandi profitti. Divenne inoltre uno dei pi\u00f9 importanti grossisti di pistacchi d'Iran e fu considerato come l'uomo pi\u00f9 ricco del Paese, tanto che la sua fortuna personale fu stimata ammontare a vari miliardi di dollari.\nNel 1979, prima della caduta dello Sh\u0101h, si present\u00f2 come rappresentante dei piccoli commercianti del bazar, guadagnandosi il soprannome di Akbar Shah (Shah Akbar).\nCarriera politica.\nRafsanj\u0101ni fu uno degli uomini-chiave del Consiglio Rivoluzionario dell'Iran fin dagli esordi della nuova Repubblica islamica, insieme a Mohammad Javad Bahonar, Mohammad Beheshti, Morteza Motahhari e Abdolkarim Musavi Ardebili.\nFedele dell'\u0100yatoll\u0101h Khomeyni, nel 1980 fu eletto presidente del Parlamento (\"Majles\"), carica che conserv\u00f2 fino al 1989. Durante il conflitto contro l'Iraq (1980-1988), fu il procuratore di Khomeyni nel seno del potente Consiglio di Guerra e non manca chi lo accusa ancor oggi di aver prolungato le ostilit\u00e0 contro il paese aggressore dopo la riconquista dei territori iraniani occupati dall'Iraq. Nonostante un rapporto conflittuale con gli Stati Uniti d'America, esercit\u00f2 un ruolo per la liberazione degli ostaggi in Libano.\nNel marzo 1988, Khomeyni lo nomin\u00f2 comandante in capo delle forze armate iraniane e in aprile egli decise cos\u00ec il cessate-il-fuoco con l'Iraq, guadagnandosi fama di pragmatismo pur nel suo conservatorismo.\nA febbraio 1989 fu nominato da Khomeyni presidente del Consiglio per il Discernimento, l'assemblea amministrativa incaricata di risolvere i conflitti legislativi tra Parlamento e Consiglio dei Guardiani. Fu confermato alla presidenza pi\u00f9 volte, sino alla morte avvenuta l'8 gennaio 2017. Ad agosto 1989 Rafsanj\u0101ni succedette a Ali Khamenei quale presidente della Repubblica dell'Iran. Tenne la carica per due mandati completi, fino ad agosto 1997.\nNel 2000, nelle prime elezioni dopo la fine del suo mandato presidenziale, Rafsanj\u0101ni si present\u00f2 ancora per un seggio parlamentare ma ministero degli Interni iraniano certific\u00f2 che non rientr\u00f2 fra i 30 rappresentanti di Tehr\u0101n. Il Consiglio dei Guardiani dichiar\u00f2 allora nulli numerosi voti e riusc\u00ec a farlo eleggere come 30\u00ba rappresentante. Rafsanj\u0101ni cos\u00ec divenne di nuovo un membro del Parlamento ma si dimise prima di giurare come deputato. Spieg\u00f2 il suo atto affermando che \"sarebbe stato pi\u00f9 utile nel servire il popolo in altri posti\".\nNel 2005 tent\u00f2 di conquistare un terzo mandato presidenziale ma perse al secondo ballottaggio contro il sindaco di Teheran Ma\u1e25m\u016bd Ahmadinej\u0101d nelle elezioni presidenziali iraniane del 2005 sebbene avesse vinto il primo turno delle votazioni. Gli osservatori internazionali ritennero che Ahmadinej\u0101d avesse uno stile di vita semplice ed un programma di governo a favore delle classi pi\u00f9 povere, fattore che Rafsanj\u0101ni non sembrava poter mettere in atto. Inoltre a favore di Ahmadinej\u0101d giocava anche il fatto, sempre secondo gli osservatori internazionali, di avere un modello d'integrit\u00e0 religiosa non corrotto dal potere, caratteristica che Rafsanj\u0101ni non avrebbe posseduto. \u00c8 stato consigliere della Guida suprema in materia di politica nazionale.\nIn seguito ai solenni funerali presieduti dalla Guida suprema Ali Khamenei presso la grande moschea di Jamaran, \u00e8 stato sepolto il 10 gennaio 2017 nello stesso mausoleo al di fuori del cimitero di Behesht-e Zahra dove venne tumulata la salma di Ruhollah Khomeyni.\nMandato di cattura.\nIl 25 ottobre 2006 la magistratura argentina ha emesso un mandato di cattura nei confronti di Rafsanj\u0101ni come mandante della strage del 18 luglio del 1994 al centro ebraico di Buenos Aires, che fece 85 morti e pi\u00f9 di 300 feriti. L'attentato fu deciso, secondo il procuratore, in una riunione ai pi\u00f9 alti livelli a Teheran, il 13 agosto dell'anno precedente, e venne chiesto a Hezbollah di realizzare l'attacco. Uno dei possibili moventi sarebbe stato l'interruzione degli accordi nucleari da parte del governo argentino con l'Iran.\nVita privata.\nRafsanj\u0101ni \u00e8 nato nei pressi della cittadina di Rafsanj\u0101n, nell'Iran centrale. Da un suo matrimonio nel 1958, Rafsanj\u0101ni ha avuto cinque figli: tre maschi - Mohsen, Mehdi e Yasser - e due femmine - F\u0101temeh e Faezeh. Solo Faezeh H\u0101shemi ha intrapreso la vita politica, tanto da essere entrata a far parte del \"Majles\" e da diventare editorialista del giornale \"Zan\".\nIn anni recenti alcune voci, considerate nel suo ambiente diffamatrici, lo hanno accusato di essersi arricchito con varie propriet\u00e0. Nella campagna presidenziale del 2005 egli sment\u00ec tali voci. Chiunque fosse stato in grado di identificare una propriet\u00e0 da lui non denunciata - egli disse - avrebbe potuto impadronirsene.\nRafsanj\u0101ni \u00e8 autore di alcuni libri, il pi\u00f9 importante dei quali riguarda Amir Kabir ed \u00e8 intitolato \"Amir Kabir, l'Eroe della lotta contro l'imperialismo\".\nCitazioni.\nDurante il suo discorso per la \"Giornata di Gerusalemme\" del 14 dicembre 2001, Rafsanj\u0101ni fece riferimento alla posizione dell'Iran su Israele e il mondo occidentale. Disse (in base alla traduzione fattane dalla britannica BBC):"}
{"id": "507264", "revid": "1305772", "url": "https://it.wikipedia.org/wiki?curid=507264", "title": "Graveland", "text": ""}
{"id": "507266", "revid": "671029", "url": "https://it.wikipedia.org/wiki?curid=507266", "title": "Campionato italiano di hockey su ghiaccio 1925", "text": "Il campionato italiano di hockey su ghiaccio 1925 fu la 1\u00aa edizione del massimo campionato nazionale (in realt\u00e0 lo divenne solo nel 1927, con una manovra retroattiva) e si disput\u00f2 in gara unica l'8 marzo 1925, presso il Palazzo del Ghiaccio di Milano. Al vincitore venne assegnata la \"Coppa Cinzano\", messa in palio dalla Casa Vinicola \"Marone Cinzano\".\nFormazioni.\nLe squadre che presero parte a questo primo trofeo furono tre, provenienti da Milano, Cortina d'Ampezzo e da Torino:\nSolamente le prime due squadre poterono partecipare alla finale.\nFinale.\nPer la gara finale, come arbitro dell'incontro fu decretato Botturi I. Di fronte ad un pubblico numeroso la formazione di casa sconfisse gli avversari per 9-0, conquistando cos\u00ec la Coppa Cinzano messa in palio per il vincitore. Solo nel 1927 con una manovra retroattiva la conquista della Coppa Cinzano valse come titolo nazionale."}
{"id": "507269", "revid": "104458", "url": "https://it.wikipedia.org/wiki?curid=507269", "title": "Cantone di Ch\u00e2teau-Thierry", "text": "Il Cantone di Ch\u00e2teau-Thierry \u00e8 una divisione amministrativa dell'Arrondissement di Ch\u00e2teau-Thierry con capoluogo Ch\u00e2teau-Thierry.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, non ha subito modifiche.\nComposizione.\nComprende 21 comuni:"}
{"id": "507270", "revid": "8596", "url": "https://it.wikipedia.org/wiki?curid=507270", "title": "Luigi I di Portogallo", "text": ""}
{"id": "507271", "revid": "466539", "url": "https://it.wikipedia.org/wiki?curid=507271", "title": "Mohammad Khatami", "text": "\u00c8 stato il quinto Presidente dell'Iran dal 3 agosto 1997 al 3 agosto 2005 e gli \u00e8 succeduto Mahmud Ahmadinej\u0101d.\nKh\u0101tami \u00e8 stato eletto Presidente il 23 maggio 1997 ed eletto una seconda volta l'8 giugno 2001. Kh\u0101tami vinse ampiamente grazie al voto femminile e giovanile a causa delle sue promesse di migliorare lo stato delle donne e di dare una risposta alle domande delle generazioni pi\u00f9 giovani in Iran.\nIl giorno della sua elezione, il 2 di Khord\u0101d 1376 secondo il calendario iraniano, \u00e8 considerato la data d'avvio delle \"riforme\" in Iran. I suoi seguaci o quanti hanno aderito a tale corrente politica sono normalmente detti appartenere al \"Movimento del 2 di Khord\u0101d\".\nEsordi della carriera.\nKh\u0101tami consegu\u00ec una laurea breve in Filosofia occidentale nell'Universit\u00e0 di Esfahan ma abbandon\u00f2 gli studi accademici mentre preparava una laurea di secondo livello in Scienze dell'educazione nell'Universit\u00e0 di Tehran. Si rec\u00f2 invece a Qom per completare i suoi primi studi in Scienze Islamiche (\"\u02bfolum diniyye\"). Studi\u00f2 qui per sette anni e complet\u00f2 i corsi al massimo livello previsto (Ijtih\u0101d). Dopo di ci\u00f2 and\u00f2 in Germania per ricoprire il posto di responsabile del Centro Islamico di Amburgo, dove rimase fino alla Rivoluzione Islamica in Iran.\nPrima della sua Presidenza, Kh\u0101tami \u00e8 stato deputato al \"Majlis\" (Parlamento) dal 1980 al 1982, supervisore dell'Istituto Kayhan, Ministro della cultura e dell'orientamento islamico dell'Iran (1982-1986 e infine per un secondo mandato dal 1989 al 24 maggio 1992, quando si dimise per diventare responsabile della Biblioteca Nazionale dell'Iran dal 1992 al 1997 e membro del Consiglio Supremo della Rivoluzione Culturale.\n\u00c8 anche membro e Presidente del Consiglio Centrale della Lega dei Chierici Militanti.\nPresidenza.\nGabinetto.\nKh\u0101tami \u00e8 considerato il primo Presidente riformista dell'Iran, dal momento che il nucleo della sua campagna elettorale era stato il ruolo della legge nel Paese, della democrazia e il coinvolgimento di tutti gli Iraniani nel processo di decisione politica. La sua politica di riforma tuttavia lo port\u00f2 a continui urti con la linea dura rappresentata dal clero conservatore fortemente attestato nel Governo iraniano, che controlla le potenti organizzazioni governative come il Consiglio dei Guardiani, i cui membri sono nominati dalla Guida Suprema. Kh\u0101tami ha perso molti di questi scontri e alla fine della sua Presidenza molti dei suoi sostenitori hanno patito una forte disillusione nei suoi confronti.\nPolitica economica.\nLa politica economica di Khatami ha seguito l'iter messo in atto dal precedente Governo, mirante a una maggior industrializzazione del Paese. Quanto alla politica macro-economica, Kh\u0101tami ha proseguito nella politica liberistica che per primo era stata avviata da Rafsanj\u0101ni nel primo Piano quinquennale di sviluppo dello Stato iraniano (1990-1995). Le critiche dalla destra hanno accusato il Presidente Kh\u0101tami di aver trascurato l'economia a favore della politica. Il 10 aprile 2005 Kh\u0101tami ha riposto puntando l'attenzione sullo sviluppo economico comunque conseguito, sulle operazioni su larga scala nel settore privato e sul 6% di crescita economica registrato come risultati conseguiti dal suo Governo. 5 miliardi di dollari USA sono stati destinati al settore privato per promuovere l'economia, aggiungendo che il controvalore di contratti firmati in tale settore era cresciuto fino a 10 miliardi di US$. Un anno del suo primo Mandato da Presidente dell'Iran, Mohammad Kh\u0101tami ammise che l'economia iraniana era \"cronicamente malata ... e sarebbe rimasta tale a meno che non ci fosse stata una ristrutturazione radicale\". Il suo \"staff\" economico cominci\u00f2 a occuparsi di un certo numero di problemi economici deficitari ma numerosi problemi rimanevano irrisolti. Le difficolt\u00e0 restanti possono essere attribuiti alla limitata capacit\u00e0 di questo \"staff\", alla struttura stessa dell'economia iraniana e alla societ\u00e0, come pure al dissenso politico in atto.\nPolitica estera.\nDurante la Presidenza di Kh\u0101tami, la politica estera dell'Iran entr\u00f2 in una nuova fase; spostandosi dalla logica del confronto a quella della conciliazione. La visione del mondo del Presidente riformista dell'Iran Mohammad Kh\u0101tami e la sua idea di politica estera furono differenti da quelle dei suoi predecessori. Nella concezione di politica estera di Kh\u0101tami non esisteva l'\"urto delle culture\", ed egli era piuttosto incline a favorire un dialogo fra le culture\". La politica di distensione di Kh\u0101tami aveva creato un'atmosfera favorevole all'ampliamento delle relazioni fra le nazioni del mondo e le relazioni intrattenute con le maggiori potenze del pianeta diedero luogo a concreti miglioramenti della situazione internazionale. Soltanto le relazioni con gli USA rimasero caratterizzate da reciproca sfiducia e sospetto. Durante i due mandati di Kh\u0101tami, Tehran fece sforzi sempre pi\u00f9 evidenti per giocare un ruolo maggiore nell'area del Golfo Persico e anche al di fuori di essa.\nL'8 aprile, Kh\u0101tami sedette accanto al Presidente israeliano (nativo dell'Iran) Moshe Katsav durante i funerali di Papa Giovanni Paolo II a causa del puro e semplice ordine alfabetico prescelto per ospitare le autorit\u00e0 internazionali presenti alla cerimonia. Pi\u00f9 tardi Katsav disse di aver stretto le mani ed aver parlato con Kh\u0101tami. Questo evento fu nei fatti il primo contatto politico fra Iran e Israele da quando le relazioni diplomatiche fra i due paesi erano state interrotte dall'Iran nel 1979. \nTuttavia, dopo il suo ritorno in Iran, i \"media\" strettamente controllati dal regime iraniano affermarono che Kh\u0101tami aveva decisamente negato quanto sostenuto dal leader israeliano.\nKh\u0101tami aveva incontrato molte altre personalit\u00e0 di spicco, incluso Giovanni Paolo II, Koichiro Matsura, Jacques Chirac, Johannes Rau, Vladimir Putin, Abdelaziz Bouteflika e Hugo Ch\u00e1vez.\nRiforme interne.\nKh\u0101tami \u00e8 noto ai pi\u00f9 per essere stato il primo Presidente riformista dell'Iran dalla Rivoluzione Islamica del 1979. Dopo aver assunto l'incarico grazie a una valanga di voti in suo favore ed aver basato la sua campagna elettorale sulle promesse di accrescere la tolleranza politica e la democrazia e di rendere pi\u00f9 aperta la societ\u00e0 affermando la sovranit\u00e0 del diritto, Kh\u0101tami fronteggi\u00f2 una fiera opposizione espressa dalle potenti fazioni conservatrici all'interno dell'\"establishment\" politico iraniano. Durante i suoi due mandati egli fu in grado di introdurre alcuni seri cambiamenti e riforme nel sistema politico iraniano, ma malgrado ci\u00f2 \u00e8 opinione comune ritenere che egli abbia perso molte battaglie coi suoi oppositori. Causa della disfatta riformista fu la scarsa o nulla autorit\u00e0 che il Presidente Kh\u0101tami aveva in molte importanti istituzioni statali, quali la magistratura, la polizia, l'esercito e cos\u00ec via. Secondo una famosa dichiarazione rilasciata da Kh\u0101tami, il Governo sopravvisse alla media di una crisi nazionale ogni 9 giorni nel corso del suo incarico. I punti salienti delle crisi di maggior rilievo (relative al suo piano di riforme interne) nel corso della Presidenza di Kh\u0101tami includono:\nDialogo fra culture.\nKh\u0101tami introdusse la teoria del \"Dialogo fra le culture\" come risposta alla teoria di Samuel Huntington sullo \"scontro fra le civilt\u00e0\". Dopo che ebbe introdotto tale concetto in numerose associazioni internazionali (tra cui quelle di grande rilievo afferenti all'ONU) la teoria acquist\u00f2 credito a livello internazionale.\nDi conseguenza le Nazioni Unite proclamarono l'anno 2001 come l'anno del \"Dialogo fra le culture\", grazie all'influenza esercitata da Kh\u0101tami in proposito. Patrocinando la moralizzazione della vita politica, Kh\u0101tami afferm\u00f2 che \u201cLa traduzione politica del \"Dialogo fra le culture\" avrebbe significato la supremazia di cultura, moralit\u00e0 e arte sulla politica.\" Kh\u0101tami per questo divenne una personalit\u00e0 di spessore internazionale e si guadagn\u00f2 credito fra gli intellettuali di tutto il mondo.\nVita personale e famiglia.\nSi \u00e8 sposato nel 1974, all'et\u00e0 di 31 anni, con Zohre S\u0101deghi, figlia del famoso professore di diritto religioso. Insieme hanno avuto due figlie e un figlio: Leila (nata nel 1975), Narges (nata nel 1981) ed \u2018Em\u0101d (nato nel 1989).\nIl padre di Kh\u0101tami, il defunto \u0100yatoll\u0101h Ruholl\u0101h Kh\u0101tami, fu un esponente religioso di alto rango e l'Im\u0101m della preghiera del Venerd\u00ec nella citt\u00e0 di Yazd durante i primi anni della Rivoluzione Islamica.\nIl fratello di Kh\u0101tami, il dott. Mohammad Rez\u0101 Kh\u0101tami \u00e8 stato eletto rappresentante di Tehran nella VI legislatura del Parlamento (Majles), nel corso della quale egli ag\u00ec in qualit\u00e0 di vicepresidente dal Parlamento. Serv\u00ec anche come Segretario Generale del Fronte Islamico Iraniano di Partecipazione, la pi\u00f9 ampia formazione partitica riformista dell'Iran. Mohammad Rez\u0101 \u00e8 sposato con Zahra Eshr\u0101ghi, nipote dell'Ayatollah Khomeyni (ispiratore e organizzatore della Rivoluzione Iraniana).\nL'altro fratello di Kh\u0101tami, \u2018Ali Kh\u0101tami, gi\u00e0 uomo d'affari con un diploma universitario in Ingegneria Industriale conseguito a Fort Lee (New Jersey), ha servito come Capo di Gabinetto presidenziale durante il secondo mandato del Presidente Kh\u0101tami, mantenendo un inconsueto profilo pubblico assai defilato.\nLa pi\u00f9 giovane sorella di Kh\u0101tami, F\u0101teme Kh\u0101tami \u00e8 stata eletta rappresentante di Ard\u0101k\u0101n (luogo natale di Kh\u0101tami) nelle elezioni comunali del 1999.\nMohammad Kh\u0101tami parla varie lingue, inclusi il persiano, l'arabo, l'inglese e il tedesco.\nCampi di ricerca.\nIl campo principale delle ricerche di Kh\u0101tami \u00e8 la filosofia politica. Uno dei mentori accademici di Kh\u0101tami fu Jav\u0101d Tab\u0101tab\u0101ei, un filosofo politico musulmano molto influente. Successivamente Kh\u0101tami divenne docente universitario nella Tarbiat Modarresi di Tehr\u0101n, dove insegn\u00f2 Filosofia politica e nel 1999 pubblic\u00f2 un libro che si occupa di questa disciplina. Il campo di ricerca ricoperto \u00e8 lo stesso di quello di Jav\u0101d Tab\u0101tab\u0101ei: l'adattamento platonizzante della filosofia politica greca fatto da al-F\u0101r\u0101b\u012b (m. 950), la sintesi dell'\"eterna sapienza\" fatta dallo scienziato politico persiano Abu'l-Hasan Amiri (m. 991) e di Mushkuya (Miskawayh) Razi (m. 1030), delle teorie giuridiche di al-M\u0101ward\u012b e Ghaz\u0101l\u012b e del trattato sull'arte della politica - il \"Siy\u0101set-N\u0101m\u0113\" - del vizir selgiuchide Niz\u0101m al-Mulk. Egli concluse la sua opera con una discussione sulla rinascita della filosofia politica nella Esfahan safavide della seconda met\u00e0 del XVII secolo.\nInoltre Kh\u0101tami condivise con Tab\u0101tab\u0101ei la curiosa idea del \"declino\" del pensiero politico islamico a partire dal periodo successivo ad al-Farabi.\nLa \"Politica\" di Aristotele era stata resa disponibile in persiano per la generazione cui appartiene Kh\u0101tami solo in una traduzione approntata da Hamid Enayat (m. 1982). Come Tab\u0101tab\u0101ei, Kh\u0101tami contrasta fortemente il punto di vista della politica aristotelica e mette in risalto i contributi islamici al pensiero politico. Le spiegazioni di Kh\u0101tami sul declino del pensiero politico islamico in termini di \"transizione dalla filosofia politica alla politica regia (\"siy\u0101sat-i sh\u0101hi\")\" e la sua accusa elevata al prevalere del \"dominio prepotente\" (\"taghallub\") nella storia islamica sono particolarmente efficaci."}
{"id": "507272", "revid": "729019", "url": "https://it.wikipedia.org/wiki?curid=507272", "title": "Battaglia di Hundsfeld", "text": "La battaglia di Hundsfeld fu combattuta nel 1109 tra il Sacro Romano Impero e il Regno di Polonia. Le forze imperiali erano condotte dall'imperatore Enrico V, mentre le forze polacche da Boleslao III. La battaglia ebbe come esito la vittoria della Polonia.\nLa battaglia (conosciuta in polacco come la \"Battaglia di \"Psie Pole\"\" ebbe luogo in un campo che \u00e8 ora il \"Psie Pole\" (\"Campo dei Cani\"), distretto della citt\u00e0 polacca di Breslavia. Il campo fu chiamato cos\u00ec dallo storico polacco Vincenzo Kad\u0142ubek dopo che \"i cani che, divorando cos\u00ec tanti cadaveri \"(dei caduti)\", caddero in una ferocia cos\u00ec folle che nessuno os\u00f2 pi\u00f9 avventurarsi in quel luogo\"."}
{"id": "507273", "revid": "1318658", "url": "https://it.wikipedia.org/wiki?curid=507273", "title": "Cantone di Cond\u00e9-en-Brie", "text": "Il Cantone di Cond\u00e9-en-Brie era una divisione amministrativa dell\"arrondissement\" di Ch\u00e2teau-Thierry con capoluogo Cond\u00e9-en-Brie.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 27 comuni:"}
{"id": "507274", "revid": "1318658", "url": "https://it.wikipedia.org/wiki?curid=507274", "title": "RSI Rete Uno", "text": "RSI Rete Uno, in passato nota anche come Rete Uno o Radio Monteceneri, \u00e8 il canale radiofonico generalista in lingua italiana della Radiotelevisione svizzera.\nTrasmette su tutto il territorio del Paese ed \u00e8 la rete pi\u00f9 ascoltata della Svizzera italiana.\nStoria.\nIl 7 luglio 1930 il Gran Consiglio ticinese approva il decreto legislativo per la creazione di un Ente autonomo per la radiodiffusione nella Svizzera italiana (EARSI). Il 1\u00ba ottobre 1931 entra in funzione Felice Antonio Vitali quale direttore della nuova emittente. Il 29 ottobre 1933 nasce ufficialmente Rete Uno (allora Radio Monte Ceneri), con l'inaugurazione dell'impianto nazionale sul Monte Ceneri e delle trasmissioni dal Campo Marzio, la cui sperimentazione risale al maggio 1932. Le trasmissioni da qui irradiate in onde medie erano ricevibili sui 558\u00a0kHz anche in Italia fino al 30 giugno 2008; in tale data le trasmissioni su questa frequenza sono cessate, causando qualche polemica soprattutto tra gli ascoltatori italiani. Nel 2002 in occasione dei 70 anni dalla nascita della Radio della Svizzera Italiana viene creato il Museo della radio collocato sul Monte Ceneri di fianco all'antenna che diede il nome a Radio Monteceneri.\nOggi Rete Uno si riceve in FM, via cavo e su DAB+ su tutto il territorio svizzero oppure in streaming via internet e via satellite dall'estero. \u00c8 possibile riceverne il segnale anche nella zona Nord della provincia di Novara, in FM.\nProgrammi trasmessi.\nVengono trasmessi programmi culturali, giovanili, sportivi, d'informazione, di qualsiasi tipo."}
{"id": "507275", "revid": "1318658", "url": "https://it.wikipedia.org/wiki?curid=507275", "title": "Cantone di Coucy-le-Ch\u00e2teau-Auffrique", "text": "Il Cantone di Coucy-le-Ch\u00e2teau-Auffrique era una divisione amministrativa dell\"arrondissement\" di Laon con capoluogo Coucy-le-Ch\u00e2teau-Auffrique.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 29 comuni:"}
{"id": "507276", "revid": "1318658", "url": "https://it.wikipedia.org/wiki?curid=507276", "title": "Cantone di Cr\u00e9cy-sur-Serre", "text": "Il Cantone di Cr\u00e9cy-sur-Serre era una divisione amministrativa dell\"arrondissement\" di Laon con capoluogo Cr\u00e9cy-sur-Serre.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 19 comuni:"}
{"id": "507277", "revid": "92723", "url": "https://it.wikipedia.org/wiki?curid=507277", "title": "Vite (aeronautica)", "text": "La vite \u00e8 una condizione di volo stabile in cui \u00e8 presente una condizione di stallo asimmetrico delle semiali, assetto picchiato con elevato angolo d'attacco, bassa velocit\u00e0 indicata e contemporanea rotazione attorno all'asse verticale (imbardata) e longitudinale (rollio).\nStoria.\nAgli albori dell'aviazione la vite era un fenomeno poco noto e spesso fatale. Le procedure di uscita da questa condizione di volo erano sconosciute e l'istinto del pilota di tirare a s\u00e9 la barra serviva solo a peggiorare la situazione. A causa di ci\u00f2, la vite si guadagn\u00f2 la fama di pericolo imprevedibile che poteva mettere a repentaglio la vita del pilota in qualsiasi momento, senza possibilit\u00e0 di scampo.\nIl 25 agosto 1912 Wilfred Parke, durante un volo ai comandi di un biplano Avro Type G, entr\u00f2 accidentalmente in una vite con rotazione a sinistra. Dopo aver tirato a s\u00e9 la barra e dato timone a sinistra senza risultato, prov\u00f2 a dare timone verso destra, nel senso contrario alla rotazione della vite. L'aereo usc\u00ec immediatamente dalla vite e, a soli 50 piedi dal suolo, Parke riusc\u00ec a riprendere il controllo del velivolo e a guadagnare quota.\nIl primo caso di vite intenzionale e successiva rimessa di cui si ha notizia si deve a Harry Hawker che, nel 1914, con il suo biplano Sopwith entr\u00f2 intenzionalmente in vite e, dopo un paio di giri, rimise l'aereo in assetto centralizzando i comandi.\nNel 1916 incominciava l'approccio scientifico al fenomeno. Il pilota collaudatore della RAF Frank Goodden, sulla base delle esperienze del collega Frank Courtney, svolse un dettagliato programma di prove in volo con il biplano Farnborough FE.8s, fornendo anche una procedura ottimale per la rimessa dalla vite del velivolo. Nel 1917, sulla base delle esperienze empiriche di Goodden, Frederick Lindemann stese la prima analisi teorica del fenomeno nel suo rapporto \"The Experimental and Mathematical Investigation of Spinning\". \nA partire dal 1919 il NACA, nei suoi laboratori di Langley, svilupp\u00f2 un esteso programma di indagine del fenomeno con l'aiuto di una galleria del vento appositamente progettata e costruita.\nDescrizione.\nIn una vite possono essere riconoscibili quattro fasi principali: entrata, vite incipiente, vite sviluppata e uscita.\nEntrata in vite.\nL'entrata in vite pu\u00f2 essere accidentale o intenzionale. In entrambi i casi, comunque, uno stallo asimmetrico (in cui una semiala fornisce una portanza minore dell'altra) associato a un movimento di imbardata innescano il fenomeno. Per l'ingresso volontario nella vite, il pilota partendo da uno stallo ad ali livellate con il timone di profondit\u00e0 a cabrare, muove a fondo corsa il timone di direzione dalla parte in cui intende ruotare in vite. \nVite incipiente.\nLa rotazione di imbardata contribuisce ad aumentare l'asimmetria dello stallo, dal momento che la semiala che avanza sviluppa una portanza superiore alla semiala che retrocede. Questo si traduce in un movimento di rollio che fa ruotare l'aeroplano intorno al suo asse longitudinale, e un ulteriore momento di imbardata dovuto alla maggiore resistenza della semiala che retrocede che si alimentano l'un l'altro. La fase di vite incipiente, in cui i parametri di volo non sono ancora stabilizzati, dura per velivoli di piccole dimensioni dai 4 ai 6 secondi (un paio di rivoluzioni intorno all'asse verticale del velivolo).\nVite sviluppata.\nIl moto del velivolo si stabilizza quando si raggiunge l'equilibrio tra le forze aerodinamiche e inerziali. A questo punto il rateo di rotazione angolare, la velocit\u00e0 indicata e la velocit\u00e0 verticale restano pressoch\u00e9 costanti durante la traiettoria quasi verticale del velivolo.\nUscita.\nL'uscita dalla vite si ha quando l'angolo di attacco della semiala maggiormente stallata diminuisce a valori tali da consentire un aumento della portanza (e relativa diminuzione di resistenza). Questa condizione diminuisce i momenti di rollio e imbardata che sono il \"motore\" della vite e permette il recupero di un assetto di volo rettilineo. Le procedure di recupero variano leggermente da velivolo a velivolo, ma in sostanza tutte prevedono la riduzione della potenza del motore al minimo, l'applicazione del timone in senso contrario alla rotazione della vite e un leggero movimento a picchiare della barra. Una volta che la rotazione \u00e8 cessata il velivolo si trover\u00e0 in volo rettilineo, ma con un assetto fortemente picchiato da cui, con una richiamata che non ecceda i limiti strutturali del mezzo, si torna in volo rettilineo orizzontale.\nTecnologie costruttive.\nPer questioni di sicurezza del volo i moderni aeromobili ad ala fissa devono rispondere a determinati requisiti riguardo al comportamento del mezzo durante stalli o viti. Le ali sono progettate con un angolo d'attacco maggiore alla radice e minore alle estremit\u00e0. In questo modo le radici dell'ala stalleranno prima ottenendo il duplice effetto di uno stallo pi\u00f9 dolce e un maggior controllo degli alettoni (normalmente disposti alle estremit\u00e0 delle ali) in condizioni di stallo incipiente.\nAlcuni velivoli STOL hanno anche degli \"slat\" fissi sul bordo di attacco dell'ala (\"slot\") che consentono un miglior comportamento aerodinamico ad alti angoli d'attacco e contribuiscono a ridurre la tendenza all'ingresso in vite dell'aeromobile.\nLa \"Part 23\" delle FAR, la normativa statunitense che regola la costruzione di velivoli civili fino a 12 500 libbre di peso massimo al decollo, impone che ogni aeromobile monomotore sia in grado di uscire da una vite di un giro (se non certificato per l'esecuzione di viti intenzionali) o da una vite di sei giri (se certificato per l'esecuzione di viti intenzionali). Le attivit\u00e0 di test per la certificazione della vite sono potenzialmente pericolose, e i prototipi utilizzati per le prove sono normalmente equipaggiati con sistemi a zavorra mobile che permettono il rapido spostamento del centro di massa in avanti o con paracadute montati in coda e azionabili in caso di necessit\u00e0.\nAlcuni alianti (come ad esempio lo Schleicher ASK 21) sono particolarmente restii a entrare in vite. Per l'utilizzo acrobatico o di addestramento \u00e8 necessario ricorrere all'aggiunta di zavorra in coda (fornita dal costruttore del velivolo con un apposito kit) per variarne il baricentro e rendere l'aerodina pi\u00f9 instabile."}
{"id": "507282", "revid": "1572360", "url": "https://it.wikipedia.org/wiki?curid=507282", "title": "Antispyware", "text": "Un antispyware \u00e8 un programma il cui scopo \u00e8 quello di cercare ed eliminare dal sistema, tramite un'apposita scansione, spyware, adware, keylogger, trojan e altri malware. Le funzioni di questi programmi sono simili a quelle degli antivirus anche se bisogna stare sempre attenti a non confonderli con essi. Come gli antivirus, anche gli antispyware necessitano di costante aggiornamento del database delle definizioni per trovare anche gli ultimi spyware.\nSpyware.\nUno spyware \u00e8 un malware, ovvero un programma software malevolo, specializzato nella raccolta dati contro le norme della privacy. "}
{"id": "507283", "revid": "767487", "url": "https://it.wikipedia.org/wiki?curid=507283", "title": "Cantone di F\u00e8re-en-Tardenois", "text": "Il Cantone di F\u00e8re-en-Tardenois \u00e8 una divisione amministrativa dell'Arrondissement di Ch\u00e2teau-Thierry con capoluogo F\u00e8re-en-Tardenois.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 23 a 84 comuni.\nComposizione.\nI 23 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 84:"}
{"id": "507284", "revid": "1318658", "url": "https://it.wikipedia.org/wiki?curid=507284", "title": "Savoia-Genova", "text": "I Savoia-Genova sono un ramo cadetto di Casa Savoia, originato nel 1831 dai Savoia-Carignano. L'ultimo duca di Genova, Eugenio, mor\u00ec nel 1996; egli ebbe una sola figlia femmina e, poich\u00e9 in Casa Savoia i titoli non sono trasmissibili per via femminile, con la sua morte si estinse anche il ramo. Il capo della casa aveva il titolo di duca di Genova e il trattamento di altezza reale.\nStoria.\nFerdinando di Savoia-Genova.\nIl titolo di \"Duca di Genova\" venne attribuito per la prima volta nel 1815 al principe Carlo Felice di Savoia, futuro re di Sardegna, e a Carlo Alberto dopo di lui. Il capostipite del ramo cadetto, per\u00f2, fu Ferdinando, figlio di Carlo Alberto e di Maria Teresa d'Asburgo-Lorena: il padre lo invest\u00ec del titolo di Duca di Genova nel 1831, appena salito al trono, in modo da far sentire maggiormente legati i genovesi alla dinastia sabauda, che era entrata in possesso della citt\u00e0 ligure.\nFerdinando fu eletto re di Sicilia il 10 luglio 1848, ma rinunci\u00f2 al trono per non ostacolare il disegno di unificazione nazionale. L'anno successivo, a fianco del padre e del fratello, Vittorio Emanuele, si batt\u00e9 nella battaglia di Novara. Il duca spos\u00f2 a Dresda, il 22 aprile 1850, la principessa Elisabetta di Sassonia (1830-1912). Da questo matrimonio nacquero:\nDopo la morte di Ferdinando la vedova condusse vita ritirata, e, il 4 ottobre 1856, si rispos\u00f2 morganaticamente con il maggiore Nicol\u00f2 Rapallo. Elisabetta aveva ottenuto l'assenso al nuovo matrimonio dal padre, Giovanni di Sassonia, ma non aveva chiesto quello di Vittorio Emanuele II, che se ne risent\u00ec e che minacci\u00f2 di privarla della sua posizione nella famiglia reale. Le cose, per\u00f2, poi si appianarono e Vittorio Emanuele II cre\u00f2 marchese Nicol\u00f2 Rapallo, nominandolo anche capo della Casa Civile della duchessa.\nTommaso di Savoia-Genova.\nNel 1870 fu offerta la corona spagnola a Tommaso: non essendo maggiorenne, per\u00f2, la decisione spett\u00f2 alla madre Elisabetta, che rifiut\u00f2 per via della giovane et\u00e0 del designato e per l'incertezza dell'avventura.\nTommaso spos\u00f2 a Nymphenburg, il 14 aprile 1883, la principessa Isabella di Baviera (1863-1924), figlia di Adalberto Guglielmo di Baviera e di Amalia Filippina di Borbone-Spagna. Da questo matrimonio nacquero:\nFerdinando, Filiberto ed Eugenio di Savoia-Genova.\nQuest'ultima generazione, pur vivendo in anni cos\u00ec importanti per la storia dell'Italia, si tenne sempre lontana dalla mondanit\u00e0 e dalla corte, conducendo una vita abbastanza anonima, soprattutto se paragonata a quella dei cugini del ramo Savoia-Aosta. In ambito militare i membri del ramo Savoia-Genova svolsero i loro doveri di ufficiali, sia pure senza particolare risalto. Fra i maschi solamente Eugenio ebbe una figlia, Maria Isabella di Savoia-Genova, nata a Roma il 23 giugno 1943 e sposata nel 1971 con Alberto Frioli. Il matrimonio fu autorizzato da Umberto II, che cre\u00f2 Guido Frioli, padre di Alberto, conte di Rezzano.\nI Savoia-Genova non godettero di particolare stima, se si tiene presente che Galeazzo Ciano, alla data del 24 agosto 1939, riport\u00f2 nel suo diario un commento sprezzante di Vittorio Emanuele III, il quale lamentava il fatto che Mussolini avesse appositamente messo in forzata inattivit\u00e0 militare suo figlio Umberto, escludendolo cos\u00ec non solo dalla possibilit\u00e0 di prendere decisioni, ma anche dal poter ricevere gloria militare: \u00abHanno il comando quei due imbecilli di Bergamo e di Pistoia, ben pu\u00f2 averlo anche mio figlio\u00bb. Allo stesso modo, ai tempi del referendum del 1946, nel diario di Falcone Lucifero si trovano alcuni riferimenti poco lusinghieri nei confronti di questi principi con riguardo al loro acume, non gi\u00e0 al loro stile di vita, che fu sempre improntato al riserbo e alla semplicit\u00e0.\nDopo il mutamento istituzionale del 1946 il duca Ferdinando visse a Bordighera, in Liguria, dove condusse vita ritirata e dove mor\u00ec nel 1963. I duchi Adalberto e Filiberto vissero per trent'anni in un albergo di Torino, mentre l'ultimogenito Eugenio si trasfer\u00ec in Brasile, dove apr\u00ec un'industria agraria e dove mor\u00ec nel 1996. Poich\u00e9 aveva avuto una figlia femmina e poich\u00e9 in Casa Savoia i titoli non sono trasmissibili per via femminile, si estinse il titolo di duca di Genova."}
{"id": "507285", "revid": "110157", "url": "https://it.wikipedia.org/wiki?curid=507285", "title": "Cantone di Hirson", "text": "Il Cantone di Hirson \u00e8 una divisione amministrativa dell'Arrondissement di Vervins con capoluogo Hirson.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 26 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 26:"}
{"id": "507289", "revid": "1543377", "url": "https://it.wikipedia.org/wiki?curid=507289", "title": "Cantone di Laon-1", "text": "Il Cantone di Laon-1 \u00e8 una divisione amministrativa dell'Arrondissement di Laon con capoluogo Laon. \u00c8 stato creato come cantone di Laon-Nord nel 1973 per suddivisione del Cantone di Laon in due parti; l'altra parte \u00e8 rappresentata dal Cantone di Laon-2 (ex cantone di Laon-Sud).\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, ha assunto il nome attuale ed \u00e8 passato da 9 a 29 comuni pi\u00f9 parte del comune di Laon.\nComposizione.\nOltre a una parte di Laon, gli 8 comuni facenti parte prima della riforma del 2014 erano:\nDal 2015, oltre a una parte di Laon, i comuni appartenenti al cantone sono i seguenti 29:"}
{"id": "507290", "revid": "1543377", "url": "https://it.wikipedia.org/wiki?curid=507290", "title": "Cantone di Laon-2", "text": "Il Cantone di Laon-2 \u00e8 una divisione amministrativa dell'Arrondissement di Laon con capoluogo Laon. \u00c8 stato creato nel 1973 come cantone di Laon-Sud per suddivisione del Cantone di Laon in due parti; l'altra parte \u00e8 rappresentata dal Cantone di Laon-1 (ex cantone di Laon-Nord).\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, ha assunto il nome attuale ed \u00e8 passato da 19 a 24 comuni pi\u00f9 parte del comune di Laon.\nComposizione.\nOltre a una parte di Laon, i 19 comuni facenti parte prima della riforma del 2014 erano:\nDal 2015, oltre a una parte di Laon, i comuni appartenenti al cantone sono i seguenti 24:"}
{"id": "507291", "revid": "1855146", "url": "https://it.wikipedia.org/wiki?curid=507291", "title": "Delfinato", "text": "Il Delfinato (in occitano \"Daufinat\", ) era una delle antiche province francesi.\nCorrisponde approssimativamente agli odierni dipartimenti dell'Is\u00e8re, della Dr\u00f4me e delle Alte Alpi. Anticamente si estese anche su una parte del versante italiano delle Alpi oggi suddiviso tra le province di Torino e Cuneo: in molte zone di quest'area l'uso della lingua francese si mantenne fino al XX secolo.\nIn lingua francoprovenzale era chiamato \"D\u00f4fen\u00e2\"; in occitano \"Daufinat\", \"Dalfinat\" o \"Daufinat de Vian\u00e9s\".\nGeografia.\nLa provincia dell\"'ancien r\u00e9gime\" era delimitata a nord dal Rodano che la separava dalla Bresse e dal Bugey. A est, c'erano la Savoia e il Piemonte, e a sud il Contado Venassino e la Provenza. Il limite occidentale era delimitato dal Rodano a sud di Lione. Da notare che il Delfinato si estendeva fino ai sobborghi di Lione. Le sue capitali successive furono Vienne e Grenoble a decorrere dal secolo XIII. Era diviso in \"Alto Delfinato\", comprendente la parte montuosa (attorno le cosiddette Alpi del Delfinato), e in \"Basso Delfinato\", esteso sulla pianura della valle del Rodano.\nBasso Delfinato.\nLe circoscrizioni del Basso Delfinato erano:\nAlto Delfinato.\nLe circoscrizioni dell'Alto Delfinato erano:\nDelfinato italiano.\nIl Delfinato italiano, comprendente l'alta Valle di Susa, l'alta Val Chisone e l'alta Val Varaita, appartenne al \"Brian\u00e7onnais\" dal 972, quando l'imperatore Ottone I di Sassonia lo assegn\u00f2 al re di Arles Corrado III, fino al 1713, allorch\u00e9 venne ceduto al Ducato di Savoia con il Trattato di Utrecht. I suoi principali centri erano:\nStoria.\nIl territorio fu un tempo abitato dagli All\u00f2brogi (l'odierna Vienne era il loro centro), i Segovellauni, i Voconti e i Tricassi, e faceva parte della romana Gallia Narbonense prima e della Gallia Viennense poi.\nInvasa dai Burgundi, fece parte del regno Burgundo (443-534) prima, e del Regno di Borgogna poi. I Merovingi lo amministrarono lasciandogli una certa indipendenza (\"regnum Burgondi\u00e6\") come a Neustria e Austrasia, fino a quando Clotario II non divent\u00f2 unico re del regno dei Franchi.\nDopo la morte di Carlo Martello la Borgogna viene divisa in contee: Borgogna d'Arles, Borgogna di Vienne, Borgogna alemanna e Borgogna franca. Tralasciando le sorti delle altre contee, la Borgogna di Vienne (o contea di Vienne o Viennois) cambia nome in Borgogna cisjura sotto Bosone I e Rodolfo II nell'effimero regno di Arles.\nUgo di Provenza \u00e8 il primo conte di Vienne noto (905-926). La Contea di Vienne nel 1030 viene affidata dall'imperatore all'arcivescovo di Vienne, che subito divide la contea in due: a nord la Savoia viene offerta a Umberto Biancamano, a sud la contea d'Albon a Ghigo I.\nIl Delfinato \u00e8 noto come tale nome dal XII secolo. Il delfino figurava nello stemma araldico di Ghigo IV. Ghigo V prender\u00e0 il soprannome del padre e lo trasformer\u00e0 in titolo, Delfino del Viennois. Da lui i suoi territori saranno detti \"Delfinato\".\nIl 29 maggio 1343, a Beauvoir-en-Royans, il Delfino Umberto II il Vecchio, insieme a 18 rappresentanti delle valli alpine, firma la \"Carta delle Libert\u00e0\". Nasce cos\u00ec la repubblica degli Escartons, che comprendeva cinque valli diverse: Brian\u00e7onnais, Oulx, Casteldelfino, Val Chisone, Queyras.\nUmberto II, senza eredi, cedette la sua provincia al re di Francia, Filippo VI, il 30 marzo 1349, con il trattato di Romans, abilmente negoziato dal suo protonotario, Amblard de Beaumont. Umberto II pretese in cambio che il primogenito dei re di Francia si chiamasse \"Delfino\".\nA quell'epoca Umberto II portava ugualmente i titoli di \u00abprincipe del \"Brian\u00e7onnais\", duca di Champsaur, marchese di Cesana, conte di Vienne, d'Albon, di Gr\u00e9sivaudan, d'Embrun e del Gapen\u00e7ais, barone palatino de La Tour, della Valbonne, di Montauban e di M\u00e9vouillon\u00bb, che trasmise pure alla Francia.\nLuigi XI fu l'unico Delfino di Francia a risiedere nel Viennois e a governarlo.\nIl Delfinato costituiva la \"g\u00e9n\u00e9ralit\u00e9\" di Grenoble, creata nel 1542. Era suddivisa in:\nDurante la Seconda guerra mondiale, il territorio montuoso della regione permise la costruzione di solide basi per la Resistenza, in particolar modo nel massiccio del Vercors.\nSociet\u00e0 e cultura.\nGastronomia.\nIl Delfinato \u00e8 noto per alcune sue tipiche specialit\u00e0 culinarie:\n... e per alcuni suoi prodotti che si potrebbero dire \"dop\":\nCarta stampata.\n\"Le Dauphin\u00e9 lib\u00e9r\u00e9\" \u00e8 un quotidiano la cui sede si trova a Grenoble ed \u00e8 diffuso in tutta la regione Rodano-Alpi e nel nord della regione Provenza-Alpi-Costa Azzurra.\nSport.\nNella regione del Delfinato si svolge annualmente, in giugno, il Crit\u00e9rium du Dauphin\u00e9, considerata una delle principali corse ciclistiche del calendario, specialmente in funzione del Tour de France. Funge, infatti, come banco di prova per i ciclisti che vorranno cimentarsi nella prestigiosa corsa francese, che si tiene poco dopo."}
{"id": "507292", "revid": "1061951", "url": "https://it.wikipedia.org/wiki?curid=507292", "title": "Paris Bordon", "text": "Biografia.\nParis Bordon nacque a Treviso, ma si trasfer\u00ec a Venezia gi\u00e0 nella tarda adolescenza. Nel capoluogo veneto studi\u00f2 brevemente e in modo alquanto infelice (secondo il Vasari) con Tiziano. Vasari potrebbe aver incontrato Bordon da vecchio .\nDal 1520 circa, possediamo opere del Bordon, che includono la \"Sacra Famiglia\" a Firenze, \"Sacra Conversazione con Donatore\" (a Glasgow), e la \"Sacra Famiglia con santa Caterina\" (Musei dell'Ermitage). Il \"Sant'Ambrogio con Donatore\" (1523) \u00e8 ora a Brera. Nel 1525-1526, Bordon realizz\u00f2 una pala per la chiesa di Sant'Agostino a Crema, una \"Madonna con San Cristoforo e san Giorgio\" (ora nelle collezioni dell'Accademia Tadini a Lovere). Una seconda pala destinata a Crema, la \"Pentecoste\", \u00e8 ora nella Pinacoteca di Brera.\nNel 1534-1535 (secondo altri nel 1545), egli dipinse su larga scala il suo pi\u00f9 grande capolavoro per la \"Scuola di San Marco\", la \"Consegna dell'anello al Doge\" (conservato presso le Gallerie dell'Accademia di Venezia). Bordon \u00e8 tuttavia migliore nella realizzazione di opere di piccole dimensioni, mostrando mezze figure, con donne e uomini seminudi dalla mitologia o dalle storie religiose in una interazione muscolare, nonostante l'affollato spazio.\nSi suppone che Paris Bordon eseguisse dipinti murali molto importanti a Venezia, Treviso e Vicenza, ma essi andarono distrutti in seguito ai bombardamenti nella seconda guerra mondiale. Nel 1538, venne invitato in Francia da Francesco I, alla cui corte dipinse numerosi ritratti, anche se nessuna traccia di queste opere si trova nelle collezioni francesi; i due unici ritratti conservati al Louvre sembrano essere infatti acquistati pi\u00f9 tardi dal museo. Durante il viaggio di ritorno in Italia, Bordon lavor\u00f2 anche per il palazzo Fugger ad Augusta.\nNegli anni 1542-1543, dopo essere ritornato dalla Baviera, decor\u00f2 le pareti della chiesa di San Simone e Giuda Taddeo, a Vallada Agordina, con un magnifico ciclo di affreschi.\nNegli anni cinquanta del XVI secolo si accost\u00f2 al gusto francese di A.Caron come evidenzi\u00f2 nel \"Combattimento dei Gladiatori\" e nelle due \"Allegorie\".\nParziale antologia delle opere.\nLa National Gallery, a Londra, possiede un \"Dafni e Cloe\" e un ritratto di fanciulla, mentre la sua \"Sacra Famiglia\" \u00e8 a Bridgewater House, Inghilterra. Altre sue opere importanti sono la \"Madonna\" nella collezione Tadini di Lovere, i dipinti nel Duomo di Treviso, due opere mitologiche alla Galleria Borghese e nel Palazzo Doria Pamphilj a Roma, i \"Giocatori di scacchi\" a Berlino, un noto ritratto di superba qualit\u00e0 in possesso dei langravi di Hesse a Kronberg, e un \"Battesimo di Cristo\" a Filadelfia."}
{"id": "507293", "revid": "729019", "url": "https://it.wikipedia.org/wiki?curid=507293", "title": "Asteroide cronosecante", "text": "Un asteroide cronosecante \u00e8 un asteroide del sistema solare la cui orbita interseca quella del pianeta Saturno. Gli asteroidi cronosecanti propriamente detti devono necessariamente presentare un perielio situato all'interno dell'orbita di Saturno, e un afelio situato all'esterno; la lista che segue comprende anche quegli asteroidi che rasentano solamente l'orbita del pianeta, internamente o esternamente, pur non intersecandola mai.\nLa maggior parte degli asteroidi cronosecanti sono classificati come centauri."}
{"id": "507294", "revid": "124261360", "url": "https://it.wikipedia.org/wiki?curid=507294", "title": "Focaccia", "text": "La focaccia \u00e8 un pane basso, composto da un impasto di farina, acqua, sale e lievito, che pu\u00f2 essere cotto sia al forno che alla brace.\nEtimologia.\nLa parola deriva dal tardo latino \u201cfocus\u201d che richiama la cottura nel focolare. In latino veniva chiamata \u201cfocacia\u201d, femminile di \u201cfocacius\u201d. Spesso con la parola focaccia ci si riferisce a tutte le sue varianti ma si indica soprattutto la focaccia classica genovese e barese. \n\"Fugassa\" \u00e8 il termine in dialetto genovese. Secondo Fiorenzo Toso, linguista moderno e autore del \"Piccolo dizionario ligure\", la parola appare per la prima volta in un documento scritto nel 1300.\nFocacce tipiche italiane.\nIn Italia esistono molte varianti che differiscono nel procedimento di preparazione o negli ingredienti e condimenti. I principali tipi sono la focaccia classica, conosciuta anche come focaccia genovese, focaccia con le cipolle, variante della focaccia genovese, focaccia di Recco (con aggiunta di formaggio), focaccia dolce, sempre variante della focaccia genovese, focaccia con l\u2019uva, tipica di Firenze e di Prato, focaccia di Susa, focaccia novese, tipica del basso Piemonte, focaccia barese, tipica dell'omonima citt\u00e0, focaccia messinese, tipica di Messina, focaccia veneta, della regione Veneto, crescia, delle Marche, cuddura, proveniente dall\u2019 Italia meridionale ma principalmente diffusa in Sicilia, schiacciata fiorentina, tipica della citt\u00e0 di Firenze, strazzata, diffusa nella Basilicata la focaccia materana, Vastedda, proveniente dalla Sicilia, e Piscialandrea, tipica delle zone dell\u2019Imperiese. Molti tipi di focacce sono inseriti tra i Prodotti agroalimentari tradizionali italiani di diverse regioni.\nValori nutrizionali.\nLa focaccia classica contiene per la maggior parte carboidrati, grassi e proteine. Sono presenti anche vitamine del gruppo B, ferro, magnesio, fosforo, potassio e sodio. "}
{"id": "507298", "revid": "767487", "url": "https://it.wikipedia.org/wiki?curid=507298", "title": "Euphoria Morning", "text": "Euphoria Morning \u00e8 il primo album da solista pubblicato da Chris Cornell. Esce il 21 settembre del 1999, prodotto dalla casa discografica A&amp;M Records. Nonostante il grande successo di critica, non ha venduto quanto gli album con i Soundgarden.\n\"Can't Change Me\" ha ricevuto la nomination per il \"Best Male Rock Vocal Performance\" ai Grammy Awards del 2000. \"Wave Goodbye\" \u00e8 stata scritta come tributo a Jeff Buckley, morto nel 1997 e di cui Cornell era un grande estimatore. \"Flutter Girl\" \u00e8 invece una traccia rimasta fuori da Superunknown.\nClassifiche.\nAlbum - Billboard (Nord America)\nSingoli - Billboard (Nord America)"}
{"id": "507310", "revid": "9", "url": "https://it.wikipedia.org/wiki?curid=507310", "title": "Sony Playstation", "text": ""}
{"id": "507312", "revid": "327773", "url": "https://it.wikipedia.org/wiki?curid=507312", "title": "Asteroide uranosecante", "text": "Un asteroide uranosecante \u00e8 un asteroide del sistema solare la cui orbita interseca quella del pianeta Urano. Gli asteroidi uranosecanti propriamente detti devono necessariamente presentare un perielio situato all'interno dell'orbita di Urano, e un afelio situato all'esterno; la lista che segue (limitata ai soli asteroidi numerati entro il numero 100.000), comprende anche quegli asteroidi che rasentano solamente l'orbita del pianeta, internamente o esternamente, pur non intersecandola mai.\nLa maggior parte degli asteroidi uranosecanti sono classificati come centauri."}
{"id": "507315", "revid": "1842072", "url": "https://it.wikipedia.org/wiki?curid=507315", "title": "Circuito", "text": ""}
{"id": "507320", "revid": "533647", "url": "https://it.wikipedia.org/wiki?curid=507320", "title": "Ferdinando di Savoia-Genova (1822-1855)", "text": "Biografia.\nInfanzia.\nFerdinando di Savoia nacque a Firenze il 15 novembre 1822, figlio di Carlo Alberto di Savoia e di Maria Teresa d'Asburgo-Toscana. Era fratello minore di Vittorio Emanuele di Savoia, futuro re d'Italia. Con l'ascesa di suo padre al trono di Sardegna, nel 1831, venne nominato duca di Genova.\nDalla vittoria di Peschiera alla nomina a Re di Sicilia.\nDopo che, il 23 marzo 1848, il Regno di Sardegna ebbe dichiarato guerra all'Impero austriaco, Carlo Alberto diede il comando dell'artiglieria a Ferdinando e, assistito dal generale Domenico Chiodo, lo incaric\u00f2 di dirigere l'assedio di Peschiera.\nIl 18 maggio apr\u00ec il fuoco sulle truppe austriache presenti a Peschiera del Garda. Dopo tre giorni di bombardamenti, l'esercito sabaudo mise immediatamente in seria difficolt\u00e0 le forze nemiche. Il 26 maggio Ferdinando propose la resa incondizionata al generale von Rath, ma, dopo le ventiquattro ore di tempo concessegli, Rath rifiut\u00f2 tale resa e continu\u00f2 la sua resistenza, grazie all'appoggio assicuratogli dal generale Josef Radetzky, proveniente da Rivoli Veronese.\nIl 29 maggio si ebbe la battaglia di Curtatone e Montanara; da Rivoli giunse una colonna di militari austriaci, ma fu loro impedito di giungere a destinazione, poich\u00e9 quest'area era ben protetta da volontari italiani. Gli austriaci furono quindi costretti ad indietreggiare. Giunta a Carlo Alberto la notizia della resa austriaca, il re raggiunse immediatamente Peschiera del Garda, dove rese omaggio al figlio Ferdinando, cui confer\u00ec la medaglia d'oro al valore militare.\nNella notte tra l'11 e il 12 luglio 1848 il parlamento siciliano, nel corso della Rivoluzione siciliana del 1848, nomin\u00f2 Ferdinando \"Re di Sicilia\" con il nome di \"Alberto Amedeo I\", per differenziarlo dal precedente re Ferdinando II di Borbone. Tuttavia egli rinunci\u00f2 al trono del regno di Sicilia per non abbandonare l'esercito piemontese impegnato nella prima guerra d'indipendenza in una situazione ancora fragile e in quei giorni sconfitto a Custoza.\nNel marzo 1849 si distinse nella battaglia della Bicocca contro gli austriaci, dove era comandante della 4\u00aa Divisione. \nMatrimonio.\nA Dresda, il 22 aprile 1850, spos\u00f2 Elisabetta di Sassonia (1830-1912), figlia del re di Sassonia Giovanni e di sua moglie, Amalia Augusta di Baviera. Il loro matrimonio fu frutto di un accordo dinastico ed \u00e8 stato generalmente ritenuto privo di vero amore.\nUltimi anni e morte.\nDurante la guerra di Crimea del 1855 avrebbe dovuto assumere il comando del Corpo di spedizione piemontese ma la sua salute in declino non gli permise di accettare l'incarico. La sua salute non miglior\u00f2 e mor\u00ec a Torino il 10 febbraio 1855. Riposa nella Cripta Reale di Superga, sulle alture del capoluogo piemontese.\nA lui \u00e8 dedicata una delle due statue ottocentesche che affiancano l'ingresso del Palazzo Civico a Torino ed il ponte di corso Giulio Cesare che attraversa il fiume Stura di Lanzo. Fino alla fine della seconda guerra mondiale, Torino gli aveva dedicato un corso nel quartiere Crocetta, l'attuale corso Stati Uniti.\nA Palermo gli \u00e8 stata intitolata una via con il nome che avrebbe dovuto prendere da re di Sicilia, corso Alberto Amedeo.\nDiscendenza.\nDal matrimonio tra Ferdinando e Elisabetta di Sassonia nacquero:\nCollegamenti esterni.\nseparatore"}
{"id": "507323", "revid": "599013", "url": "https://it.wikipedia.org/wiki?curid=507323", "title": "Quadratura", "text": ""}
{"id": "507325", "revid": "2043462", "url": "https://it.wikipedia.org/wiki?curid=507325", "title": "Tommaso di Savoia-Genova", "text": "Fu Luogotenente generale del Regno d'Italia, dal 1915 al 1919.\nBiografia.\nInfanzia.\nTommaso di Savoia-Genova nacque nel Palazzo Chiablese di Torino il 6 febbraio 1854, figlio di Ferdinando di Savoia-Genova e di Elisabetta di Sassonia. Era fratello minore di Margherita di Savoia, futura regina d'Italia. Orfano di padre a solo un anno e succedutogli nel titolo di duca di Genova, Tommaso venne posto sotto la tutela dello zio Vittorio Emanuele II, che ne segu\u00ec l'educazione inviandolo a studiare alla Harrow School di Londra.\nCarriera nella marina.\nDedito alla vita sportiva, Tommaso venne destinato alla carriera nella Regia Marina e frequent\u00f2 la scuola di marina di Genova. Nel 1873 visit\u00f2, con il grado di guardiamarina, il Giappone. Dal 31 marzo 1879 al 20 settembre 1881, con il grado di capitano di fregata fece il giro del mondo al comando della corvetta Vettor Pisani, nave da guerra italiana alla sua terza campagna oceanica; durante la traversata venne promosso al grado di capitano di vascello.\nDivenne ammiraglio nel 1901.\nMatrimonio.\nIl 15 aprile 1883 spos\u00f2, presso il castello di Nymphenburg a Monaco di Baviera, Isabella di Baviera (1863-1924).\nLuogotenente del Regno d'Italia.\nIl 25 maggio 1915, all'entrata dell'Italia nella prima guerra mondiale, Vittorio Emanuele III decise si trasferirsi da Roma al fronte, affidando parte delle sue funzioni regali a Tommaso, nominandolo per l'occasione luogotenente generale del regno. La carica, per\u00f2, fu quasi esclusivamente onorifica e non comport\u00f2 un effettivo esercizio del potere da parte del duca di Genova. Tuttavia, in quel periodo, i regi decreti furono chiamati decreti luogotenenziali e portavano, anzich\u00e9 la firma del re, quella del principe Tommaso. Il luogotenente fu anche chiamato ad affrontare direttamente l'emergenza causata nell'Italia centrale dal terremoto di Avezzano, avvenuto alcuni mesi prima, il 13 gennaio 1915.\nRest\u00f2 in carica fino al 6 luglio 1919.\nUltimi anni e morte.\nTommaso mor\u00ec a Torino nel 1931. Riposa nella cripta reale della basilica di Superga, sulle alture del capoluogo piemontese. Nel titolo ducale gli succedette il figlio primogenito Ferdinando.\nDiscendenza.\nDal matrimonio tra Tommaso e Isabella di Baviera nacquero:\nAltri progetti.\nseparatore"}
{"id": "507326", "revid": "1318658", "url": "https://it.wikipedia.org/wiki?curid=507326", "title": "Santuario di Itsukushima", "text": "Il \u00e8 un santuario shintoista che si trova sull'isola di Miyajima, nella citt\u00e0 di Hatsukaichi (prefettura di Hiroshima), in Giappone. \nIl sito \u00e8 inserito nell'elenco dei Patrimoni dell'umanit\u00e0 dell'UNESCO, nonch\u00e9 tesoro nazionale del Giappone, ed \u00e8 incluso nel parco nazionale di Setonaikai.\nIl santuario di Itsukushima ha circa 6000 succursali in tutto il Giappone.\nUn'isola sacra.\nIl santuario fu costruito a causa della sacralit\u00e0 dell'isola stessa su cui sorge. L'ingresso all'isola \u00e8 stato infatti a lungo vietato, finch\u00e9 ai pellegrini \u00e8 stato concesso di raggiungere il santuario costruito su palafitte all'interno di una piccola baia dell'isola. Il famoso torii (portale di ingresso al luogo sacro, da cui i visitatori sono tradizionalmente tenuti a passare) \u00e8 stato costruito sull'acqua di conseguenza, collocato in mare di fronte al tempio.\nAdesso l'isola \u00e8 facilmente accessibile tramite traghetto (lo scalo \u00e8 poco lontano dal santuario), ma per mantenerne la purezza, dato il grande valore sacrale che Itsukushima ha in Giappone, dal 1878 non sono permesse nascite o morti nella zona del santuario. Le donne incinte e i malati terminali sono allontanati dall'isola. Anche le sepolture sono vietate.\nPer le strade dell\u2019isola non \u00e8 difficile avvistare gruppi di daini e cervi che si aggirano liberamente.\nIl santuario.\nLa fondazione del santuario si colloca tra il VI e l'VIII secolo, e ha mantenuto la sua forma attuale dal 1168. Quell'anno il complesso \u00e8 stato probabilmente ricostruito con il finanziamento di Taira no Kiyomori, il pi\u00f9 potente signore giapponese della sua epoca. Le successive riedificazioni seguite a distruzioni hanno seguito l'impostazione data in questo periodo al santuario, sia nella forma che nello stile. L'edificio templare, consistente in una serie articolata di strutture a palafitta situate sulla baia dell'isola di Itsukushima, \u00e8 circondato da edifici ausiliari associati allo shintoismo e al buddismo e costruiti a secoli di distanza tra loro secondo stili architettonici differenti, essi includono una pagoda a cinque piani, una pagoda a due piani, alcuni santuari e un centro di teatro N\u014d.\nGli edifici che compongono il santuario sono edificati secondo l'antica architettura templare shintoista e costituiscono \u00abun importante esempio di architettura antica religiosa integrata con il paesaggio naturale\u00bb. Visto dal torii posizionato in mezzo alla baia, il complesso \u00abricorda una successione di paraventi. Le forme delicate degli edifici rossi davanti al verde scuro della montagna creano una suggestiva composizione con nitidi contrasti di colori e massa\u00bb.\nTrovandosi in riva al mare, il santuario \u00e8 stato pi\u00f9 volte, nel corso della sua storia, danneggiato dalle tempeste. Il 5 settembre 2004, il complesso religioso fu seriamente danneggiato da un tifone: i tetti e i camminamenti furono parzialmente distrutti, e per questo rimase chiuso per lavori di ricostruzione. Oggi \u00e8 riaperto al pubblico, anche se i delicati lavori di restauro sono tuttora in corso.\nIl torii.\nIl torii del santuario di Itsukushima \u00e8 una delle maggiori attrattive turistiche del Giappone, e l'immagine del portale di fronte al Monte Misen dell'isola \u00e8 una delle classiche tre viste del Giappone (insieme alla lingua di sabbia di Amanohashidate e alla baia di Matsushima). Il portale originale \u00e8 stato eretto nel 1168, ma la versione attuale \u00e8 del 1875.\nIl torii \u00e8 alto sedici metri ed \u00e8 costruito in selezionatissimo legno di canfora, fatto venire appositamente da Miyazaki, nel Ky\u016bsh\u016b. Lo stile \u00e8 quello denominato \"a quattro pilastri\" (yotsu-ashi), che consente maggiore stabilit\u00e0 alla struttura. Con l'alta marea il portale \u00e8 accessibile solo in barca; con la bassa marea pu\u00f2 essere raggiunto a piedi dall'isola (similmente a come accade al monastero di Mont Saint Michel in Francia). \u00c8 un'usanza comune per i visitatori inserire monete nelle crepe dei pilastri del torii esprimendo un desiderio; altra abitudine degli abitanti del luogo \u00e8 riunirsi alla bassa marea per raccogliere i crostacei attaccati alla base del torii stesso. Di notte il torii \u00e8 illuminato."}
{"id": "507330", "revid": "1745361", "url": "https://it.wikipedia.org/wiki?curid=507330", "title": "Voivodato di Rutenia", "text": "Il voivodato di Rutenia (in latino \"Palatinatus russiae\" in polacco: \"wojew\u00f3dztwo ruskie\") fu un'unit\u00e0 di divisione amministrativa del Regno di Polonia dal 1366 al 1772 e della Confederazione polacco-lituana. Insieme al voivodato di Be\u0142z formava la provincia della Rutenia Rossa. Questa regione fu in seguito parte della provincia austriaca della Galizia ed \u00e8 divisa tra Polonia, Ucraina e Bielorussia.\nStoria.\nIn origine ci si riferiva alla zona come territorio compreso tra i fiumi Bug e Wieprz. Il nome polacco era \"Ziemia czerwie\u0144ska\", o \"Czerwie\u0144 Land\" dal nome di Cherven, una citt\u00e0 allora esistente. Ci sono parecchie citt\u00e0 con questo nome, nessuna delle quali \u00e8 relazionata in alcun modo con la Rutenia rossa.\nQuesta zona fu menzionata la prima volta nel 981, quando Wolodymyr il Grande della Rus' di Kiev prese la zona sulla sua strada verso la Polonia. Nel 1018 ritorn\u00f2 alla Polonia, nel 1031 di nuovo al Rus' di Kiev e nel 1340 Casimiro III di Polonia riconquist\u00f2 il territorio. Da quei tempi, il nome \"Ru\u015b Czerwona\" viene ricordato, tradotto come \"Rutenia Rossa\" (\"Czerwie\u0144\" significa \"colore rosso\" nelle lingue slave), applicato a un territorio che si estendeva lungo il fiume Nistro. Dai tempi di Ladislao II di Polonia, il voivodato di Przemy\u015bl fu chiamato voivodato di Rutenia (\"wojew\u00f3dztwo ruskie\"), con la sede principale trasferita a Leopoli. Consisteva di cinque territori: Leopoli, Sanok, Halicz, Przemy\u015bl, e Che\u0142m. La citt\u00e0 di Halicz diede il nome alla Galizia.\nGoverno municipale.\nSede del governatorato del voivodato (\"Wojewoda\"): Leopoli\nParlamento regionale (\"sejmik generalny\") per tutte le terre di Rutenia: S\u0105dowa Wisznia\nSedi del Parlamento regionale (\"sejmik poselski i deputacki\"):"}
{"id": "507331", "revid": "74173", "url": "https://it.wikipedia.org/wiki?curid=507331", "title": "Rus di Kiev", "text": ""}
{"id": "507332", "revid": "232", "url": "https://it.wikipedia.org/wiki?curid=507332", "title": "Dolomie", "text": ""}
{"id": "507335", "revid": "2082792", "url": "https://it.wikipedia.org/wiki?curid=507335", "title": "Erich Maria Remarque", "text": "Biografia.\nOrigini.\nErich Maria \"Remark\" (in et\u00e0 adulta lo scrittore riadott\u00f2 la grafia francese \"Remarque\", con cui la famiglia era stata nota fino al nonno di Erich) nacque il 22 giugno 1898 in una famiglia operaia cattolica di Osnabr\u00fcck, figlio di Peter Franz Remark (nato il 14 giugno 1867 a Kaiserswerth) e Anna Maria (cognome da nubile Stallknecht, nata il 21 novembre 1871 a Katernberg).\nLe ricerche di Hanns-Gerd Rabe, amico di lunga data dello scrittore, dimostrarono che la famiglia di Remarque aveva origini francesi, come del resto sospettato dallo stesso Erich: il bisnonno Johann Adam Remarque, nato nel 1789, veniva da una famiglia francese di Aquisgrana.\nL\u2019esperienza della guerra.\nDurante la Prima guerra mondiale Remarque, dopo il compimento dei 18 anni, fu chiamato alle armi nell\u2019Esercito imperiale tedesco con la sua classe di leva, nel novembre 1916 (non volontario quindi, come spesso affermato), ed inquadrato inizialmente come recluta nel 78\u00ba Reggimento di fanteria presso la caserma \"Caprivi\" (\"Caprivi-Kaserne\") di Osnabr\u00fcck e un periodo di addestramento a Celle.&lt;br&gt;\nIl 12 giugno 1917 viene trasferito sul fronte occidentale con la 2\u00aa Compagnia delle riserve, al deposito campale reclute (\"Feldrekrutendepot\") della 2\u00aa Divisione di riserva delle guardie a Hem-Lenglet, con lui ci sono gli amici Georg Middendorf (che annoter\u00e0 tutto nel suo diario), Seppel Oelfke e Theodor Troske (deceduto il 22 agosto 1917).&lt;br&gt;\nIl 26 giugno 1917 fu assegnato al 15\u00ba Reggimento di fanteria della riserva (\"Reserve Infanterie-Regiment Nr. 15\"), seconda compagnia, plotone zappatori \u201cBethe\u201d (\"Schanztrupp Bethe\") e combatte nelle trincee della zona tra Torhout e Houthulst, nelle Fiandre Occidentali.&lt;br&gt;\nIl 31 luglio 1917 rimane ferito da uno shrapnel alla gamba sinistra, al braccio destro e al collo; curato dapprima all'ospedale da campo 309 (\"Feldlazarett 309\") di Geite-St. Josef/De Geite-Sint Jozef e a Torhout, quindi evacuato e rimpatriato in Germania nell'agosto del 1917, Remarque viene trasferito all\u2019ospedale St.-Vincenz di Duisburg dove trascorre il resto della convalescenza, lavorandovi in ufficio, per poi essere dimesso il 31 ottobre 1918. Ritornato a Osnabr\u00fcck presso il 1\u00ba battaglione di complemento del 78\u00ba Reggimento fanteria (\"I. Ersatz-Bataillon im Infanterie-Regiment 78.\"), il 7 novembre \u00e8 giudicato idoneo per il servizio al fronte ma l\u201911 novembre, con il termine del conflitto, \u00e8 smobilitato, venendo infine congedato il 5 gennaio 1919.\nIl dopoguerra e l\u2019attivit\u00e0 di scrittore.\nNel dopoguerra cambi\u00f2 molti lavori, diventando bibliotecario, uomo d'affari, insegnante e giornalista.\nNel 1929 pubblic\u00f2 la sua opera pi\u00f9 famosa, \"Niente di nuovo sul fronte occidentale\" (\"Im Westen nichts Neues\") con il nome Erich Maria Remarque (cambiando il suo secondo nome in onore della madre): il romanzo descriveva la totale crudelt\u00e0 della guerra attraverso la prospettiva di un soldato diciannovenne. In seguito scrisse altre opere simili, che - con un linguaggio semplice e toccante - descrivevano in modo realistico la vita durante e dopo la guerra. Nel 1933 i nazisti bruciarono e misero al bando le opere di Remarque, mentre la propaganda di regime faceva circolare la voce che discendesse da ebrei francesi e che il suo cognome fosse Kramer, cio\u00e8 il suo vero nome al contrario. Questa informazione \u00e8 ancora presente in alcune biografie, nonostante la mancanza di prove a supporto.\nLa sua citt\u00e0 natale gli ha dedicato il museo Centro della pace Erich Maria Remarque che riepiloga la sua opera.\nVita privata.\nRemarque visse in Svizzera dal 1931, e nel 1939 si trasfer\u00ec negli Stati Uniti con la prima moglie, Ilsa Jeanne Zambona, che spos\u00f2 e dalla quale si separ\u00f2 due volte; i due divennero cittadini statunitensi nel 1947. L\u00ec, lui continu\u00f2 una burrascosa relazione sentimentale con l'attrice Marlene Dietrich, ch'era iniziata nel 1937 al Lido di Venezia. Nel 1948 torn\u00f2 in Svizzera. Nel 1958 Remarque spos\u00f2 l'attrice hollywoodiana Paulette Goddard, che rimase al suo fianco fino alla sua morte, sopraggiunta a Locarno nel 1970, a 72 anni in Svizzera.\nNel 1958 usc\u00ec il film \"Tempo di vivere\" (\"A Time to Love and a Time to Die)\", tratto dal romanzo di Remarque \"Tempo di vivere, tempo di morire\" (\"Zeit zu leben und Zeit zu sterben\"), nel quale lo stesso autore recita una parte piccola ma significativa, quella del vecchio professore di liceo del soldato Graeber, il prof. Pohlmann.\nLo scrittore tedesco \u00e8 tumulato al cimitero di Ronco sopra Ascona, in Svizzera, dove sono custodite anche le ceneri della seconda moglie.\nLe sue opere pi\u00f9 conosciute.\nI suoi libri sono stati tradotti in pi\u00f9 di 58 lingue."}
{"id": "507337", "revid": "22828", "url": "https://it.wikipedia.org/wiki?curid=507337", "title": "Rocce lapidee", "text": ""}
{"id": "507339", "revid": "6923", "url": "https://it.wikipedia.org/wiki?curid=507339", "title": "Voivodato di Br\u0117st", "text": "Il voivodato di Br\u0117st (in polacco: \"Wojew\u00f3dztwo Brzesko-Litewskie \", in lituano: \"Lietuvos Brastos vaivadija\") fu un'unit\u00e0 di divisione amministrativa e governo locale del Granducato di Lituania e della Confederazione Polacco-Lituana dal XV secolo fino alla spartizione della Polonia del 1795.\nSede del governatorato del voivodato (Wojewoda): Br\u0117st"}
{"id": "507340", "revid": "1318658", "url": "https://it.wikipedia.org/wiki?curid=507340", "title": "Arrondissement di Montlu\u00e7on", "text": "L\"arrondissement\" di Montlu\u00e7on \u00e8 un \"arrondissement\" dipartimentale della Francia situato nel dipartimento dell'Allier, nella regione dell'Alvernia-Rodano-Alpi.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 composto da 106 comuni raggruppati in 12 cantoni:"}
{"id": "507341", "revid": "196390", "url": "https://it.wikipedia.org/wiki?curid=507341", "title": "Voivodato di Brzesc Litewski", "text": ""}
{"id": "507342", "revid": "1318658", "url": "https://it.wikipedia.org/wiki?curid=507342", "title": "Cantone di Le Nouvion-en-Thi\u00e9rache", "text": "Il Cantone di Le Nouvion-en-Thi\u00e9rache era una divisione amministrativa dell\"arrondissement\" di Vervins con capoluogo Le Nouvion-en-Thi\u00e9rache.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 9 comuni:"}
{"id": "507346", "revid": "110157", "url": "https://it.wikipedia.org/wiki?curid=507346", "title": "Cantone di Ribemont", "text": "Il Cantone di Ribemont \u00e8 una divisione amministrativa dell'Arrondissement di Saint-Quentin.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 52 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 52:"}
{"id": "507347", "revid": "729019", "url": "https://it.wikipedia.org/wiki?curid=507347", "title": "Infraclasse", "text": "In biologia, ai fini della tassonomia, l'infraclasse \u00e8 uno dei livelli di classificazione scientifica degli organismi viventi, tanto della zoologia, quanto della botanica.\nNell'organizzazione sistemica, l'\"infraclasse\" \u00e8 inferiore alla sottoclasse e superiore all'ordine (o al superordine se esistente). Una sottoclasse pu\u00f2 perci\u00f2 contenere pi\u00f9 infraclassi, ciascuna delle quali suddivisa in uno o pi\u00f9 ordini (o pi\u00f9 superordini)."}
{"id": "507348", "revid": "406204", "url": "https://it.wikipedia.org/wiki?curid=507348", "title": "Questione romana", "text": "La questione romana \u00e8 un'espressione utilizzata nel lessico storiografico italiano, per identificare la controversia che fu dibattuta durante il Risorgimento relativamente al ruolo di Roma, sede del potere temporale del Papa ma, al tempo stesso, capitale del Regno d'Italia.\nL'unit\u00e0 d'Italia.\nIl 17 marzo 1861 il primo parlamento unitario proclam\u00f2 il Regno d'Italia. Il nuovo regno non comprendeva, tra gli altri, Roma e il Lazio, che costituivano lo Stato Pontificio. Pochi giorni dopo, il 25 e il 27 marzo, Camillo Cavour tenne il suo primo, famoso discorso alla Camera dei deputati. Concluse il suo intervento dichiarando che Roma \u00ab\u00e8 la necessaria capitale d'Italia, ch\u00e9 senza che Roma sia riunita all'Italia come sua capitale, l'Italia non potrebbe avere un assetto definitivo\u00bb.\nRoma era tuttavia protetta dalla Francia di Napoleone III che era, al contempo, il principale alleato e protettore del giovane Regno d'Italia. Il 15 settembre 1864 la Francia e l'Italia stipularono un accordo (la cosiddetta \"Convenzione di settembre\"), con la quale l'Italia si impegnava a non attaccare i territori del Santo Padre; in cambio la Francia ritirava le proprie truppe dai medesimi territori. In mancanza del consenso francese, le uniche azioni volte alla conquista della citt\u00e0 furono condotte da Garibaldi, e si conclusero con le tragiche giornate dell'Aspromonte (1862) e di Mentana (1867).\nLa \"questione romana\", comunque, non si limitava al solo problema dell'annessione territoriale di Roma, ma chiamava in causa il complesso tema delle relazioni tra Chiesa cattolica e Regno d'Italia, gi\u00e0 gravemente compromesse dalla permanente opposizione al Risorgimento, manifestata da Pio IX a partire dal 1849.\nL'insistenza papale nell'affermare l'autonomia e l'indipendenza dello Stato della Chiesa ebbe come conseguenze:\nD'altra parte, il Regno persegu\u00ec una politica particolarmente restrittiva che incideva soprattutto sui beni ecclesiastici. In particolare, con l'emanazione delle cosiddette leggi eversive (legge n. 3\u00a0036 del 7 luglio 1866 e legge n. 3\u00a0848 del 19 agosto 1867), fu negato il riconoscimento e disposta la soppressione di diversi enti ecclesiastici che erano ritenuti non necessari al soddisfacimento dei bisogni religiosi della popolazione, con la conseguente devoluzione al demanio del relativo patrimonio.\nLa presa di Roma.\nNel 1870, alcune settimane dopo la caduta di Napoleone III (battaglia di Sedan del 1\u00ba settembre), l'esercito italiano si fece pi\u00f9 ardito e il 20 settembre, guidato dal generale Raffaele Cadorna, entr\u00f2 a Roma dalla breccia di Porta Pia, non pi\u00f9 difesa dalle truppe francesi, annettendo lo Stato Pontificio al Regno d'Italia.\nIl 3 febbraio 1871 Roma \u00e8 proclamata capitale del Regno, il 13 maggio 1871 viene approvata la legge delle Guarentigie, la quale, come dice il suo nome, stabiliva precise garanzie per il papa e la Santa Sede.\nIl pontefice (all'epoca Pio IX), secondo la suddetta legge, pur conservando la cittadinanza italiana, poteva godere di una serie di privilegi rispetto agli altri cittadini. Tuttavia lo stesso non volle mai accettare una legge unilaterale (fu compilata, infatti, su iniziativa del solo Regno d'Italia) e, a suo parere, eversiva. Rinunci\u00f2, inoltre, alla dotazione annua, fissata in 3\u00a0225\u00a0000 lire.\nDal 1870, sia Pio IX sia i suoi successori, non uscirono dai Palazzi Vaticani e dalle Mura Leonine in segno di protesta, che si protrasse per quasi sessant'anni, fino alla stipula dei Patti Lateranensi nel 1929 che istituirono la Citt\u00e0 del Vaticano. Tra la presa di Roma del 1870 e i patti lateranensi del 1929, il Vaticano non fu occupato dalle truppe italiane (anche se queste entrarono temporaneamente per sedare tumulti dietro richiesta della Santa Sede) e anzi fu il governo italiano a proporre fin da principio l'istituzione di uno stato in miniatura sotto la giurisdizione del papa.\nNonostante la legge delle Guarentigie e l'offerta di uno stato in miniatura, i segnali del governo non erano sempre di distensione e di pacificazione. Nel giugno del 1873 il governo estese anche a Roma le leggi sulla separazione tra Stato e Chiesa (leggi Siccardi e successive), osteggiate dai cattolici intransigenti, e due anni dopo impose pure al clero l'obbligo del servizio militare.\nNel 1874, Pio IX ingiunse ai cattolici italiani di non recarsi alle urne e con il famoso \"non expedit\" (in italiano: non conviene, non \u00e8 opportuno) prescrisse di evitare la partecipazione attiva alla vita politica del paese. Lo scontro tra i cattolici intransigenti e i sostenitori della laicit\u00e0 dello stato divenne acceso, e ricco di gesti simbolici, come l'erezione del monumento ad Arnaldo da Brescia nella sua citt\u00e0 natale e un busto al Pincio, e il monumento a Giordano Bruno a Campo de' Fiori, sul luogo dove mor\u00ec bruciato dal rogo.\nI pontificati di Pio X, di Benedetto XV e di Pio XI (nei primi tre decenni del XX secolo) videro, invece, una lenta distensione di rapporti ed un graduale riavvicinamento con il Regno. L'affermazione dei socialisti favor\u00ec, inoltre, l'alleanza tra cattolici e liberali moderati (Giolitti) in molte elezioni amministrative, alleanza detta \"clerico-moderatismo\". Segno di questi mutamenti \u00e8 la lettera enciclica del 1904 \"Il fermo proposito\", che, se da un lato conservava il \"non expedit\", ne permetteva tuttavia larghe eccezioni, che poi si moltiplicarono: vari cattolici entrarono, in questo modo, in parlamento, sia pure a titolo personale.\nLa lenta risoluzione dei contrasti.\nImmediatamente dopo la fine della prima guerra mondiale vi furono i primi contatti fra Santa Sede e Regno d'Italia per porre fine all'annosa controversia con una presa di contatto fra monsignor Bonaventura Ceretti e il presidente del Consiglio Vittorio Emanuele Orlando. Alla morte di Benedetto XV per la prima volta in tutta Italia le bandiere sono poste a mezz'asta.\nUna decisa apertura nei confronti della Chiesa avvenne all'indomani della marcia su Roma con l'introduzione della religione cattolica nelle scuole, con funzione di \"ancella della filosofia\" (1923) e l'autorizzazione ad appendere il crocifisso nelle aule. Gi\u00e0 nel gennaio 1923 si aprirono delle trattative segrete con un incontro tra Benito Mussolini e il cardinal Segretario di Stato Pietro Gasparri.\nA partire dall'agosto 1926 una serie di incontri riservati, inizialmente ufficiosi, tra il consigliere di Stato Domenico Barone, negoziatore per il Regno d'Italia, e l'avvocato Francesco Pacelli (fratello maggiore di Eugenio, futuro Pio XII) delegato per la Chiesa cattolica, portarono agli accordi che sarebbero stati formalizzati con i Patti Lateranensi. Alla morte prematura di Barone (4 gennaio 1929), lo stesso Mussolini assunse in prima persona le trattative finali incontrando pi\u00f9 volte Pacelli.\nLa \"questione romana\" si pot\u00e9 dire definitivamente conclusa, quindi, nel 1929 con la stipula del concordato, sottoscritto l'11 febbraio di quell'anno da Vittorio Emanuele III, rappresentato da Benito Mussolini, e da papa Pio XI, rappresentato dal cardinale Gasparri, ed entrati in vigore con lo scambio degli strumenti di ratifica il 7 giugno dello stesso anno.\nI Patti Lateranensi sono richiamati anche nell'articolo 7\ndella Costituzione della Repubblica, approvato in sede costituente grazie al voto favorevole espresso dai rappresentanti del PCI a seguito di una precisa scelta politica di Palmiro Togliatti."}
{"id": "507349", "revid": "180559", "url": "https://it.wikipedia.org/wiki?curid=507349", "title": "RSI Rete Due", "text": "RSI Rete Due (nota anche solo come Rete Due) \u00e8 il secondo canale radio svizzero di lingua italiana. \u00c8 stato lanciato nel 1985.\nCome anche RSI Rete Tre, si riceve solo nella zona italofona della Svizzera (Cantone Ticino e parte del Canton Grigioni). Il palinsesto \u00e8 prevalentemente incentrato sulla musica classica e sulla cultura."}
{"id": "507350", "revid": "1318658", "url": "https://it.wikipedia.org/wiki?curid=507350", "title": "Cantone di Sains-Richaumont", "text": "Il Cantone di Sains-Richaumont era una divisione amministrativa dell\"arrondissement\" di Vervins.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 19 comuni:"}
{"id": "507351", "revid": "107707313", "url": "https://it.wikipedia.org/wiki?curid=507351", "title": "Ossirinco", "text": "Ossirinco (; egizio Per-Medjed; arabo el-Bahnasa) fu la capitale del XIX distretto dell'Alto Egitto.\nIl sito archeologico \u00e8 famoso per l'enorme collezione di documenti e testi papiracei di epoca greco-romana rinvenuti nella zona. \nLa citt\u00e0 si trova a circa 160\u00a0km a sud-ovest del Cairo.\nNome.\nL'antico nome egizio della citt\u00e0, \"Per-Medjed\", prende il nome da Medjed, il termine con cui gli egizi indicavano i pesci elefante, uno dei quali, secondo la mitologia egizia, aveva mangiato il pene di Osiride dopo che Seth aveva smembrato il suo corpo. Dopo la conquista dell'Egitto da parte di Alessandro Magno, la citt\u00e0 venne rinominata (\"Oxyrrhynkhoupolis\"), ossia \"citt\u00e0 dei pesci dal naso aguzzo\", e quindi (\"Ox\u00fdrrhynkhos\", \"Ossirinco\").\nStoria.\nAl tempo degli antichi Egizi la citt\u00e0 era chiamata \"Per-Medjed\" e, dopo la conquista dell'Egitto da parte di Alessandro Magno, il nome della citt\u00e0 greca divenne \"Oxyrhynchon Polis\" (\"citt\u00e0 del pesce dal naso aguzzo\").\nDurante l'Ellenismo Ossirinco fu la capitale di una prospera regione, la terza citt\u00e0 pi\u00f9 grande d'Egitto. In et\u00e0 cristiana divenne un centro monastico di notevole importanza.\nDopo la conquista araba dell'Egitto nel 641, il sistema idrico dal quale la citt\u00e0 dipendeva and\u00f2 in rovina ed Ossirinco fu abbandonata. Oggi la moderna citt\u00e0 di el-Behnasa occupa gran parte della citt\u00e0 antica.\nMissioni archeologiche italiane ed inglesi hanno portato alla luce tracce di edifici templari, di un teatro, di un ippodromo, di impianti termali ed alcuni edifici pubblici di epoca greco-romana. Di notevole pregio sono anche i numerosi frammenti architettonici di arte copta.\nPapiri di Ossirinco.\nFra il 1896 e il 1907 due giovani egittologi dell'Universit\u00e0 di Oxford, Bernard Grenfell ed Arthur Hunt, iniziarono gli scavi nell'area della citt\u00e0. Grazie alle particolari condizioni climatiche ed ambientali della zona esaminata, come l'assenza di inondazioni ed il clima secco e ventoso, che favorirono la conservazione dei papiri, Grenfell e Hunt, nel corso di cinque campagne di scavo, portarono alla luce un'enorme mole di papiri.\nLa maggior parte dei manoscritti rinvenuti ad Ossirinco sono documenti pubblici e privati, come codici, editti, registri, inventari, atti di compravendita e lettere. Accanto a questi vi sono importanti papiri letterari, che oltre a passi di opere gi\u00e0 note, contengono numerosi testi greci sconosciuti nella tradizione manoscritta medievale.\nTra le opere rinvenute nell'area sono degni di menzione poemi di Pindaro, frammenti di Saffo, Alceo, Archiloco e Simonide, brani di drammi di Eschilo, Sofocle ed Euripide ed una cospicua porzione delle opere di Menandro.\nFurono anche trovati i pi\u00f9 antichi e completi diagrammi di Euclide. Tra i papiri storici un'ampia sezione delle \"Elleniche di Ossirinco\", opera anonima relativa agli anni 396-395 a.C.\nTra i testi cristiani greci e latini, frammenti del Vangelo di Tommaso, dell'Apocalisse di Baruc, del Vangelo degli Ebrei e di un'opera di Ireneo di Lione.\nI papiri rinvenuti sono custoditi per la maggior parte presso la Sackler Library di Oxford (un tempo biblioteca dell'Ashmolean Museum), ma alcuni manoscritti sono conservati alla British Library di Londra ed in altre collezioni. La pubblicazione degli \"Oxyrhyncus papyri\", iniziata nel 1898, continua tuttora ed ha superato i settanta volumi."}
{"id": "507353", "revid": "1654832", "url": "https://it.wikipedia.org/wiki?curid=507353", "title": "Duetto (disambigua)", "text": ""}
{"id": "507354", "revid": "6066", "url": "https://it.wikipedia.org/wiki?curid=507354", "title": "Epoca ellenistica", "text": ""}
{"id": "507355", "revid": "287204", "url": "https://it.wikipedia.org/wiki?curid=507355", "title": "Campionato italiano di hockey su ghiaccio 2000-2001", "text": "Il Campionato italiano di hockey su ghiaccio 2000-01 \u00e8 stato organizzato come di consueto dalla FISG. \u00c8 suddiviso in Serie A, Serie B e Serie C.\nSerie A.\nLe squadre iscritte sono 9: Alleghe HC, Asiago Hockey AS, HC Bolzano, HC Brunico, SHC Fassa, HC Merano, HCJ Milano Vipers, SV Ritten Renon e WSV Vipiteno Broncos\nDopo un anno di assenza, Milano torna in Serie A. Conclusa la collaborazione con il Cortina, la nuova denominazione \u00e8 Hockey Club Junior Milano Vipers.\nLa formula del torneo prevede la \"Regular Season\" con doppio turno di andata e ritorno; la seconda fase \u00e8 divisa in due gironi per determinare le posizioni nella griglia Play off (fase successiva) e per decidere quale formazione \u00e8 esclusa dalla lotta per il titolo.\nRegular Season.\nClassifica finale:\nSeconda fase.\nAlla fase successiva le squadre ottengono un bonus pari ad un terzo dei punti conquistati nella prima fase.\nGruppo A.\nClassifica finale:\nGruppo B.\nClassifica finale:\nPlay-off.\nNei quarti di finale, L'Asiago supera il Renon in tre gare (5-2; 7-3; 4-3 ai rigori), il Vipiteno ha la meglio sul Merano alla quinta gara (4-7; 2-0; 6-3; 3-4 ai rigori; 4-1), Milano e Bolzano, in quattro gare, piegano l'Alleghe (3-0; 3-4; 7-3; 3-0) e Brunico (4-1; 4-1; 6-7 ai rigori; 6-2).\nIn semifinale Asiago ha ragione del Vipiteno in sole tre gare (3-1; 4-3 ai rigori; 10-0) e Milano, sorprendentemente, elimina i Campioni in carica del Bolzano (2-5; 5-2; 6-3; 5-4).\nGara 1 di finale \u00e8 in programma il 7 aprile all'Odegar, gli arbitri sono Giorgio Moschen, Aldo Alfi e Luca Marri. Al 3'59\" del primo tempo, l'Asiago passa in vantaggio con un gol di Lucio Topatigh in superiorit\u00e0 numerica. Dopo solo 36 secondi \u00e8 pareggio dei milanesi con Bob Lachance; anche per la formazione meneghina la rete \u00e8 realizzata in 5 contro 4.\nNel secondo periodo, al 3'11\", Giovanni Marchetti, in power play, riporta i vicentini sul 2-1. Tocca a Patrick Deraspe al 10'52\", in superiorit\u00e0, fissare il punteggio sul 3-1. Il terzo drittel si chiude senza reti.\nIn Gara 2, il 10 aprile, \u00e8 ancora l'Asiago ad aprire le marcature con Eric Lecompte su assist di Patrick Deraspe al 14'46\u201d; Luca Rigoni assistito da Eric Lecompte raddoppia al 19'36\". Nel secondo tempo, Michele Strazzabosco al 1'07\" su assist di Eric Lecompte in condizione di superiorit\u00e0 numerica porta i giallorossi sul 3-0. Milano prova a dare una svolta alla gara e al 4'28\" segna con Jari Torkki in power play. Nel terzo periodo, al 4'27\", Viatcheslav Uvaev serve un assist a Jari Torkki, che porta il punteggio sul definitivo 3-2. La gara risulta essere nervosa; il capo arbitro Ruggero Savaris (coadiuvato da Bellinzier e Claudio Pianezze) assegna una penalit\u00e0 partita a Leo Insam per i padroni di casa e Patrick Deraspe per gli asiaghesi; entrambi sono costretti a saltare Gara 3. Inoltre vengono assegnati 10 minuti di penalit\u00e0 a Gianluca Canei e a Roberto Pra Floriani per i meneghini e Gianfranco Basso e Chad Biafore per i giallorossi. A fine gara i minuti di penalit\u00e0 totale saranno 59 per Milano e 65 per Asiago.\nAnche Gara 3, giocata il 12 aprile e arbitrata da Roberto Moschen, Emiliano Cappello e Marco Bagozza, risulta essere intensa e nervosa (37 minuti di penalit\u00e0 per Asiago e 34 per Milano). Come da copione, sono i giallorossi a portarsi in vantaggio, al 14'29\u201d del secondo drittel, con Steve Palmer su assist di Giovanni Marchetti. Ma al 13'59\" Bob Lachance assistito da Viatcheslav Uvaev, riporta la situazione in parit\u00e0. Dopo che il terzo periodo e i supplementari finiscono senza marcature si procede ai tiri di rigore, che premiano Milano, grazie al penalty decisivo segnato da Maurizio Bortolussi.\nIl 14 aprile, davanti a 4.000 spettatori, si disputa Gara 4. Gli arbitri sono Ruggero Savaris, Florenzio Bellenzier e Claudio Pianezze. Il primo tempo si conclude sullo 0-0; il secondo periodo vede Milano passare in vantaggio, al 9'29\", con Sasha Meneghetti assistito da Stefan Zisser. L'Asiago non si perde d'animo e nel terzo tempo, al 9'25\" su assist di Steve Palmer e Pierangelo Cibien, segna per gli asiaghesi Patrick Deraspe. I supplementari si concludono con un nulla di fatto.\nNella sequenza dei rigori Lucio Topatigh insacca alle spalle di Fabrice Lhenry (1-0), Bob Lachance si fa parare il proprio tiro da Fran\u00e7ois Gravel (1-0); Giorgio De Bettin segna (2-0), mentre Maurizio Bortolussi manda il disco fuori (2-0). Il tiro di Steve Palmer viene parato dal golie dei Vipers (2-0). Seguono i gol di Jari Torkki (2-1), Patrick Deraspe (3-1), Gianluca Tomasello (3-2) e Alexander Galtcheniouk (4-2) che segna il rigore che assegna il primo tricolore all'Asiago.\nQuarti di finale.\n Gara 1\n Milano - Alleghe 3-0\n Vipiteno - Merano 4-7\n Asiago - Renon 5-2\n Bolzano - Brunico 4-1\n Gara 2\n Alleghe - Milano 4-3\n Merano - Vipiteno 0-2\n Renon - Asiago 3-7\n Brunico - Bolzano 1-4\n Gara 3\n Milano - Alleghe 7-3\n Vipiteno - Merano 6-3\n Asiago - Renon 4-3 d.r.\n Bolzano - Brunico 6-7 d.r.\n Gara 4\n Alleghe - Milano 0-3\n Merano - Vipiteno 4-3 d.r.\n Brunico - Bolzano 6-2\n Gara 5\n Vipiteno - Merano 4-1\nSemifinale.\n Gara 1\n Asiago - Vipiteno 3-1\n Bolzano - Milano 5-2\n Gara 2\n Vipiteno - Asiago 3-4 d.r.\n Milano - Bolzano 5-2\n Gara 3\n Asiago - Vipiteno 10-0\n Bolzano - Milano 3-6\n Gara 4\n Milano - Bolzano 5-4\nFinale.\n Gara 1\n Asiago - Milano 3-1\n Gara 2\n Milano - Asiago 2-3\n Gara 3\n Asiago - Milano 1-2 d.r.\n Gara 4\n Milano - Asiago 1-2 d.r.\n L'Asiago Hockey Associazione Sportiva vince il suo primo scudetto.\nFormazione Campione d'Italia: Fabio Armani - Gianfranco Basso - Chad Biafore - Pierangelo Cibien - Dave Craievich - Giorgio De Bettin - Patrick Deraspe - Stefano Frigo - Alexander Galtcheniouk - Fran\u00e7ois Gravel - Eric Lecompte - Giovanni Marchetti - Riccardo Mosele - Steve Palmer - Luca Rigoni - Andrea Rodeghiero - Luca Roffo - Cristiano Sartori - Gianluca Schivo - Michele Strazzabosco - Lucio Topatigh - Valentino Vellar - Franco Vellar.\nAllenatore: Beno\u00eet Laporte.\nMarcatori.\nIl Top scorer della stagione \u00e8 Roland Ramoser del Renon con 85 punti (39 gol e 46 assist), seguito da Maurizio Bortolussi (Milano, 84 p.ti, 36 + 48), Anthony Iob (Bolzano, 75 p.ti, 40 + 35), Bob Lachance (Milano, 75 p.ti, 40 + 35) ed Eric Lecompte (Asiago, 74 p.ti, 33 + 41).\nCoppa Italia.\nLa \"Final Four\" di Coppa Italia si \u00e8 giocata fra HC Bolzano, Asiago Hockey AS, HC Merano e HCJ Milano Vipers.\nSemifinali.\n Gara Unica - 7 dicembre 2000\n Bolzano - Milano 4-7\n Gara Unica - 8 dicembre 2000\n Asiago - Merano 3-2 d.r.\nFinale.\n Gara Unica - 9 dicembre 2000\n Asiago - Milano 3-2 d.r.\n L'Asiago Hockey Associazione Sportiva vince la sua seconda Coppa Italia.\nSerie B.\nDopo un anno ritorna la seconda serie (nel 1999-2000 Serie A1 e A2 erano state unificate), stavolta denominata Serie B.\nSono 14 le squadre iscritte: HC Alta Badia, HC Appiano, HC Auronzo, Young Selection Bolzano, HC Bressanone, SV Caldaro, SG Cortina, HC Egna, HCN Fiemme '97, HC Selva Gardena 2000, AS Hockey Pergine, HC Settequerce, HC Valle d'Aosta e USG Zoldo.\nLa formula: dopo la \"Regular Season\" che prevede un girone di andata e ritorno, le squadre vengono divise in due gironi, portandosi in eredit\u00e0 un terzo dei punti conquistati. La vittoria dava 3 punti, la vittoria ai rigori 2, la sconfitta ai rigori 1.\nAl termine della seconda fase verr\u00e0 stabilita la griglia dei play-off, cui accederanno le prime 4 di ogni girone.\nRegular Season.\nClassifica Finale:\nSeconda fase.\nGirone A.\nAl Girone A avevano accesso, le squadre classificate al 1\u00ba, 3\u00ba, 5\u00ba, 7\u00ba, 9\u00ba, 11\u00ba e 13\u00ba posto al termine della \"Regular Season\".\nClassifica Finale:\nGirone B.\nAl Girone B avevano accesso, le squadre classificate al 2\u00ba, 4\u00ba, 6\u00ba, 8\u00ba, 10\u00ba, 12\u00ba e 14\u00ba posto al termine della \"Regular Season\".\nClassifica Finale:\nPlay-off.\nI quarti di finale furono giocati con gare di andata e ritorno. Ebbero la meglio il Gardena (sul Valle d'Aosta), il Caldaro (sul Fiemme), l'Appiano (sull'Egna) e il Cortina (sull'Auronzo).\nLe semifinali si giocarono al meglio delle tre gare, con Caldaro che sconfigge in tre gare il Cortina e l'Appiano che ha la meglio in due sul Gardena. La finale \u00e8 dunque un derby dell'Oltradige fra Appiano e Caldaro.\nFinale.\nAnche la finale fu giocata al meglio delle tre gare.\n Gara 1 - 18 marzo 2001\n Appiano - Caldaro 1-3\n Gara 2 - 20 marzo 2001\n Caldaro - Appiano 4-1\nL'SV Caldaro Kaltern \u00e8 promosso in serie A.\nSerie C.\nLe 25 squadre iscritte sono suddivise in tre gironi su base geografica (nei gironi A e B squadre di Veneto e Trentino-Alto Adige, nel girone C le lombarde).\nVanno alle finali nazionali le prime classificate dei gironi A e B e le prime due del girone C: WSG Stilves, LSC Laces Val Venosta, HC Como e HC Chiavenna.\nFinal Four.\nLa \"Final Four\" fu giocata a Varese.\nSemifinali.\n Gara Unica - 17 marzo 2001\n Como - Laces 2-3\n Gara Unica - 17 marzo 2001\n Chiavenna - Stilves 5-1\nFinali.\n 3\u00ba/4\u00ba posto\n Gara Unica - 18 marzo 2001\n Como - Stilves 2-3\n 1\u00ba/2\u00ba posto\n Gara Unica - 18 marzo 2001\n Laces - Chiavenna 1-5\nL'Hockey Club Chiavenna \u00e8 promosso in serie B.\nFonte.\nParte di questo testo \u00e8 stato preso da hockeytime.net, col ."}
{"id": "507356", "revid": "466539", "url": "https://it.wikipedia.org/wiki?curid=507356", "title": "Diarmuid Mac Murchadha Caomh\u00e1nach", "text": "Dermot re di Leinster morto il 1\u00ba gennaio 1171, fu considerato da alcuni storici nazionalisti del XX secolo un traditore dell'Irlanda. Deposto da re, chiam\u00f2 Enrico II d'Inghilterra ad aiutarlo a recuperare il trono. Il successivo invio di truppe normanne al comando di nobili inglesi port\u00f2 Enrico II ad insignirsi del titolo di Signore d'Irlanda e segn\u00f2 l'inizio di otto secoli di dominazione inglese, anche se all'inizio la \"dominazione\" era poco pi\u00f9 che nominale.\nLa famiglia.\nDermot nacque nel 1110, figlio di Donnchad, re di Leinster e Dublino e discendente di Brian Boru. Suo padre fu ucciso in battaglia nel 1115 dagli Hiberno-Normanni di Dublino che lo seppellirono nella citt\u00e0 insieme alla carogna di un cane (usanza che era a quei tempi considerata un gravissimo oltraggio).\nEbbe diverse mogli e concubine, la prima delle quali, M\u00f3r Ua Tuathaill, diede alla luce Aoife di Leinster e Conchobar.\nDa Sadb di U\u00ed Fael\u00e1in, ebbe una figlia di nome Orlaith che spos\u00f2 Domnall M\u00f3r, re di Munster. Ebbe anche due figlie illegittime Domnall C\u00e1em\u00e1nach, morta nel 1175, ed \u00c9nna Cennselach, scomparsa nel 1169.\nRe di Leinster.\nDopo la morte del fratello, Dermot divenne inaspettatamente re di Leinster incontrando l'opposizione del Sovrano supremo d'Irlanda Tairrdelbach mac Ruaidri Ua Conchobair che vedeva in lui un rivale.\nRe Tairrdelbach mand\u00f2 contro di lui uno dei re alleati, Tigern\u00e1n Ua Ruairc, per conquistare il Leinster ed estrometterne il giovane Dermot.\nUa Ruairc condusse una campagna bellica brutale, devastando il bestiame del Leinster e cercando di affamarne gli abitanti.\nDermot fu estromesso dal trono ma riusc\u00ec a recuperarlo nel 1133 con l'aiuto dei capiclan del Leinster. Segu\u00ec un ventennio di pace contrastata tra Ua Conchobair e Dermot.\nNel 1152 aiut\u00f2 il Sovrano supremo d'Irlanda ad attaccare il territorio di Tigern\u00e1n Ua Ruairc, che era diventato un traditore. Dermot rap\u00ec Derbforgaill, la moglie di Ua Ruairc, con l'aiuto del fratello di Derbforgaill, un futuro pretendente al regno di Meath.\nDopo la morte del Sovrano Supermo d'Irlanda Brian Boru, nel 1014, l'Irlanda cadde per due secoli in uno stato quasi costante di lotte intestine.\nDopo la caduta dal trono della famiglia O'Brien, discendente da Brian Boru, le famiglie che governavano le quattro province irlandesi si combatterono costantemente tra di loro per il controllo di tutta l'Irlanda.\nL'Irlanda era una sorta di regno federale diviso i quattro province, Ulster, Leinster, Munster e Connaught, governate da altrettanti re che avrebbero dovuto essere fedeli al Sovrano supremo d'Irlanda.\nEsilio, ritorno e morte.\nNel 1166 il nuovo sovrano supremo d'Irlanda e Muirchertach Ua Lochlainn, alleato di Dermot erano caduti, una grande coalizione guidata da Tigern\u00e1n Ua Ruairc, divenuto arcinemico di Dermot, marci\u00f2 sul Leinster occupandolo facilmente e costringendo Dermot e la moglie a fuggire.\nDermot si rifugi\u00f2 in Inghilterra dove strinse un'alleanza con il re Enrico II, che lo aiut\u00f2 ad organizzare un esercito di mercenari normanni e gallesi per invadere l'Irlanda.\nTra questi c'era Gerald FitzMaurice, I signore di Offaly e Riccardo di Clare, soprannominato Strongbow (arco forte), futuro conte di Pembroke, che ne spos\u00f2 nel 1170 la figlia Eva MacMurrough conosciuta anche come Aoife di Leinster.\nRiccardo di Clare fu padre di Isabella di Clare che fu data in moglie da Riccardo Cuor di Leone a Guglielmo il Maresciallo, personaggio leggendario e potentissimo, che diventer\u00e0 reggente del regno d'Inghilterra durante la minore et\u00e0 di Enrico III d'Inghilterra.\nIn sua assenza Ruaidri mac Tairrdelbach Ua Conchobair, figlio di Tairrdelbach, ex nemico di Dermot, era diventato il Sovrano supremo d'Irlanda.\nDermot progett\u00f2 allora non soltanto di riprendersi il Leinster ma anche di deporre Ua Conchobair e di diventare egli stesso Sovrano supremo d'Irlanda.\nRiprese velocemente Dublino, Ossory e Waterford, ex colonia vichinga: recuper\u00f2 in poco tempo tutto il Leinster.\nDermot sperava che Ruaidri non avrebbe colpito gli ostaggi del Leinster che aveva con s\u00e9 compreso Conchobar Mac Murchada il maggiore dei suoi figli, ma furono uccisi tutti.\nL'esercito di Dermot perse la battaglia e i mercenari normanni e gallesi che aveva assunto facilitarono l'invasione inglese di Enrico II del 1169.\nDermot, dopo la morte del figlio, perse ogni volont\u00e0 di combattere e si ritir\u00f2 a Ferns.\nSebbene la storiografia irlandese descrive spesso Dermot come un traditore, la sua intenzione non era quella di agevolare l'invasione inglese dell'Irlanda, ma di usare l'aiuto di Re Enrico II per diventare Grande Re egli stesso: si sbagliava, non aveva immaginato n\u00e9 tenuto nel giusto conto le ambizioni di Enrico II.\nGeraldo del Galles, uno storico cambro-normanno, che aveva visitato l'Irlanda ed i cui zii e cugini militavano nell'esercito di Riccardo di Clare disse lui: \nLa morte ed i discendenti.\nDopo l'invasione, i normanni conquistarono l'Irlanda sfruttando le sue lotte interne.Ua Conchobair fu presto detronizzato, prima da Grande Re, poi da re del Connaught. Ua Conchobair, nel tentativo di recuperare il suo regno provinciale di Connaught ritorn\u00f2 in Inghilterra come aveva fatto Dermot anni prima.\nDal 1171 l'Inghilterra controllava direttamente un piccolo territorio irlandese attorno alla citt\u00e0 di Dublino conosciuto come Pale, mentre il resto dell'Irlanda era suddiviso tra baroni normanni, gallesi e diversi clan irlandesi come quello di U\u00ed Conchobair che aveva il Connaught o quello di U\u00ed N\u00e9ill che controllava l'Ulster.\nSuccessivamente la maggior parte delle famiglie normanne si mescol\u00f2 con quelle irlandesi e qualche volta si alle\u00f2 con queste contro l'Inghilterra. I conquistatori si integrarono con gli irlandesi assumendonone il linguaggio ed il costume, diventando \"pi\u00f9 irlandesi degli stessi irlandesi\"."}
{"id": "507358", "revid": "180559", "url": "https://it.wikipedia.org/wiki?curid=507358", "title": "RSI Rete Tre", "text": "RSI Rete Tre (nota anche solo come Rete Tre) \u00e8 il terzo canale radiofonico della RSI Radiotelevisione della Svizzera italiana succursale della SSR SRG Radiotelevisione svizzera. Si riceve sulle frequenze analogiche FM nella zona italofona della Svizzera (Cantone Ticino e parte del Canton Grigioni). Dal 2009 grazie alla tecnologia di trasmissione DAB+ \u00e8 ricevibile in tutta la Confederazione Elvetica.\nFondata alle 00:03 del 1\u00ba gennaio 1988, Rete Tre \u00e8 l'emittente per il pubblico giovane che trasmette musica rock e pop, attenta alle tendenze non solo musicali e caratterizzata da un'animazione di taglio umoristico e dal costante contatto con gli ascoltatori.\nIn occasione del Radioday 2010 Rete Tre della RSI \u00e8 stata insignita del titolo di \"Swiss Radio of the Year\", premio gi\u00e0 vinto nel 2008.\nProgrammi trasmessi.\nI programmi trasmessi pi\u00f9 conosciuti sono quelli di carattere ironico. Sono infatti numerose le gag raccontate dalla radio, con i suoi numerosi personaggi inventati, legati a vicende successe nel Cantone Ticino. In ordine casuale: gli Annovazzi, Faustino, Diktat il Dittatore, la signora Mario, l'agente Duilio Gianinella, l'avvocato Turner, Daniel l'alieno a due teste, l'Horroroscopo, Lindo Vino, Oetzi, la recluta Carletto, Blob, l'Elvezio e il Tano, Vladimir Vasslina, Alce e Baggiana, e tanti altri.\nRegolarmente vengono pubblicate raccolte su Compact Disc di queste gag, spesso date in omaggio ai radioascoltatori.\nRete Tre offre tre edizioni del radiogiornale e numerosi notiziari d'attualit\u00e0. Programmi di carattere culturale, d'attualit\u00e0 e di promozione della scena musicale ticinese. Baobab, dal luned\u00ec a venerd\u00ec dalle 16.00 alle 17.00, \u00e8 lo spazio di approfondimento per eccellenza.\nAlcuni servizi giornalistici e sketch dell'emittente svizzera hanno vinto premi di qualit\u00e0.\n\u00c8 la rete radio concepita anche per avere il maggior contatto con il pubblico, per questo motivo alcune volte trasmette i suoi programmi fuori dalla sede di Lugano Besso in occasione di eventi musicali di importanza regionale, nazionale ed internazionale. Alcuni di questi sono: Palco ai Giovani, Festate, Estival Jazz, Bellinzona Blues Session, Pal\u00e9o Festival Nyon, Montreux Jazz Festival, Street Parade, Blues to Bop."}
{"id": "507360", "revid": "1543377", "url": "https://it.wikipedia.org/wiki?curid=507360", "title": "Cantone di San Quintino 1", "text": "Il Cantone di San Quintino 1 (in francese Canton de Saint-Quentin-1) \u00e8 una divisione amministrativa dell'Arrondissement di San Quintino.\nComposizione.\nFino al 2014, col nome di San Quintino Centro (in francese \"Saint-Quentin-Centre\"), comprendeva unicamente una parte della citt\u00e0 di San Quintino.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, include parte della citt\u00e0 di San Quintino e i seguenti 24 comuni:"}
{"id": "507361", "revid": "1318658", "url": "https://it.wikipedia.org/wiki?curid=507361", "title": "Arrondissement di Vichy", "text": "L\"arrondissement\" di Vichy \u00e8 un \"arrondissement\" dipartimentale della Francia situato nel dipartimento dell'Allier, nella regione dell'Alvernia-Rodano-Alpi.\nStoria.\nFu creato nel 1800, sulla base dei preesistenti distretti. Nel 1926 vi fu integrato l\"arrondissement\" soppresso di Gannat. Nel 1942 Vichy sostitu\u00ec Lapalisse come capoluogo dell\"arrondissement\".\nComposizione.\nL\"arrondissement\" \u00e8 composto da 103 comuni raggruppati in 11 cantoni:"}
{"id": "507362", "revid": "1543377", "url": "https://it.wikipedia.org/wiki?curid=507362", "title": "Cantone di San Quintino 2", "text": "Il Cantone di San Quintino 2 (in francese Canton de Saint-Quentin-2) \u00e8 una divisione amministrativa dell'Arrondissement di San Quintino.\nDeriva dalla ridefinizione del cantone di San Quintino Nord (in francese \"Saint-Quentin-Nord\"), di cui mantiene i comuni, a seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015. La parte della citt\u00e0 di Saint-Quentin inclusa nel cantone \u00e8 stata ridefinita.\nComposizione.\nComprende parte della citt\u00e0 di San Quintino e i 10 comuni di:"}
{"id": "507363", "revid": "1543377", "url": "https://it.wikipedia.org/wiki?curid=507363", "title": "Cantone di San Quintino 3", "text": "Il Cantone di San Quintino 3 (in francese Canton de Saint-Quentin-3) \u00e8 una divisione amministrativa dell'Arrondissement di San Quintino.\nFino al 2014 cantone di San Quintino Sud (in francese \"Saint-Quentin-Sud\"), a seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 8 comuni, oltre a parte della citt\u00e0 di San Quintino.\nComposizione.\nI 5 comuni facenti parte prima della riforma del 2014 insieme a parte della citt\u00e0 di San Quintino erano:\nDal 2015, a parte della citt\u00e0 di San Quintino, i comuni appartenenti al cantone sono i seguenti 8:"}
{"id": "507364", "revid": "307923", "url": "https://it.wikipedia.org/wiki?curid=507364", "title": "Duetto", "text": "Il duetto \u00e8 un brano musicale per due voci soliste, con o senza accompagnamento strumentale.\nIl termine nasce per indicare interpretazioni vocali a due che cantano alternandosi o insieme. Nei casi in cui le due linee di canto si sviluppano isoritmicamente, le voci si trovano spesso in intervallo di \"terza\", di \"sesta\" oppure all'unisono.\nIl duetto nella storia dell'opera.\nImpiegato con parsimonia nell'opera barocca e metastasiana, nella seconda parte del Settecento e soprattutto nell'Ottocento, il duetto si sostitu\u00ec progressivamente all'aria quale brano cardine di un'opera lirica. Una preferenza che il duetto si conquista grazie al suo dinamismo, conseguenza del confronto (o meglio ancora dello scontro) tra due personaggi.\nLa sua struttura varia a seconda delle epoche storiche e delle scuole operistiche. Nel caso di duetti brevi e privi di articolazione interna \u00e8 normalmente usato il nome duettino.\nL'esecuzione di canto a due voci pu\u00f2 avere molti accoppiamenti, anche se i pi\u00f9 diffusi sono:\nIl duo.\nPi\u00f9 raramente si utilizza il termine \"duetto\" per indicare il duo, composizione musicale per due esecutori (vocali o strumentali) solisti.\nLe formazioni pi\u00f9 diffuse sono con una voce, o strumento, e pianoforte (ad esempio: canto e pianoforte, violino e pianoforte, pianoforte a quattro mani, due pianoforti), ma ovviamente non esclusive (flauto e pianoforte, clarinetto e pianoforte, violoncello e pianoforte, canto e chitarra, canto e organo, tromba e organo, eccetera). Spesso il duo \u00e8 utilizzato con funzione didattica di apprendimento, per coppie di giovani esecutori, oppure per un maestro e un allievo."}
{"id": "507365", "revid": "278670", "url": "https://it.wikipedia.org/wiki?curid=507365", "title": "Papiri di Ossirinco", "text": "I papiri di Ossirinco sono una grande collezione di frammenti manoscritti, molti dei quali su supporto papiraceo, rinvenuti tra la fine del XIX e l'inizio del XX secolo in Egitto, in un'antica discarica vicino a Ossirinco, grazie all'opera di vari archeologi, tra cui, in particolare, Bernard Grenfell e Arthur Surridge Hunt.\nLe particolari condizioni climatiche e ambientali della zona, come l'assenza di inondazioni e il clima secco e ventoso, hanno favorito la conservazione dei papiri.\nI manoscritti, che datano dal I al VI secolo d.C., comprendono migliaia di documenti in greco e latino, lettere e opere letterarie, alcuni sono su vellum, altri pi\u00f9 recenti in arabo su carta (ad esempio il medievale P. Oxy. VI 1006). La maggior parte dei manoscritti rinvenuti a Ossirinco \u00e8 costituita da documenti pubblici e privati, come codici, editti, registri, inventari, atti di compravendita e lettere.\nI papiri di Ossirinco sono custoditi in varie istituzioni di tutto il mondo: un numero consistente \u00e8 conservato nell'Ashmolean Museum presso l'Universit\u00e0 di Oxford.\nSono disponibili on-line delle tabelle in cui sono elencati ciascun papiro o frammento, con una succinta indicazione del tipo di contenuto.\nLetteratura antica.\nNel sito di Ossirinco sono stati trovati molti importanti testi greci, tra cui poesie di Pindaro, frammenti di Saffo e Alceo, insieme con parti pi\u00f9 grandi di Alcmane, Ibico e Corinna. C'erano anche ampi brani dell'\"Ipsipile\" di Euripide, frammenti di commedie di Menandro e una gran parte dei \"Cercatori di tracce\" di Sofocle.\nFurono ritrovati anche i diagrammi pi\u00f9 antichi e completi dagli \"Elementi\" di Euclide. Secondo Thomas Little Heath, i frammenti di Euclide scoperti portano a una nuova valutazione dell'accuratezza delle fonti antiche riguardo agli \"Elementi\", rivelando che la versione di Teone di Alessandria \u00e8 pi\u00f9 autorevole di quanto si ritenesse in precedenza.\nUn'altra scoperta importante \u00e8 stata l'opera storica nota come le \"Elleniche di Ossirinco\", il cui autore \u00e8 sconosciuto ma potrebbe essere Eforo o Cratippo. Fu portata alla luce anche una vita di Euripide di Satiro di Callati, mentre una epitome di sette dei 107 libri perduti di Livio \u00e8 stato il ritrovamento letterario pi\u00f9 importante in latino.\nL'autore classico che pi\u00f9 ha beneficiato dei ritrovamenti di Ossirinco \u00e8 il drammaturgo ateniese Menandro (342\u2013291 a.C.), le cui commedie erano molto popolari in epoca ellenistica. Tra le sue commedie parzialmente recuperate a Ossirinco vi sono: \"Il misantropo\", \"La donna di Samo\", \"L'arbitrato\", \"Misoumenos\", \"Dis Exapaton\", \"Karchedonios\" e \"Kolax\". \nManoscritti teologici.\nTra i testi cristiani trovati a Ossirinco vi sono frammenti dei primi Vangeli non canonici: \"Papiro di Ossirinco 840\" (III secolo) e \"Papiro di Ossirinco 1224\" (IV secolo). \nAltri testi di Ossirinco conservano parti di \"Matteo 1\" (III secolo: \"P2\" e \"P401\"), 11\u201312 e 19 (III - IV secolo: \"P2384,\" \"P2385\"); \"Marco 10\u201311\" (V - VI secolo: \"P3\"); \"Giovanni 1\" e \"20\" (III secolo: \"P208\"); \"Romani 1\" (IV secolo: \"P209\"); della \"Prima lettera di Giovanni\" (IV - V secolo: \"P402\"); dell\"'Apocalisse di Baruc\" capitoli 12\u201314 (IV o V secolo: \"P403\"); del Vangelo degli Ebrei (III secolo: \"P655\"); del \"Pastore di Erma\" (III o IV secolo: \"P404\") e di un'opera di Ireneo (III secolo: \"P405\").\nCi sono molte parti di altri libri canonici e tra queste sono stati trovati molti inni, preghiere e anche lettere dei primi cristiani.\nDi seguito sono elencati tutti i manoscritti classificati come \"teologici\" tra i Papiri di Ossirinco e anche alcuni manoscritti che appartengono a pi\u00f9 generi diversi, o generi che non sono trattati in maniera specifica nei volumi \"The Oxyrhynchus Papyri\".\nPer esempio la citazione del Salmo 90 (P. Oxy. XVI 1928) associato con un amuleto, \u00e8 classificato secondo il suo genere primario come testo di magia tra i \"The Oxyrhynchus Papyri\"; tuttavia, qui \u00e8 incluso tra le testimonianze del testo dell'Antico Testamento.\nIn ogni volume che contiene manoscritti teologici, questi sono elencati per primi, secondo una tradizione inglese di precedenza accademica.\nVecchio Testamento.\nL'originale Bibbia ebraica (Tanakh) fu tradotta in greco tra il III e il I secolo a.C.. \nQuesta traduzione \u00e8 chiamata Septuaginta (o LXX) perch\u00e9, secondo una tradizione, fu compilata ad Alessandria da settanta scribi ebrei.\n\u00c8 citata nel Nuovo Testamento e unita con il Nuovo Testamento, si trova nei codici onciali greci del IV e V secolo Sinaiticus, Alexandrinus e Vaticanus. \nLa Septuaginta include libri, chiamati Apocrifi o Deuterocanonici dai cristiani, che in seguito non furono accettati nel Canone ebraico delle sacre scritture.\nPorzioni di libri dell'Antico Testamento di indiscussa autorit\u00e0 presenti tra i papiri di Ossirinco sono elencati in questa sezione.\nP. Oxy. VIII 1073 \u00e8 ina versione in latino arcaico della Genesi, gli altri manoscritti sono probabilmente copie della Septuaginta.\nApocrifi dell'Antico Testamento o Deuterocanonici.\nSi tratta di vari testi (per esempio il Libro di Tobia) o differenti versioni di scritti preesistenti (per esempio il Libro di Daniele) che si trovavano nel canone delle scritture ebraiche (in particolare, nella traduzione dei Settanta del Tanakh ebraico).\nAnche se tali scritture non sono pi\u00f9 considerate canoniche tra gli ebrei sin dall'inizio del II secolo d.C., hanno mantenuto tale status per gran parte della Chiese cristiane:\nerano e sono accettati come parte del Vecchio Testamento canonico dalla Chiesa cattolica e dalla Chiesa ortodossa.\nI cristiani Protestanti, tuttavia, seguono l'esempio degli ebrei e non accettano questi scritti come parte del canone dell'Antico Testamento.\nNuovo Testamento.\nI papiri di Ossirinco comprendono il sottogruppo pi\u00f9 numeroso delle copie pi\u00f9 antiche del Nuovo Testamento sopravvissute.\nSi tratta di porzioni di codici (libri) scritti su papiro in lettere onciali (maiuscole) greche.\nI primi furono disseppelliti da Bernard Pyne Grenfell e Arthur Hunt ad Ossirinco, al volgere del XX secolo. \nDei 127 papiri del Nuovo Testamento riconosciuti, 52 (il 41%) provengono da Ossirinco.\nI primi papiri sono datati alla met\u00e0 del II secolo, cio\u00e8 sono copie fatte circa un secolo dopo la redazione dell'originale del Nuovo Testamento.\nGrenfell e Hunt hanno scoperto il primo papiro del Nuovo Testamento (P1), gi\u00e0 il secondo giorno di scavo, nell'inverno 1896\u20137;\nquesto, insieme alle altre prime scoperte, fu pubblicato nel 1898 nel primo volume dell'opera, ora arrivata a 70 volumi, \"The Oxyrhynchus Papyri\".\nApocrifi del Nuovo Testamento.\nTra i Papiri di Ossirinco vi sono una ventina di manoscritti degli Apocrifi del Nuovo Testamento, opere del periodo paleocristiano che si presentavano come libri biblici ma che alla fine non furono ritenute tali dall'ortodossia.\nQueste opere trovate a Ossirinco comprendono i vangeli di Tommaso, Maria, Pietro, Giacomo, il \"Pastore di Erma\" e la \"Didach\u00e9.\" \nInoltre vi sono anche alcuni manoscritti di vangeli sconosciuti.\nI tre manoscritti di Tommaso sono i soli conosciuti in greco di quest'opera; l'unico altro manoscritto superstite di Tommaso \u00e8 una versione in copto, quasi completa, ritrovata a Nag Hammadi.\nP. Oxy. 4706, un manoscritto del \"Pastore di Erma\" \u00e8 notevole perch\u00e9 due sezioni che gli studiosi ritenevano circolassero spesso indipendentemente,\n\"Visioni\" e \"Comandamenti\", sono state trovate sullo stesso rotolo."}
{"id": "507366", "revid": "767487", "url": "https://it.wikipedia.org/wiki?curid=507366", "title": "Duetto (moneta)", "text": "Duetto \u00e8 in nome usato per alcune monete italiane dal valore di due quattrini. \nFurono coniate monete di questo tipo in varie zecche della Toscana:"}
{"id": "507367", "revid": "15756", "url": "https://it.wikipedia.org/wiki?curid=507367", "title": "Alfa Romeo Spider (Duetto)", "text": "L'Alfa Romeo Spider, comunemente conosciuta come \"Duetto\", \u00e8 una vettura sportiva scoperta prodotta dall'Alfa Romeo tra il 1966 e il 1994. \u00c8 uno dei modelli pi\u00f9 noti ed \u00e8 il pi\u00f9 longevo nella storia della casa milanese, con 28 anni ininterrotti di produzione, suddivisa in 4 serie successive.\nIl contesto.\nL'enorme successo di vendite ottenuto dal modello \"Giulia\" del 1962, replicato dalla versione coup\u00e9 nell'anno successivo, spinse la dirigenza Alfa Romeo a completare rapidamente la gamma con la versione spider, allo scopo di sfruttare al massimo il favorevole momento commerciale.\nNel 1964 il compito di delineare la versione spider venne affidato alla Bertone che appront\u00f2 il prototipo del modello \"GTC\", su disegno di Giorgetto Giugiaro, poi realizzato in serie dalla Carrozzeria Touring e posto in vendita nel 1965.\nLa tiepida accoglienza riservata dal mercato alla nuova \"GTC\" convinsero la Casa di Arese a trovare una soluzione alternativa. Il cambio di rotta fu drastico, anche determinato dal fatto che la potenzialit\u00e0 produttiva della Carrozzeria Bertone era pressoch\u00e9 completamente assorbita dalla commessa ottenuta dalla FIAT per la costruzione del modello \"850 Spider\" e che la Carrozzeria Touring navigava in cattive acque ed era facile prevederne l'imminente chiusura.\nLa genesi stilistica.\nPer vestire la nuova spider, nel 1965 venne quindi incaricata la Pininfarina che stava realizzando le Superflow, una serie di interessanti proposte stilistiche basate su uno degli autotelai da corsa 6C 3000 CM costruito dall'Alfa Romeo nel 1953.\nLa prima \"dream car\" della serie Superflow, la Superflow I con parafanghi anteriori e tettuccio in plexiglas e pinne posteriori, venne presentata al Salone di Torino 1956, seguita dalla sue evoluzioni Super Flow II, con parafanghi convenzionali in lamiera, Superflow III, spider priva del tettuccio e delle pinne posteriori, e infine Super Flow IV del 1960 con tettuccio in plexiglas e coda arrotondata, tutte basate sullo stesso telaio e con la stessa linea di base.\nPartendo da quella base stilistica un gruppo si disegnatori della Pininfarina, guidati da Aldo Brovarone e supervisionati da Franco Martinengo, realizzarono il bozzetto che ottenne l'immediato assenso preliminare della dirigenza Alfa Romeo. Il percorso evolutivo di affinamento tridimensionale, dalla \"maquette\" al prototipo definitivo, passando per la costruzione del mascherone di carrozzeria, venne costantemente seguito da Battista Pininfarina che fece apportare e, in alcuni casi, apport\u00f2 personalmente, decine di piccole modifiche che risultarono determinanti per giungere al capolavoro formale rappresentato dalla \"Duetto\".\nFu l'ultima vettura nata sotto l'egida del grande carrozziere torinese che mor\u00ec poche settimane dopo la presentazione al pubblico della \"Duetto\", avvenuta il 10 marzo 1966 al 36\u00ba Salone di Ginevra.\nIl \"battage\" pubblicitario e la denominazione \"Duetto\".\nPer il lancio della \"Duetto\" il presidente Giuseppe Luraghi e la squadra dei \"creativi\" che all'epoca costituivano l'ufficio pubbliche relazioni dell'Alfa Romeo, concertarono una intelligente campagna pubblicitaria volta a creare eventi pubblici anche al di fuori del contesto motoristico. Dopo il debutto al salone di Ginevra, cui la stampa dedic\u00f2 ampio spazio, la vettura venne presentata in varie occasioni e accostata a personaggi della politica e dell'imprenditoria, ma anche dello spettacolo come Gino Bramieri. Fu anche indetta una settimana di prove sulle strade del lago di Garda, riservate ai giornalisti.\nQuale prodromo alla presentazione negli USA venne organizzata una crociera con traversata atlantica da Genova a New York, facendo tappa a Cannes, in occasione dell'omonimo festival cinematografico. A bordo della turbonave Raffaello, con 1300 invitati appartenenti al mondo della moda, dello spettacolo, della musica e dello sport - tra i quali Vittorio Gassman, Rossella Falk, Anna Moffo e Marie Lafor\u00eat - vennero imbarcati tre esemplari della \"Duetto\", uno verde, uno bianco e uno rosso, a rappresentare la bandiera italiana. Nel corso della crociera era prevista una lotteria, con estrazione a sorte tra i partecipanti, che assegnava in premio una \"Duetto\" : vinse l'indossatrice Heidi Gover, all'epoca \"top model\" di Oleg Cassini.\nMa la grande popolarit\u00e0 internazionale arriv\u00f2 nel 1967, quando la \"Duetto\" divent\u00f2 una sorta di star del cinema con il film \"Il laureato\", interpretato con Anne Bancroft e Dustin Hoffman. Da quella prima apparizione la \"Duetto\" venne utilizzata come auto di scena in circa 300 opere cinematografiche o televisive.\nPer la scelta del nome fu indetto il concorso dal titolo \u00ab\"Spider 1600 : dategli il nome. Diventer\u00e0 famoso\"\u00bb con in palio un esemplare della nuova spider. In seguito a una larga distribuzione di apposite schede per la proposta della denominazione in tutti i concessionari d'Europa, vennero spedite ad Arese 140.501 schede, delle quali circa 15.000 provenienti dall'estero. I nomi pi\u00f9 gettonati riusultarono essere \"Pininfarina\" e \"Pinin\", in onore al grande carrozziere appena scomparso. Tuttavia, la commissione giudic\u00f2 quelle denominazioni inadatte e opt\u00f2 per la terza classificata \"Duetto\", nome che \"vorr\u00e0 dire armonia doppia, nel senso che questa macchina realizza un'armonia tra la grazia e la forza e allo stesso tempo armonia in coppia\", come motiv\u00f2 il poeta Leonardo Sinisgalli, presidente della giuria preposta.\nTra i proponenti la denominazione \"Duetto\" fu estratto a sorte il vincitore della vettura messa in palio, Guidobaldo Trionfi di Brescia, che ritir\u00f2 la sua spider bianca il 17 giugno 1966, consegnatagli personalmente dal presidente Luraghi nella sede storica del Portello.\nA partire dal mese di giugno 1966, l'appellativo venne affiancato in modo ufficiale alla 1\u00aa serie della \"1600 Spider\", ma pot\u00e9 essere usato solo per i primi 190 esemplari, a causa dell'omonimia con una merendina al cioccolato dell'epoca, la cui azienda produttrice rivendic\u00f2 il diritto di utilizzo commerciale della denominazione \"Duetto\", ottenendone l'uso esclusivo dal Tribunale di Milano.\nLa denominazione \"Duetto\", quindi, fu eliminata, ma rimase talmente radicata nel linguaggio comune che tutte le successive evoluzioni della spider Alfa Romeo, discendenti da quel primo modello, vengono normalmente (anche se impropriamente) identificate come \"Duetto\".\nNel 1994 la denominazione \"Duetto\" ricomparve ufficialmente sulla carrozzeria della \"Spider Veloce CE\" che rappresenta l'ultimo allestimento commemorativo della 4\u00aa serie, realizzato in 190 esemplari per il solo mercato statunitense.\nLa vettura.\nLa 1\u00aa serie - \"Osso di seppia\" (1966 - 1969).\nNel 1966 venne lanciata la \"Alfa Romeo Spider 1600\", dotata del motore 1600 della Alfa Romeo Giulia Sprint GT nella pi\u00f9 potente versione \"Veloce\".\nLa forma, come la casa si affrett\u00f2 a precisare, richiama un osso di seppia, ovvero la conchiglia del mollusco cefalopode, in virt\u00f9 del frontale e dalla coda arrotondati, raccordati dalle fiancate convesse, con linea di cintura piuttosto bassa. La coda, rastremata trasversalmente e longitudinalmente, segue i dettami della pi\u00f9 classica tipologia \"boat-tail\". Per la meccanica venne adottato il nuovo autotelaio della \"Giulia\", accorciandone il passo a 2.250 mm.\nNella versione USA le calotte in plexiglas furono sostituite da una bordatura cromata.\nNel 1966 l'unica versione, nata per essere una vettura di segmento medio-alto, era la Spider 1600 \"Serie 105.03\" e definito \"Serie 105.05\" nelle versioni con guida a destra. Dotata del motore sigla \"AR 00536\" il classico 4 cilindri bialbero da 1.570\u00a0cm\u00b3 in lega leggera da 109\u00a0CV dotato di due carburatori doppio corpo Weber 40 DCOE 27 o Solex C32 PAIA7 (meno diffusi).\nNel 1967 per seguire le tendenze di aumento prestazionale delle vetture di tutta la \"gamma\" Alfa Romeo, alla gi\u00e0 brillante 1600 fu affiancata la versione definita \" 1750 Spider Veloce\" che montava il motore pi\u00f9 potente ed elastico sigla \"AR 00548\" della serie 1750 (1.779\u00a0cm\u00b3) che sviluppava 118\u00a0CV ma il peso della carrozzeria fu portato da 990\u00a0kg a 1040\u00a0kg. Questa divenne la nuova versione di punta.\nAll'inizio del 1968 al fine di poter offrire una \"Duetto\" ad un prezzo inferiore, si affianca nella produzione anche una versione pi\u00f9 economica, definita \"Spider 1300 Junior\" che si distingueva esteticamente per l'assenza delle calotte ai fari anteriori, per i deflettori fissi e per una diversa posizione delle gemme laterali delle frecce. Il motore era lo stesso delle \"GT 1300 Junior\" serie \"AR 00530\"\" con cilindrata di 1290 cm\u00b3 che sviluppava 89 CV. Nel dicembre del 1968 la spider 1600 nata come modello di punta, ed ormai superato dalla nuova versione pi\u00f9 potente dotata del motore 1750, venne messa fuori produzione. Rimasero in produzione la \"1750 Spider Veloce\" e la pi\u00f9 piccola ed economica \"Spider 1300 Junior\".\nLa 2\u00aa serie - \"Coda tronca\" (1969 - 1982).\nPresentata nel 1969 al salone dell'automobile di Torino la seconda serie della Duetto si caratterizza per il \"taglio della coda\", in ossequio alle teorie aerodinamiche propugnate dal professor Kamm, per una maggiore spinta in avanti determinata dai vortici d'aria che distaccandosi in modo repentino, a causa della coda tronca, provocano appunto maggior avanzamento. Vennero modificati di conseguenza i paraurti, in acciaio inox e con profilo in gomma di protezione, le calotte copri faro rimasero di serie sulla 1750 e successivamente sulla 2000, fino a circa il 1980, ma non furono mai adottate sulle 1300/1600 junior, oltre ad un'inclinazione maggiore del parabrezza, con beneficio del design e dell'aerodinamicit\u00e0. Venne modificata ampiamente anche la capote in tela, con attacchi completamente interni alla scocca, per una maggiore impermeabilit\u00e0 e facilit\u00e0 d'uso. La lunghezza scese da 4.250\u00a0mm. a 4.120\u00a0mm.\nLa 1750 Spider Veloce , erede di quella con forma ad \"osso di seppia\" del 1968, aveva nuovi interni con una console centrale pi\u00f9 legata alla moda delle auto sportive anni 70 e nuovi erano anche i contagiri e contachilometri contenuti in due palpebre anzich\u00e9 una come la precedente versione, maniglie a filo di carrozzeria agli sportelli definite aerodinamiche . Nel 1971 venne dapprima affiancata dalla versione 2000 Spider veloce, con motore di 2000\u00a0 cm\u00b3 identico alle versioni berlina e GT, da 132 CV. Tutte le versioni \"1750\" escono di scena definitivamente nel 1972 sostituite dalla nuova gamma \"2000\".\nDal 1972 il listino vede il ritorno della motorizzazione di 1600\u00a0cm\u00b3 (motore AR536 ,in opzione, come per la versione GT), con la versione Spider 1600 Junior, unificata nell'allestimento con la Spider 1300 Junior.\nNel 1974, causa la crisi petrolifera, la versione 2000 perse qualche\u00a0CV di potenza e da 132 passava a 128 CV, stessa sorte capit\u00f2 al motore 1600 da 109\u00a0 CV che venne rimpiazzato dalla versione montato sulla Giulia berlina da 102\u00a0 CV (motore AR526/A*S).\nNel 1977 la versione 1300 non \u00e8 pi\u00f9 disponibile in listino e fino al 1979, oltre alla 2000, fu venduta solo la versione 1600 Junior. La 2000 Spider Veloce a fine 1978 ricevette alcuni aggiornamenti riguardanti nuovo disegno sedili, pannelli, tappeti di base etc.\nLa 1600 nel 1980 fu unificata per carrozzeria e interni alla 2000 Spider Veloce, in questa edizione furono presentati nuovi particolari per gli interni, quali: devioluci, posacenere e interruttori vari. Questa edizione 1.6 litri Spider Veloce venne messa in commercio nell'estate del 1980, disponibile poi fino al 1981 e con una produzione totale di sole 600 auto, rimanendo pertanto una delle Alfa Romeo Spider Duetto pi\u00f9 rare.\nIn questa serie tutte le motorizzazioni sono alimentate da 2 carburatori doppio corpo orizzontali Dell'Orto, Weber o Solex, con l'eccezione della serie \"America\", creata per l'esportazione oltre oceano, con le sole motorizzazioni 1750 e 2000 alimentate da iniezione meccanica Spica, eccetto gli ultimi esemplari del 1982,gi\u00e0 dotati di impianto di iniezione elettronica Bosch jetronic. Parte della produzione America si caratterizza inoltre per i paraurti ad assorbimento, richiesti dalle norme di omologazione di quel paese, dalle luci di riferimento agli angoli vettura ed una specifica gamma colori, sia delle carrozzerie, sia degli interni con capote coordinate.\nLa 3\u00aa serie - \"Aerodinamica\" (1983 - 1989).\nUn sostanzioso ritocco alla linea nel 1983, che vede l'adozione di nuovi paraurti avvolgenti, mentre la coda tronca \u00e8 modificata da un nuovo insieme di fari posteriori pi\u00f9 grandi di uno spoiler nero in materiale sintetico. La modifica di per s\u00e9 \"originale\" ed in linea con le tendenze dei primi anni '80, oggi non \u00e8 molto apprezzata, ma deriva comunque da un approfondito studio effettuato dalla Pininfarina nella galleria del vento, con vantaggi aerodinamici che per\u00f2 non giovarono all'estetica della ormai classica Spider.\nL'interno della vettura \u00e8 costituito da un volante in radica della Hellebore, un quadro strumenti con \"palpebre\" separate per contagiri e contachilometri, e un tunnel centrale con indicatore benzina, pressione olio e temperatura acqua, estremamente minimalista ripreso direttamente dalla precedente serie.\nRester\u00e0 invariata sino al 1986, quando il classico cruscotto portastrumenti a due palpebre \u00e8 sostituito da una a palpebra unica, che raccoglie anche gli strumenti secondari, in precedenza collocati sulla console centrale, al cui posto sono inserite delle bocchette di aerazione supplementari: oltre ad arricchire la strumentazione del voltmetro, prima assente, ne beneficia anche la climatizzazione. Sempre nel 1986 i classici specchietti cromati sono sostituiti da due specchietti Vitaloni specifici per il modello, in plastica nera come il resto delle finiture, denominati \"candelabri\" dagli appassionati per via delle maggiori dimensioni e sporgenza dalla sagoma della carrozzeria. Fino alla fine serie, nel 1990, non ci saranno sostanziali modifiche. Questa serie venne prodotta con 2 motorizzazioni, a carburatori (1.600 e 2.000), AR00526/A*S ed AR00515: potenze rispettivamente 102\u00a0CV DIN e 128\u00a0CV DIN.\nNel 1986 viene immessa sul mercato una nuova versione restyling della 2000 a carburatori denominata \"Quadrifoglio Verde\" anche se la potenza \u00e8 invariata e il motore il classico AR00515 da 128 CV le variazioni di carrozzeria quali paraurti anteriore e posteriore che inglobano fascioni aerodinamici marcati, di comune design con le bandelle sottoporta (minigonne), ed i nuovi cerchi in lega da 15 pollici la rendono immediatamente distinguibile.\nAll'interno questa versione pi\u00f9 grintosa nell'aspetto si presenta con sedili pi\u00f9 avvolgenti e di colore grigio piombo con impunture rosse, cos\u00ec come rossa risultava essere la moquette sul pavimento. All'esterno vennero mantenute le appendici in gomma morbida gi\u00e0 presenti sulla coda; anche gli specchi retrovisori sono i nuovi \"candelabri\", di plastica nera. La \"Quadrifoglio Verde\" venne prodotta dal 1986 al 1989 in 2.692 esemplari in due soli colori: Rosso Alfa e Grigio Metallizzato. Sugli esemplari destinati al mercato statunitense la Quadrifoglio Verde era dotata dell'iniezione elettronica ed era disponibile anche in altre colorazioni come ad esempio il nero pastello. La Spider Quadrifoglio Verde rappresenta la massima espressione della Spider negli anni 80, con molti dettagli che anticipano la futura Quarta Serie.\nQuesta serie termin\u00f2 di esistere con l'avvento della quarta e ultima serie nel 1989, ed \u00e8 l'ultima ad proporre il motore di 2000\u00a0cm\u00b3 con i carburatori, per motivi di rispetto delle normative anti inquinamento.\nLa \"Spider\" terza serie era offerta con la capote in tela e come optional poteva essere dotata di Hard-top ( in colore vettura, contraddistinto da una \"originale\" banda nera trasversale dall'86).\nLa 4\u00aa serie - \"Ultima\" (1989 - 1994).\nNell'ultima serie dell'autunno 1989, la Pininfarina ritorna alle origini, realizzando una linea pulita e filante ottenuta eliminando le appendici che la appesantivano la linea; con la scomparsa dello spoiler il \"look\" \u00e8 pi\u00f9 snello e decisamente accattivante. I paraurti sono di tipo integrato, pi\u00f9 incassati e dello stesso colore della carrozzeria, il marchio sullo scudetto anteriore che viene rivisto e ricavato dal paraurti, le minigonne laterali sono sostituite dai coprilongheroni. I nuovi specchietti retrovisori elettrici regolabili dall'interno e i gruppi ottici posteriori sono ridisegnati sullo stile dell'allora ammiraglia 164. Lo schema meccanico rimane immutato e la Spider viene offerta in versione 1.600 a carburatori con motore AR01563 da 109 CV a 6.000 giri e in versione 2.000\u00a0cm\u00b3 ad iniezione elettronica, quest'ultimo dotato di variatore di fase che agisce sull'albero di aspirazione. La 2.000 \u00e8 dotata di motore AR01590 da 126 CV e del motore AR01588 da 120 CV dotato di catalizzatore e sonda lambda. Questa versione \u00e8 commercializzata inizialmente per il mercato statunitense, dal 1992 diventa l'unica versione della Spider 2.0i cat. Inoltre tutte le 2.0 vengono dotate di differenziale autobloccante.\nLa selleria di serie \u00e8 in sky beige o nera (quest'ultima disponibile dal 1992 in poi) con la parte centrale in alcantara, optional con sovrapprezzo la selleria in pelle, i sedili sono arretrati di qualche centimetro ed \u00e8 adottato su tutte il servosterzo.\nLa \"Quarta Serie\" venne prodotta in (18.456 esemplari) e venduta in tre versioni: 1600 a carburatori, 2000 i.e. e 2000 i.e. catalizzata; tutte offerte con la possibilit\u00e0 di avere l'hard-top invariato rispetto alla \"3\u00aa Serie\" come accessorio.\nNel 1990 vennero inizialmente proposti colori come il classico \"Rosso Alfa\", il \"Nero\", il \"Verde Inglese\", il \"Grigio Metallizzato\", il \"Bianco\" e il \"Rosso Proteo o Winner micalizzato\" (il colore Rosso perlato pi\u00f9 chiaro presente sul prototipo Alfa Romeo Proteo). Nel 1992 venne proposto anche il \"Giallo Ginestra\" con interno nero, allestimento di interni che veniva offerto in opzione anche con gli altri colori dal 1992. Venne offerta come optional la possibilit\u00e0 di aver interni completamente in pelle rossa, in abbinamento con il \"Nero\" o con il \"Bianco\". Uno dei primi prototipi fu presentato in color Rosa nel 1989, vennero realizzati anche un prototipo Rosso Proteo con interno in pelle rossa, un prototipo verde metallizzato con interno in pelle sabbia ed un prototipo Blu metallizzato con interno in pelle Blu.\nPer il mercato statunitense dove la SPIDER quarta serie era denominata SPIDER VELOCE, quest'ultima serie venne proposta esclusivamente in versione 2.0 iniezione catalizzata, per rispettare le norme USA, tutte le auto erano dotate di Air Bag inserito nel volante, terzo stop carenato sul baule posteriore, i para ginocchi pi\u00f9 voluminosi e sporgenti. I paraurti erano dotati internamente di ammortizzatori a gas in luogo dei supporti fissi delle versioni europee (esteriormente non si nota alcuna differenza con la versione europea, se si escludono le luci d'ingombro laterali inserite proprio nei paraurti). Tutte le auto destinate al mercato americano sono dotate di aria condizionata ed interni in vera pelle (solo i sedili) e pomello del cambio in legno, mentre nella strumentazione il contamiglia sostituisce il contachilometri anche se la grafica dell'indicatore della velocit\u00e0 \u00e8 a scala doppia in miglia e km. Era disponibile con il tradizionale cambio a 5 marce manuale e come optional anche con un lento cambio automatico a 3 rapporti. Le SPIDER VELOCE furono esportate in USA, Canada e Giappone, solo pochi esemplari furono originalmente venduti in Europa, mentre pochissimi esemplari rimasero in Italia.\nGli allestimenti speciali.\nNonostante la Spider sia stata prodotta per oltre un quarto di secolo, furono solamente tre le versioni speciali allestite dalla Casa : due per il mercato USA e una per il mercato francese.\nNel 1978 venne presentata per il mercato americano la prima serie speciale denominata \"Niki Lauda special edition\", prodotta in 350 esemplari tutti uguali e numerati ed allestita sulla base della \"2000 Spider Veloce America\" con alimentazione ad iniezione SPICA. Fu realizzata in onore del Campione del Mondo di Formula Uno Niki Lauda che nel biennio 1978-1979 correva con la Brabham BT46/B/C motorizzata con il 12 cilindri Alfa Romeo. La carrozzeria \u00e8 verniciata nei colori rosso/azzurro e con i fregi della squadra sponsorizzata dalla Parmalat, reca la scritta \u201cNiki Lauda F1\u201d sulla parte frontale e sulla coda, oltre al quadrifoglio verde sui parafanghi anteriori. La coda si distingue per una vistosa appendice aerodinamica, che anticipava quella che successivamente sarebbe stabilmente comparsa sulla terza serie. Sul cruscotto \u00e8 presente una targhetta riportante il numero dell'esemplare con l'autografo di Niki Lauda, contornato dal logo Alfa Romeo a sinistra e dal quadrifoglio verde a destra. I cerchi in lega \"millerighe\" della Campagnolo completano l'allestimento.\nSulla Quarta serie, per il solo mercato francese, nel 1991, venne proposta la versione speciale \"Beaut\u00e9\", realizzata in soli 120 esemplari tutti uguali tra loro, ed allestita secondo le indicazioni della stilista francese Laetitia Scherrer. Le differenze tra questa versione speciale e le spider di normale produzione sono di carattere estetico e le finiture sono pi\u00f9 lussuose. All'esterno la carrozzeria \u00e8 verniciata nelle colorazioni bianco freddo e blu marine, con \"capote\" in tela blu e i cerchi bianchi, lungo la fiancata corre un profilo adesivo, mentre sui parafanghi anteriori \u00e8 presente la dicitura (bellezza in francese). All'interno la moquette \u00e8 di colore blu scuro, come il rivestimento del baule, mentre i sedili, i pannelli porte e il copricapote in vera pelle bianca di bufalo, il volante in vera pelle ed una targhetta d'argento riportante il logo Alfa Romeo e Pininfarina oltre al numero dell'esemplare sono le caratteristiche distintive di questo allestimento, con motore non catalizzato da 122 CV. Tutte le auto avevano il numero di telaio impresso tramite la tecnica della sabbiatura su tutti i vetri e deflettori, anche sul lunotto dell'hard top in dotazione d'origine.\nL'ultima versione speciale della Spider venne allestita nel 1994 per il solo mercato statunitense in 190 esemplari. Denominata come tutte le versioni USA della Quarta serie \"Spider Veloce\", con abbinata la sigla \"CE\" (acronimo di \"Commemorative Edition\"), celebra i 28 anni di produzione e la conclusione della stessa. Con quest'ultima versione torna ufficialmente la dicitura \"Duetto\", leggibile nell'emblema dorato posto in centro alla calandra e formato dall'incrocio delle bandiere con gli stemmi Alfa Romeo e Pininfarina, recante la scritta \"Alfa Romeo Spider Duetto 1966-1994\". La \"Commemorative Edition\" all'esterno si distingue anche i centri ruota con logo Alfa Romeo a colori, e la scritta Ce al posteriore, mentre all'interno \u00e8 facilmente distinguibile per gli inserti in radica alle porte a alla consolle centrale, per una targhetta dorata recante il logo Alfa Romeo applicata allo sportellino del vano porta oggetti recante il numero dell'esemplare e 3 stellette. Il pomello del cambio \u00e8 in radica con logo. Venivano consegnate con certificato d'origine e un kit di accessori specifici tra cui il portachiavi con numero esemplare. Le vetture di questa serie derivano dalla versione America e sono quindi tutte dotate di aria condizionata, \"air bag\" e catalizzatore che ne limita la potenza a 117 CV. Le CE, commemorative edition vennero prodotte in vari colori, con interni beige o neri."}
{"id": "507368", "revid": "1318658", "url": "https://it.wikipedia.org/wiki?curid=507368", "title": "Cantone di Sissonne", "text": "Il Cantone di Sissonne era una divisione amministrativa dell\"arrondissement\" di Laon.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 20 comuni:"}
{"id": "507373", "revid": "110157", "url": "https://it.wikipedia.org/wiki?curid=507373", "title": "Cantone di Soissons-1", "text": "Il Cantone di Soissons-1 \u00e8 una divisione amministrativa dell'Arrondissement di Soissons.\nDeriva dalla ridefinizione del cantone di Soissons-Nord, a seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015.\nComposizione.\nOltre a parte della citt\u00e0 di Soissons, i 10 comuni facenti parte prima della riforma del 2014 erano:\nDal 2015, oltre a parte della citt\u00e0 di Soissons, i comuni appartenenti al cantone sono i seguenti 14:"}
{"id": "507374", "revid": "287204", "url": "https://it.wikipedia.org/wiki?curid=507374", "title": "Bione di Smirne", "text": "Biografia.\nDella sua vita si conosce pochissimo, ma pare che la sua attivit\u00e0 poetica sia da collocare all'incirca intorno al III secolo a.C., sotto il regno di Tolomeo Filadelfo, verso il 280 a.C. Qualche notizia \u00e8 contenuta nel lessico bizantino \"Suda\", da cui si apprende che sarebbe nato a Flossa, un sobborgo della citt\u00e0 di Smirne. Sempre la \"Suda\" lo annovera nella triade bucolica (i tre maggiori poeti bucolici greci) insieme a Teocrito e Mosco.\nAltre notizie biografiche si ricavano dall\"Epitafio di Bione\", composto da un anonimo seguace del poeta, imitato anche da Catullo. Sarebbe vissuto a lungo in Sicilia e, secondo tale fonte, sulla cui attendibilit\u00e0 permangono dei dubbi, Bione sarebbe morto giovane a causa di un avvelenamento.\nOpere.\nDi lui sono sopravvissuti diciassette frammenti di liriche bucoliche, oltre al \"Canto in morte di Adone\", un poema in esametri conservato in un manoscritto di Teocrito e ispirato all'idillio I di quest'ultimo, in cui Tirsi rivolge un lamento per la morte di Dafni.\nI temi preferiti dal poeta sono le narrazioni delle gesta e delle vicissitudini di Afrodite, delle Muse e di Eros, mentre dall'amore trae la sua vena ispiratrice. I suoi \"Idilli\" presentano immagini campestri espresse con molta delicatezza, una poesia che gode di uno stile puro ed elegante.\nBione si pu\u00f2 considerare un caposcuola di un genere di lirica decadente che influenz\u00f2 un buon numero di allievi e di epigoni, con "}
{"id": "507375", "revid": "110157", "url": "https://it.wikipedia.org/wiki?curid=507375", "title": "Cantone di Soissons-2", "text": "Il Cantone di Soissons-2 \u00e8 una divisione amministrativa dell'Arrondissement di Soissons.\nDeriva dalla ridefinizione del cantone di Soissons-Sud, a seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015.\nComposizione.\nOltre a parte della citt\u00e0 di Soissons, i 10 comuni facenti parte prima della riforma del 2014 erano:\nDal 2015, oltre a parte della citt\u00e0 di Soissons, i comuni appartenenti al cantone sono i seguenti 13:"}
{"id": "507376", "revid": "1318658", "url": "https://it.wikipedia.org/wiki?curid=507376", "title": "Arrondissement di Moulins", "text": "L\"arrondissement\" di Moulins \u00e8 un \"arrondissement\" dipartimentale della Francia situato nel dipartimento dell'Allier, nella regione dell'Alvernia-Rodano-Alpi.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 composto da 111 comuni raggruppati in 12 cantoni:"}
{"id": "507377", "revid": "767487", "url": "https://it.wikipedia.org/wiki?curid=507377", "title": "Cantone di Tergnier", "text": "Il Cantone di Tergnier \u00e8 una divisione amministrativa dell'Arrondissement di Laon.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 24 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 24:"}
{"id": "507378", "revid": "1318658", "url": "https://it.wikipedia.org/wiki?curid=507378", "title": "Cantone di Vermand", "text": "Il Cantone di Vermand era una divisione amministrativa dell\"arrondissement\" di San Quintino.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 24 comuni:"}
{"id": "507379", "revid": "121962166", "url": "https://it.wikipedia.org/wiki?curid=507379", "title": "Pieter Willem Botha", "text": "Botha fu l'archetipo del politico afrikaner ostinato e realistico. Pur appartenendo al National Party e sostenendo con decisione il sistema dell\u2019\"apartheid\", Botha fu responsabile di alcune delle prime riforme del Sudafrica del secondo dopoguerra.\nEgli dedic\u00f2 tutta la sua vita politica al partito, all'anticomunismo e all'afrikanerdom, cio\u00e8 al nazionalismo afrikaner, anche se il suo pragmatismo lo port\u00f2 allo stesso modo a tentare una riforma moderata del sistema dell'apartheid e allentare in modo minimo alcune delle pi\u00f9 rigide politiche razziali del governo contro la maggioranza nera, riforme che rimasero tali nonostante le grandi pressioni interne e internazionali e non volendo accettare mai, fino alla morte, la situazione del nuovo Sudafrica multirazziale.\nBiografia.\nPieter Willem Botha nacque il 12 gennaio 1916 nella fattoria di Telegraaf, nel distretto di Paul Roux nello Stato Libero dell'Orange. Egli era l'unico figlio di due agricoltori afrikaner, Pieter Willem (stesso nome del figlio) e di Hendrina Prinsloo/de Wet, i quali avevano avuto in tutto gi\u00e0 nove figli dai loro precedenti matrimoni (rispettivamente Pieter Willem senior aveva avuto quattro figli, Hendrina cinque). Pieter Willem senior aveva fatto parte dei commando che avevano combattuto i Britannici durante la Seconda guerra boera ed era un classico bittereinder, parola afrikaans che indica quei combattenti afrikaner che rifiutavano di ammettere la sconfitta alla fine della guerra, mentre Hendrina era stata rinchiusa nei campi di concentramento allestiti da Lord Kitchener, dove aveva perso due dei suoi figli.\nP.W. Botha frequent\u00f2 inizialmente la scuola di Paul Roux e in seguito la Voortrekker Secondary School di Bethlehem, una sorta di liceo, nel quale si diplom\u00f2.\nCarriera politica.\nMilitanza nel National Party (1934-1958).\nNel 1934 Botha inizi\u00f2 a studiare diritto al Grey University College (ora Free State University) a Bloemfontein. Durante questo periodo egli lavor\u00f2 anche part-time come reporter del giornale \"Volksblad\" e fu un attivo membro della \"Afrikaanse Nasionale Studentbond\", l'Associazione Nazionale degli Studenti Afrikaner. Fu in questo periodo e in questa citt\u00e0 che egli entr\u00f2 in contatto con movimenti associativi degli afrikaner, aderendo al Gesuiwerde National Party (GNP, Partito Nazionale Purificato) di Daniel Fran\u00e7ois Malan, partito nato dall'opposizione di quest'ultimo alle politiche del governo guidato da James Munnik Barry Hertzog, diventandone uno degli organizzatori e iniziando cos\u00ec la sua carriera politica.\nBotha inizi\u00f2 a dare il suo contributo all'organizzazione del partito durante le elezioni suppletive del 1934, per poi diventare il segretario della sezione del partito presente all'interno dell'universit\u00e0: si racconta che, in tale ruolo, durante una visita di Malan al campus universitario, P.W. gli indirizz\u00f2 un discorso che impression\u00f2 fortemente il leader politico, al punto che quest'ultimo gli propose un ruolo ufficiale per organizzare il partito; Botha accett\u00f2 e abbandon\u00f2 Bloemfontein e i suoi studi. Mentre lavorava a tempo pieno all'organizzazione del GNP, Botha riceveva anche uno stipendio come venditore di libri per conto della \"Nasionale Pers\" (ora Napers).\nNel 1939 partecip\u00f2 con Theophilus Ebenhaezer D\u00f6nges e Balthazar Johannes Vorster alla formazione del ramo regionale di un'organizzazione chiamata Ossewabrandwag (in afrikaans: \"guardiani dei carri trainati dai buoi\"), associazione di matrice nazista e di cui Botha divenne un leader. Durante la Seconda guerra mondiale prese le distanze dall'Ossewabrandwag, forse pi\u00f9 per evitare le prigioni britanniche che per convinzione (Vorster fece la scelta opposta). Attacc\u00f2 violentemente l'organizzazione che aveva contribuito a creare e il nazionalsocialismo a cui essa si richiamava, dichiarandoli \"pericolosi\" e inconciliabili con i valori del nazional-Cristianesimo della societ\u00e0 afrikaner. Nello stesso periodo, Malan impose a tutti i membri dell'NP di prendere le distanze in modo analogo dall'Ossewabrandwag.\nNel 1946, Botha riprese la propria ascesa all'interno nell'NP, partecipando con particolare fervore alla propaganda e alla denigrazione degli avversari politici. In particolare, fu vittima dei suoi attacchi Jan Hendrik Hofmeyr, delfino del primo ministro Jan Smuts, noto per il suo sostegno agli ideali dell'eguaglianza razziale. Eletto al parlamento nel 1948 come rappresentante della circoscrizione di George, Botha si schier\u00f2 subito a favore della segregazione razziale e della protezione del popolo afrikaner.\nCarriera governativa.\nNel 1958 Botha fu scelto come vice-ministro nel governo di Hendrik Verwoerd. Tre anni dopo Verwoerd fece entrare nel proprio governo sia Botha che Vorster; il primo fu nominato Ministro dello Sviluppo delle Comunit\u00e0 con l'incarico specifico di gestire i rapporti del governo con i \"meticci\" (\"cape coloured\"), il secondo divenne Ministro della Giustizia. Nei confronti del governo a cui apparteneva Botha si dimostr\u00f2 leale e disciplinato. Applicando coscienziosamente le nuove leggi sull'apartheid, procedette all'espulsione delle popolazioni di colore dal tristemente celebre District Six di Citt\u00e0 del Capo, pur esprimendo alcune riserve personali sulle conseguenze di quella colossale deportazione.\nNel 1964 venne nominato Ministro dei Lavori Pubblici, e nel 1966 divenne presidente dell'NP nella Provincia del Capo e Ministro della Difesa nel governo ancora di Verwoerd (ruolo che avrebbe mantenuto fino al 1980). Da Ministro della Difesa persegu\u00ec una politica militare ambiziosa, modernizzando l'esercito e facendo in modo che il Sudafrica raggiungesse l'autosufficienza in materia di armamenti. Diede anche inizio a un programma nucleare segreto, militare e civile, in collaborazione con Israele.\nNel 1975, col sostegno dell'amministrazione statunitense del presidente Gerald Ford, Vorster progett\u00f2 un'operazione segreta per imporre un governo filo-occidentale in Angola, che all'epoca era governato dal Movimento Popolare di Liberazione dell'Angola, di ispirazione marxista e appoggiato dall'Unione Sovietica. Botha e il suo capo dell'esercito, Magnus Malan, optarono per\u00f2 per misure pi\u00f9 drastiche per contrastare la minaccia sovietica che ritenevano incombesse sul Sudafrica, e nell'agosto del 1975 diedero inizio a una guerra di invasione verso l'Angola. Le forze armate sudafricane giunsero fino a Luanda.\nNel dicembre dello stesso anno, per\u00f2, un repentino mutamento nella politica statunitense (che aveva ritirato il proprio appoggio agli avversari dell'MPLA) lasci\u00f2 il Sudafrica in uno stato di isolamento politico, costringendolo al ritiro. Da quel momento, la politica sudafricana verso l'Angola fu basata sull'appoggio al movimento ribelle dell'UNITA (National Union for the Total Independence of Angola) di Jonas Savimbi. L'ostilit\u00e0 sudafricana verso l'Angola era anche dovuta alla necessit\u00e0 di difendere la colonia dell'Africa del Sudovest (attuale Namibia) dalle azioni dell'organizzazione indipendentista SWAPO, che aveva le proprie basi proprio in Angola. In effetti, la questione del diritto del Sudafrica ad amministrare l'Africa del Sudovest era controversa anche a livello internazionale. Botha fu comunque irremovibile su questo punto, e introdusse nella colonia forze armate controrivoluzionarie, chiamate koevoet, che passarono alla storia anche per la loro spietatezza.\nAlla fine degli anni settanta Botha mise in atto una politica di apertura dell'esercito alle popolazioni di colore. Il Sudafrica (che nel 1978 era l'undicesimo paese del mondo nella fabbricazione delle armi) venne a disporre quasi contemporaneamente di una potente forza nazionale multirazziale e della bomba atomica. Nel 1981 l'esercito sudafricano ricevette un'ulteriore iniezione di energia con l'introduzione di un rigido servizio di leva, che costringeva tutti i maschi a prestare servizio tutti gli anni fino al compimento di 55 anni.\nPrimo ministro del Sudafrica (1978-1984).\nAll'epoca della successione alla poltrona di Primo Ministro, nel 1978, Botha riusc\u00ec a sorpassare il proprio rivale Connie Mulder in seguito a uno scandalo finanziario; Mulder si trov\u00f2 coinvolto in una questione di fondi neri versati dal governo al quotidiano \"The Citizen\" (l'unico quotidiano sudafricano in lingua inglese favorevole al governo). Nello stesso scandalo (il cosiddetto Scandalo dell'Informazione) fu in seguito coinvolto anche Vorster, accusato da una commissione d'inchiesta nominata proprio da Botha. Nel giugno del 1979 Vorster dovette dare le dimissioni dall'incarico di Presidente della Repubblica.\nDivenuto Primo Ministro, Botha mise in atto una politica pi\u00f9 cauta di quella dei suoi predecessori riguardo alle leggi razziali. Fu promotore di una riforma costituzionale verso un sistema federale che permettesse alle popolazioni di colore l'autogoverno nei propri territori e al tempo stesso comportasse di fatto la supremazia del governo centrale bianco. In politica estera cerc\u00f2 di migliorare le sue relazioni con l'occidente, in special modo con gli USA, ma con risultati alterni. Botha riteneva necessario conservare l'apartheid, pur mal visto dal mondo occidentale, al fine di arginare il comunismo africano che si era imposto in Angola e Mozambico. Il suo obiettivo fu quello di raggiungere una situazione di compromesso che permettesse al Sudafrica di conservare l'apartheid e al tempo stesso liberarsi dell'immagine di paese razzista sul piano internazionale.\nNel 1982 diversi membri dell'NP iniziarono a dimostrare insofferenza verso l'eccessivo riformismo di Botha; fra questi c'erano due ministri del suo governo, Andries Treurnicht e Ferdinand Hartzenberg, che rassegnarono le dimissioni e fondarono il Conservative Party, raccogliendo l'immediato sostegno di personalit\u00e0 come Vorster e Connie Mulder. Negli anni immediatamente successivi, il timore di essere \"scavalcato a destra\" dal Conservative Party fu probabilmente uno dei motivi che indusse Botha a rimanere su posizioni estremamente decise sul tema dell'apartheid.\nNel 1983, assistito dal suo Ministro delle Riforme Costituzionali Chris Heunis, Botha propose finalmente la nuova costituzione, approvata al 66,29% con un referendum del novembre dello stesso anno, che introduceva un sistema tricamerale con rappresentanza suddivisa per razze: la \"House of Assembly\" per i bianchi, la \"House of Representatives\" per i \"coloured\", e la \"House of Delegates\" per la popolazione di etnia indiana (la popolazione nera restava comunque senza rappresentanti, essendo stata formalmente privata della cittadinanza sudafricana con la creazione dei bantustan). La nuova costituzione eliminava la carica di Primo Ministro, conferendo forti poteri esecutivi al Presidente. Questo nuovo ordinamento entr\u00f2 in vigore nel 1984, e Botha fu eletto Presidente.\nPresidente (1984-1989).\nDurante la Presidenza di Botha, furono ulteriormente potenziati il programma nucleare e la presenza militare in Africa del Sudovest. Le politiche razziali continuarono a essere improntate a una certa moderazione; per esempio, Botha rese nuovamente leciti i matrimoni interrazziali (vietati dai precedenti governi dell'NP), consent\u00ec che si creassero partiti politici interrazziali e rese meno rigido il Group Areas Act che imponeva una rigida distinzione fra le aree abitate da bianchi e da neri. Nonostante ci\u00f2, Botha acquist\u00f2 (specialmente in occidente) un'immagine molto prossima a quella di un dittatore razzista e crudele.\nNegli Stati Uniti e in Gran Bretagna, tra gli altri, ci furono movimenti di sinistra che fecero pressione per infliggere sanzioni economiche al Sudafrica a causa del mancato riconoscimento dei diritti della popolazione nera. Ma sia l'Amministrazione Reagan che la signora Thatcher, all'interno del pi\u00f9 vasto Commonwealth, furono contrari alle sanzioni. L'African National Congress (ANC), bandito come illegale in Sudafrica, all'estero era pi\u00f9 rispettato dello stesso governo sudafricano. A partire dal 1985, le minacciate sanzioni economiche iniziarono a venire applicate; gli investimenti esteri crollarono, titoli e azioni vennero dismessi, la valuta nazionale, il Rand, perse molto del suo valore e l'economia sudafricana si avvi\u00f2 al collasso.\nMentre le pressioni internazionali crescevano, aumentava in proporzione la violenza della repressione poliziesca dei movimenti di protesta neri (in particolare dell'ANC e degli Zulu del Partito della Libert\u00e0 Inkata). Nel 1986 Botha arriv\u00f2 a dichiarare lo stato di emergenza, facendo cos\u00ec entrare in vigore uno speciale codice legislativo che concedeva poteri straordinari alla polizia e ai servizi segreti. Fra le misure pi\u00f9 estreme varate dal governo Botha in quei mesi ci fu il Project Coast, diretto da Wouter Basson, che mirava a ridurre la fecondit\u00e0 delle popolazioni di colore.\nMolto rappresentativo del governo di Botha fu il discorso del 15 agosto 1985 al congresso del National Party di Durban, passato alla storia come il \"passaggio del Rubicone\". In questo discorso, in cui ci si aspettava che venissero presentate riforme in linea con quanto veniva chiesto dalla comunit\u00e0 internazionale, Botha dichiar\u00f2 di non volere scendere a patti e che Nelson Mandela non sarebbe stato rilasciato. A limitare l'attivit\u00e0 riformatrice di Botha fu anche il peso elettorale che acquis\u00ec il Conservative Party alle elezioni amministrative e politiche.\nNel 1989 egli incontr\u00f2 Mandela che, come noto, scontava una pena all'ergastolo dal 1964, allo scopo di fargli condannare gli atti di violenza commessi dai membri dell'African National Congress, ma anche questo tentativo fu un fallimento. Nel gennaio del 1989 Botha sub\u00ec un colpo apoplettico e per breve tempo fu dichiarato incapace di governare. Chris Heunis assunse la presidenza \"ad interim\" per circa 100 giorni. Botha accett\u00f2 di abbandonare la presidenza del partito ma rifiut\u00f2 di dimettersi dalla carica di Capo dello Stato.\nAlla fine dovette cedere: a causa delle divisioni e delle faide all'interno del suo stesso partito, provocate dalla sua intransigente politica, Botha present\u00f2 le dimissioni dalla carica di Presidente Statale del Sudafrica il 14 agosto dello stesso anno; in un celebre discorso trasmesso in televisione, per\u00f2, sostenne di essere stato costretto a lasciare il posto da un complotto messo in atto dal suo governo, e in particolare da Frederik Willem de Klerk, che gli sarebbe succeduto come nuovo presidente.\nNon appena eletto, de Klerk intraprese subito una campagna di riforme senza precedenti, annunciando la legalizzazione dell'ANC e degli altri gruppi anti-apartheid, il rilascio di Nelson Mandela e l'inizio di negoziati che avrebbero condotto il Sudafrica alle prime elezioni libere multirazziali il 27 aprile 1994.\nRitiro dalla vita politica e decesso.\nBotha si ritir\u00f2, quindi, a vita privata nella sua tenuta a Wilderness, vicino alla citt\u00e0 di George, sottraendosi all'attenzione dei mass-media. Ciononostante, continu\u00f2 a lungo a criticare le riforme di de Klerk (a partire dalla liberazione di Mandela) e, tra l'altro, invit\u00f2 a votare \"no\" al referendum del 1992 sulle riforme del suo successore. Si rifiut\u00f2 inoltre di testimoniare davanti alla Commissione per la verit\u00e0 e la riconciliazione istituita dal nuovo governo di Mandela. Nel 1998 ricevette una condanna penale (poi sospesa) e un'ammenda per il suo rifiuto di testimoniare in relazione alle violazione dei diritti umani e alle violenze autorizzate dallo State Security Council (SSC) che, in qualit\u00e0 di Presidente, aveva diretto fino al 1989.\nPieter Willem Botha \u00e8 morto a causa di un attacco di cuore il 31 ottobre 2006 nella sua casa di Wilderness all'et\u00e0 di novant'anni. L'ex presidente Nelson Mandela ha dichiarato che sebbene Botha rimanga un simbolo dell'Apartheid, lo si deve ricordare anche per aver mosso i primi passi verso i successivi negoziati di pace in Sudafrica.\nIl presidente Thabo Mbeki ha annunciato che le bandiere sarebbero rimaste a mezz'asta il giorno del funerale per sottolineare la morte di quello che comunque \u00e8 un ex capo di Stato. L'offerta di un funerale di stato \u00e8 stata rifiutata dalla famiglia, e il funerale privato si \u00e8 tenuto l'8 novembre nella citt\u00e0 di George. Alla cerimonia hanno partecipato il presidente Mbeki e la moglie, l'ex presidente F.W. de Klerk, gli ex ministri Gerrit Viljoen e Gene Louw, l'ex Capo di stato maggiore Constand Viljoen, l'ex leader del Conservative Party ed ex ministro Ferdinand Hartzenberg. In tutto erano 800 coloro che offrivano l'ultimo saluto al defunto ex presidente. Dopo i funerali la salma \u00e8 stata seppellita nel cimitero di Hoekwil, vicino a George.\nVita privata.\nBotha ha sposato il 13 marzo 1943 Anna Elizabeth Rossouw, detta Elize, figlia di un pastore di Senekal, il Dottor S.H. Roussouw, con la quale ha avuto 5 figli (3 femmine e 2 maschi). Rimasto vedovo nel 1997, nel giugno del 1998 ha guadagnato le prime pagine della cronaca risposandosi, a 82 anni, con Barbara Robertson, una signora di 57 anni, inglese di nascita.\nPieter Botha non ha alcuna parentela col suo contemporaneo Roelof Frederik \"Pik\" Botha, anche lui uomo politico del National Party e Ministro degli Esteri del suo governo.\nNella cultura di massa.\nBotha \u00e8 un personaggio del libro \"L'analfabeta che sapeva contare\"."}
{"id": "507383", "revid": "767487", "url": "https://it.wikipedia.org/wiki?curid=507383", "title": "Cantone di Vervins", "text": "Il Cantone di Vervins \u00e8 una divisione amministrativa dell'Arrondissement di Vervins.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 24 a 66 comuni.\nComposizione.\nI 24 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 66:"}
{"id": "507389", "revid": "1318658", "url": "https://it.wikipedia.org/wiki?curid=507389", "title": "Cantone di Wassigny", "text": "Il Cantone di Wassigny era una divisione amministrativa dell\"arrondissement\" di Vervins.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 15 comuni:"}
{"id": "507391", "revid": "1318658", "url": "https://it.wikipedia.org/wiki?curid=507391", "title": "Cantone di C\u00e9rilly", "text": "Il Cantone di C\u00e9rilly era una divisione amministrativa dell\"arrondissement\" di Montlu\u00e7on.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 12 comuni:"}
{"id": "507395", "revid": "619191", "url": "https://it.wikipedia.org/wiki?curid=507395", "title": "7 Kings", "text": "7 Kings, pubblicato nel 2005, \u00e8 l'album d'esordio del duo Fluydo."}
{"id": "507396", "revid": "77724506", "url": "https://it.wikipedia.org/wiki?curid=507396", "title": "Valle del Cervo", "text": ""}
{"id": "507397", "revid": "6066", "url": "https://it.wikipedia.org/wiki?curid=507397", "title": "Democrito di Abdera", "text": ""}
{"id": "507398", "revid": "1543377", "url": "https://it.wikipedia.org/wiki?curid=507398", "title": "Cantone di Commentry", "text": "Il Cantone di Commentry \u00e8 una divisione amministrativa dell'Arrondissement di Montlu\u00e7on.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 24 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti YY:"}
{"id": "507399", "revid": "125832478", "url": "https://it.wikipedia.org/wiki?curid=507399", "title": "Salmo salar", "text": "Salmo salar (), noto in italiano come salmone dell'Atlantico o semplicemente come salmone, \u00e8 un pesce osseo d'acqua dolce e marina tipico dei mari temperati e freddi del nord Atlantico.\nDistribuzione e habitat.\n\"S. salar\" \u00e8 l'unica specie di salmone presente naturalmente nell'oceano Atlantico. Nell'Atlantico orientale si ritrova tra il golfo di Guascogna a sud e il circolo polare artico a nord, compresi il mar Bianco, il mare di Barents e il mare circostante l'Islanda; lungo le coste americane si incontra tra il Quebec e il New England. \u00c8 presente anche nel mar Baltico. Lo si trova anche lungo le coste meridionali della Groenlandia. In passato risaliva anche i fiumi spagnoli dove si \u00e8 estinto. \u00c8 stato introdotto in Cile, Argentina, Nuova Zelanda e Australia. \u00c8 completamente assente dal mar Mediterraneo e dalle acque dolci italiane e sud europee.\nSi tratta di una specie an\u00e0droma (dal greco an\u00e1dromos, composto da an\u00e1 'all'indietro' e dr\u00f3mos 'corsa'): la riproduzione avviene nel tratto alto dei fiumi ma dopo 1-6 anni i giovani si portano in mare dove si accrescono fino alla maturit\u00e0 sessuale quando affrontano una migrazione fino ai siti di riproduzione. In mare ha abitudini pelagiche e si alimenta principalmente negli strati superficiali della colonna d'acqua. In acqua dolce i giovanili popolano soprattutto i tratti a corrente rapida dei fiumi con acque fredde (almeno tre mesi con temperatura dell'acqua superiore a 10\u00a0\u00b0C). Pu\u00f2 vivere anche nei laghi, ad esempio i laghi finlandesi, il lago V\u00e4nern in Svezia e i laghi Onega e Ladoga in Russia, sia allo stadio giovanile sia da adulto, in tal caso risale i fiumi tributari del lago. Le popolazioni delle acque salmastre del mar Baltico non effettuano migrazioni riproduttive.\nDescrizione.\n\u00c8 simile alla trota di mare da cui si riconosce per\u00f2 a prima vista per la bocca che raggiunge il bordo posteriore dell'occhio senza superarlo, per il peduncolo caudale pi\u00f9 sottile, per la pinna caudale con una piccola incisione centrale e lobi appuntiti (profondamente forcuta nei piccoli esemplari) e per la testa in proporzione pi\u00f9 piccola rispetto al corpo. I vecchi maschi presentano le mascelle incurvate in modo caratteristico. Il corpo \u00e8 fusiforme e slanciato, la testa \u00e8 piccola rispetto alle dimensioni del corpo, con occhio grande nei piccoli esemplari che si fa sempre pi\u00f9 piccolo man mano che la taglia aumenta. Le pinne dorsali sono due, la prima relativamente grande e la seconda molto piccola, adiposa, con margine grigio o trasparente (spesso rossa o arancio nella trota). L'anale \u00e8 pi\u00f9 piccola della prima dorsale, la pinna caudale \u00e8 ampia. Le pinne ventrali sono poste molto indietro, pi\u00f9 o meno all'altezza della prima dorsale e sono piccole, cos\u00ec come le pettorali.\nLa livrea in mare \u00e8 argentea con dorso bluastro o grigio e ventre bianco come nella trota di mare, ma i punti neri sui fianchi sono in numero minore, rotondeggianti o a forma di X, a distribuzione irregolare e raramente situati sulla linea laterale (nella trota sono pi\u00f9 numerosi e frequenti sulla linea laterale). Sulla pinna caudale di solito non sono presenti punti scuri (differenza con la trota iridea, introdotta in Europa, che talvolta ridiscende a mare). Quando inizia la risalita la colorazione diventa pi\u00f9 vivace e meno argentea, a fondo bruno o verde giallastro, nei maschi spesso con punti arancioni o macchie nere. I giovani ancora in acqua dolce hanno una livrea abbastanza simile a quella della trota di fiume, con dorso bruno o bluastro con macchie arancio sui fianchi e da 8 a 15 macchie scure, spesso violacee o bluastre, ovali abbastanza indistinte sui fianchi (macchie \"parr\", presenti anche nelle giovani trote).\nRaggiunge 1,5 metri di lunghezza e un peso di oltre 45 chilogrammi.\nBiologia.\nL'et\u00e0 massima nota \u00e8 13 anni ma la maggior parte degli individui vive 4-6 anni.\nAlimentazione.\nSi tratta di un predatore che in mare si ciba principalmente di pesci, di crostacei e di cefalopodi. I giovanili in acqua dolce catturano insetti, crostacei, molluschi e pesci. Durante la risalita dei fiumi smette di nutrirsi.\nRiproduzione.\nI maschi e le femmine dopo un periodo di permanenza in mare affrontano una migrazione fino all'alto corso dei fiumi, dove si riprodurranno nella stagione invernale, nel luogo dove sono nati che riconoscono grazie all'olfatto straordinariamente sviluppato o grazie alla memoria della migrazione di ritorno al mare nella fase di \"smolt\". Giunti nel luogo atto alla riproduzione, caratterizzato di solito da acqua piuttosto bassa, da alternanza tra tratti a forte corrente e pozze pi\u00f9 tranquille e da fondi di ghiaia, la femmina scava un avvallamento di circa 15\u00a0cm di profondit\u00e0 dove depone le uova: il maschio si affianca alla femmina e feconda le uova, che verranno ricoperte di sedimento. Ogni individuo si accoppia con diversi altri individui. Dopo la riproduzione la maggioranza dei maschi muore mentre fino al 40% delle femmine sopravvive ma solo tra lo 0,3 e il 6% affronta una nuova migrazione riproduttiva. La sopravvivenza dei riproduttori \u00e8 maggiore nei fiumi di minore lunghezza. Le larve si schiudono intorno marzo/aprile e, essendo lucifughe, rimangono nascoste tra la ghiaia fino al completo consumo del sacco vitellino (stadio di \"alevin\"). Escono poi dal sedimento e cominciano a nutrirsi autonomamente di organismi microscopici. Raggiunti i 6/7\u00a0cm di lunghezza, gli avannotti cominciano a nutrirsi di prede pi\u00f9 grandi: trascorso un anno, prendono il nome di \"parr\" e, al raggiungimento di 10\u201315\u00a0cm di lunghezza, quello di \"smolt\". I \"parr\" maschi, che esibiscono un comportamento fortemente territoriale, possono raggiungere la maturit\u00e0 sessuale prima di discendere in mare, in tal caso possono accoppiarsi con le femmine adulte di risalita. Gli \"smolt\" ridiscendono i fiumi in primavera (raramente in autunno) sfruttando le piene. La migrazione avviene di notte, in fitti banchi. Una volta in mare di solito si stabiliscono presso gli estuari, dove rimangono da 5 a 18 mesi nutrendosi di crostacei che conferiscono alle carni la classica colorazione rossastra. Infine, si allontanano dalla costa, diventando completamente ittiofagi ed assumendo uno stile di vita pelagico.\nPesca.\nLe sue carni sono molto morbide e gustose, di tipico colore rosato, e lo rendono uno tra i pesci pi\u00f9 pregiati. La sua importanza per la pesca commerciale \u00e8 elevatissima, viene catturato con vari tipi di rete da posta \u00c8 una delle specie di pesci pi\u00f9 allevate negli impianti di itticoltura. Tra i maggiori produttori a livello mondiali ricordiamo la Norvegia, il Canada e la Scozia. Si tratta di una cattura molto interessante per i pescatori sportivi che lo insidiano durante la risalita dei fiumi con le tecniche della pesca a mosca e dello spinning; una volta allamato lotta con tutte le sue forze ingaggiando un combattimento che spesso si conclude con la sua liberazione. Il salmone atlantico \u00e8 il salmone pi\u00f9 utilizzato per la produzione del salmone affumicato.\nConservazione.\nLa IUCN classifica questa specie come \"a rischio minimo\" con l'avvertenza che \u00e8 necessario un aggiornamento. Il salmone atlantico subisce un forte impatto dall'inquinamento delle acque, dalla costruzione di sbarramenti che impediscono le migrazioni e dalla sovrapesca. A causa di queste criticit\u00e0 molte popolazioni sopravvivono esclusivamente grazie alla periodica immissione di giovanili allevati artificialmente. Gli individui di allevamento spesso sfuggono e si mescolano con le popolazioni naturali, ibridandosi con esse. Visto che gli individui allevati sono in genere frutto di estese ibridazioni tra diverse popolazioni questo porta a un grave inquinamento genetico degli stock naturali. Inoltre gli individui di piscicoltura hanno un successo riproduttivo molto minore rispetto a quelli degli esemplari delle popolazioni autoctone e l'incrocio fra le due stirpi abbassa in misura apprezzabile la sopravvivenza della prole. L'allevamento ha infine introdotto nelle popolazioni naturali parassiti come il copepode \"Lepeophtheirus salmonis\" o il platelminta digeneo \"Gyrodactylus salaris\" che hanno talvolta provocato morie di massa."}
{"id": "507400", "revid": "1318658", "url": "https://it.wikipedia.org/wiki?curid=507400", "title": "Cantone di Dom\u00e9rat-Montlu\u00e7on-Nord-Ouest", "text": "Il Cantone di Dom\u00e9rat-Montlu\u00e7on-Nord-Ouest era una divisione amministrativa dell\"arrondissement\" di Montlu\u00e7on.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Montlu\u00e7on ed il comune di Dom\u00e9rat."}
{"id": "507401", "revid": "1522738", "url": "https://it.wikipedia.org/wiki?curid=507401", "title": "Kim Possible (personaggio)", "text": "Kimberly Anne \"Kim\" Possible \u00e8 un personaggio immaginario protagonista della serie televisiva d'animazione statunitense \"Kim Possible\".\n\u00c8 doppiata in originale da Christy Carlson Romano e in italiano da Valentina Mari.\nKim \u00e8 una liceale che svolge l'attivit\u00e0 parallela di eroina ed agente segreta freelance. Sua peculiare caratteristica \u00e8 il non possedere una identit\u00e0 segreta; difatti tutti i suoi amici, conoscenti, familiari e compagni di scuola, cos\u00ec come anche i suoi nemici, sono perfettamente a conoscenza della sua attivit\u00e0; fatto che tuttavia non sembra costituire minimamente un problema nel corso della serie, dal momento che la giovane conduce una vita relativamente normale, \u00e8 una studentessa brillante, estremamente popolare e leader della squadra di cheerleader locali.\nIl suo nome \u00e8 un gioco di parole con l'aggettivo \"Impossible\" (impossibile) e il suo nome, che spezzato e privato della lettera iniziale diviene \"(K)im Possible\".\nCaratteristiche.\nPersonalit\u00e0.\nKim ha un carattere molto sicuro di s\u00e9 ed una personalit\u00e0 provocatoria e quasi aggressiva, caratteristiche che riflettono il suo motto: \u00abposso fare tutto\u00bb. Nonostante ci\u00f2 ha una grande bont\u00e0 d'animo, \u00e8 molto protettiva verso gli altri ed estremamente gentile, dolce e generosa, tanto da curarsi pi\u00f9 del bene altrui che del proprio. Talvolta risulta essere arrogante e ipercompetitiva, per via di certe insicurezze che la portano a prefiggersi sempre il massimo in tutto ci\u00f2 che fa e crollare psicologicamente qualora non riesca a raggiungerlo. Tende anche a essere troppo autoritaria, ma non lo fa volutamente.\nNonostante sia un'eroina mondiale, Kim presenta nel suo carattere tratti tipicamente da ragazzina e talvolta infantili: tende a sentirsi in imbarazzo per le azioni dei genitori, ha svariate paranoie sul proprio aspetto, si vergogna del fatto di collezionare pupazzi e di non riuscire a dormire senza stringere il suo preferito, tanto da negarlo in pubblico, \u00e8 vittima dell'Influenza sociale, si infatua facilmente dei ragazzi e tiene alle apparenze in maniera eccessiva. Sebbene, crescendo, divenga via-via pi\u00f9 matura, apparendo, gi\u00e0 dalla terza stagione, molto pi\u00f9 adulta nell'agire e nel giudicare.\nA causa del suo, talvolta eccessivo, perfezionismo, Kim diviene spesso frustrata, ansiosa, impaziente, insicura e nervosa quando qualcosa non le riesce e dimostra delle mancanze e fragilit\u00e0 interiori che vengono controbilanciate spesso e volentieri da Ron. Quando eccede nel suo infantilismo diviene spesso speculare a Bonnie Rockwaller e riflettendosi in lei comprende i suoi errori. Nonostante la sua personalit\u00e0 sia spesso dominante Kim dimostra di non essere estranea all'umilt\u00e0 qualora necessario.\nKim dimostra inoltre di avere difetti caratteriali quasi comici su cui si basano parecchie gag ricorrenti della serie; come ad esempio la totale incapacit\u00e0 di dire \"no\" ad una qualunque tipologia di richiesta, o il non riuscire ad esprimersi in modo coerente di fronte ad un ragazzo che le piace.\nNormalmente Kim si dimostra parecchio responsabile e seria, ma in certe occasioni diviene testarda ed immatura al punto da pretendere qualcosa a tutti i costi, in tali circostanze fa generalmente ricorso a quella che Ron ha battezzato \u00abfaccia da cucciolo\u00bb (\"puppy-dog pout\"), ovvero un tenero broncio a cui, gag ricorrente, nessun altro personaggio riesce a rifiutare anche la pi\u00f9 assurda pretesa.\nSebbene vada molto fiera della sua attivit\u00e0 di eroina, qualora qualcuno le faccia notare l'aver compiuto una qualche impresa grandiosa o epica, essa smentisce tutto con la sua frase tipica: \u00abNiente di che!\u00bb (\"No Big!\").\nAspetto fisico.\nKim \u00e8 una ragazza affascinante, alta, slanciata e agile, con un paio di grandi ed attraenti occhi verdi e dei lunghi capelli rossi che le ricadono sulle spalle e, visti da dietro, formano un cuore stilizzato. Le labbra superiori sono molto marcate. Il design del viso \u00e8 arrotondato e morbido, ragion per cui in netto contrasto con i tratti spigolosi che disegnano il corpo e che contribuiscono a dare all'immagine della ragazza forza e sensualit\u00e0. La sua carnagione \u00e8 di media tonalit\u00e0 tra il rosso-arancio ed un color pesca.\nDurante la serie Kim mostra una vasta gamma di pettinature differenti: quali trecce, codini, code di cavallo e code bassa. Non \u00e8 raro poi che, ad esempio per compiere una infiltrazione, si serva anche di parrucche.\nIndossa una mezza maglietta.\nDa bambina aveva le lentiggini.\nBiografia del personaggio.\nAntefatti.\nKim Possible nasce a Middleton, il 25 maggio, 17 anni prima dell'inizio della serie, da James e Ann Possible, rispettivamente un ingegnere aerospaziale e una neurochirurga. \u00c8 la primogenita nonch\u00e9 unica femmina della coppia, che in seguito ha avuto i gemelli Jim e Tim, geni della meccanica. Non smentendo la sua parentela, crescendo Kim si dimostra molto pi\u00f9 intelligente della media ed estremamente portata per l'autodidassi delle arti marziali, che apprende prima dei quattro anni.\nAl primo giorno d'asilo conosce Ron Stoppable, che salva da un gruppo di bulli, evento che d\u00e0 vita a un solido rapporto e una tenera amicizia tra i due, che in seguito diventano inseparabili. Dapprima timida e insicura, la vicinanza del goffo ma disinibito Ron rende Kim sempre pi\u00f9 sicura di s\u00e9, fino a formare in lei il carattere conosciuto a inizio serie.\nNon \u00e8 chiarito come abbia fatto esattamente conoscenza con Wade, ma il loro incontro \u00e8 avvenuto comunque in tenera et\u00e0. All'incirca a dodici anni Kim entra nelle cheerleader, e di l\u00ec a poco ne diviene il capo scalzando Bonnie Rockwaller, che occupava precedentemente tale posizione; ci\u00f2 d\u00e0 inizio alla rivalit\u00e0 tra le due.\nLa svolta nella vita della ragazza avviene quando, a quattordici anni, desiderosa di divenire economicamente autosufficiente decide di fare la babysitter. Grazie all'aiuto di Wade crea dunque un suo sito internet a tiratura internazionale: \"KimPossible.com\", su cui scrive, per pubblicit\u00e0, di poter fare tutto, riferendosi per\u00f2 ai soliti lavori per adolescenti.\nNella serie.\nSfortunatamente, o fortunatamente a seconda dei punti di vista, Mr. McHenry, manager di una grossa compagnia per lo sviluppo tecnologico con dei grossi problemi derivati dall'avaria di un raggio laser di sua creazione, la prende in parola e chiede urgentemente il suo aiuto. L'uomo aveva in realt\u00e0 intenzione di chiamare il Team Impossible, un popolare gruppo di eroi americani, ma sbaglia indirizzo web. Ad ogni modo Kim risolve il problema, salva il magnate e ripara il laser, evitando dunque perfino i danni economici a McHenry che, entusiasta, parla di lei a tutti i suoi amici e soci in affari. In breve la popolarit\u00e0 di Kim cresce oltre i confini della nazione e comincia cos\u00ec a venire contattata sempre pi\u00f9 di frequente da mezzo mondo per risolvere problemi politici, economici e simili.\nIn questo modo, la ragazza si costruisce la doppia vita di cui va estremamente fiera e su cui si basa la serie, ma nonostante ci\u00f2, la sua vita rimase, entro certi limiti, quella di una ragazza normalissima, frequentando il liceo, allenadosi con le \"cheerleader\", ed affrontando gli alti e bassi dell'adolescenza assieme agli amici Ron e Monique.\nNel corso delle sue missioni, Kim conosce ed aiuta svariate persone con cui rimane in contatto, costruendosi una rete mondiale di conoscenti ai quali chiede poi passaggi o favori particolari al presentarsi della necessit\u00e0.Ma al contempo si fa anche parecchi nemici, primo fra tutti il Dottor Drakken, imbranato ma geniale scienziato pazzo che, con la sua assistente super sofisticata, Shego, l'affronta in molteplici occasioni; ricorrenti nelle avventure della ragazza sono anche il golfista folle Duff Killigan, i miliardari Se\u00f1or Senior, dediti al male per hobby, Lord Monkey Fist, nobile inglese ossessionato dal Tai-Sheng-Pek-Quar e molti altri.\nEpilogo.\nNonostante le avversit\u00e0 e le innumerevoli battaglie Kim riesce a superare ogni ostacolo ed arriva addirittura a salvare il mondo dagli alieni Warmonga e Warhok, diplomarsi, e, a seguito di una lunga serie di delusioni sentimentali, trova anche il vero amore nell'amico di sempre Ron Stoppable a partire dalla quarta stagione.\nCome viene rivelato dagli autori in un'intervista, in seguito, Kim e Ron frequentano lo stesso college e diventano entrambi agenti della Giustizia Globale mantenendo la loro relazione.\nAbilit\u00e0.\nCome recita il suo motto, nonch\u00e9 idea trainante della serie, Kim dimostra di essere estremamente dotata in qualsiasi cosa faccia, ed obbiettivamente non c'\u00e8 nulla nel corso della serie che essa non sia riuscita a fare.\nCome tutti i membri della famiglia Possible, Kim dimostra di possedere un quoziente intellettivo molto al di sopra dell'ordinario, cosa che le conferisce una capacit\u00e0 d'apprendimento pressoch\u00e9 immediata, dal punto di vista sia scientifico che linguistico; Kim parla infatti fluentemente un'imprecisata quantit\u00e0 di lingue, tra cui vi sono per certo lo spagnolo, il francese, il giapponese, il tedesco e il russo, molti dei quali appresi nel corso dei suoi viaggi. \u00c8 un'esperta stratega ed una leader straordinaria dotata peraltro di incredibili capacit\u00e0 coordinative, sa perfettamente adattarsi a qualunque situazione anche qualora degeneri nel caos; dimostra pi\u00f9 volte di possedere un innato spirito d'iniziativa ed improvvisazione che spesso la toglie dai guai senza che debba combattere. \u00c8 molto diplomatica e indubbiamente brava nel convincere le persone a fare ci\u00f2 che vuole. Le incredibili capacit\u00e0 d'apprendimento le hanno inoltre permesso di apprendere numerose discipline sportive quali l'arrampicata, il canottaggio e lo sci. Oltre che la guida di qualsiasi tipo di vettura tra cui anche elicotteri, navi e shuttle.\nNonostante tutto ci\u00f2 \u00e8 il membro meno intelligente della famiglia Possible.\nL'abilit\u00e0 pi\u00f9 evidente di Kim \u00e8 tuttavia la straordinaria atleticit\u00e0: Kim \u00e8 una ginnasta provetta capace di muoversi ad una velocit\u00e0 tale da evitare i colpi di arma laser, i proiettili e qualsivoglia altro tipo di attacco rivoltole contro. L'agilit\u00e0 e la prontezza di riflessi della ragazza ha tanto dell'eccezionale da poter essere considerata praticamente il vertice della capacit\u00e0 umana. Kim \u00e8 in grado di compiere balzi dall'altezza molto superiore ai due metri, di muoversi a mezz'aria e di replicare correttamente i movimenti altrui oltre che di anticipare quelli avversari. Data la grande quantit\u00e0 di movimenti compiuti nei combattimenti e la velocit\u00e0 con cui li pratica in proporzione al lasso di tempo che dura l'azione, pare essere anche estremamente resistente alla fatica; difatti difficilmente tira il fiato anche in seguito a battaglie di lunga durata.\nSebbene tenda prettamente a difendersi e schivare gli attacchi, Kim \u00e8 straordinariamente dotata anche nel combattimento corpo a corpo e nella lotta in generale; per sua stessa ammissione conosce infatti 16 tipi diversi di Kung Fu e svariate altre discipline marziali; tra cui la lotta greco romana e il Tai Chi. Il kung fu pi\u00f9 praticato dalla ragazza resta comunque lo stile della mantide, che dimostra di saper sfruttare per combattere anche pi\u00f9 di un avversario alla volta e senza guardarsi alle spalle. L'abilit\u00e0 di Kim \u00e8 tale da poter affrontare tranquillamente anche avversari di et\u00e0 pi\u00f9 matura, di maggiore esperienza o dotati di superpoteri (ad esempio Shego) oltre che dalla massa muscolare decisamente maggiore alla sua (come Sumo Ninja) sfruttando la loro prestanza a suo vantaggio. Kim difficilmente perde un combattimento corpo a corpo e l'unica avversaria che tenga il suo passo \u00e8 Shego.\nCaratteristica non indifferente dello stile di combattimento del personaggio \u00e8 l'averlo appreso da autodidatta, senza bisogno di un maestro, e a soli quattro anni d'et\u00e0.\nHa inoltre un talento innato per il canto.\nEquipaggiamento.\nNormalmente fa uso inoltre di gadget tecnologici fornitile da Wade a seconda dell'occasione e di un computer portatile dalle dimensioni di un palmare e funzionante come una sorta di walkie-talkie chiamato in suo onore \"Kimmunicator\" (parola macedonia tra \"Kim\" e \"comunicator\"). Tale oggetto quando \u00e8 attivo emette un suono simile a una sveglia che ricalca il motivo musicale della sigla d'apertura. Oltre a tutto ci\u00f2 ha diverse tute da combattimento o da infiltrazione che le facilitano i movimenti e l'aiutano nelle sue imprese.\nReazione dei fan.\nSebbene fosse inizialmente orientata prevalentemente sul genere comico-avventuroso, la serie ha nel tempo sviluppato sempre di pi\u00f9 l'aspetto romantico della narrazione, senza ovviamente minare la struttura narrativa inizialmente concepita. Gi\u00e0 dalle prime stagioni i fan presero molto di buon grado il rapporto esistente tra Kim e Ron ed incominciarono a fare svariate congetture tramite fan-shipping, fan-fiction e artwork diffusi per la rete. Proprio questo genere di reazione da parte dei fan ha portato gli autori a decidere di muovere il rapporto tra i due protagonisti verso l'innamoramento; idea comunque gi\u00e0 presa in considerazione fin dalla concezione della trama."}
{"id": "507404", "revid": "287204", "url": "https://it.wikipedia.org/wiki?curid=507404", "title": "Cantone di Moy-de-l'Aisne", "text": ""}
{"id": "507405", "revid": "502559", "url": "https://it.wikipedia.org/wiki?curid=507405", "title": "La Br\u00e9vine", "text": "La Br\u00e9vine (toponimo francese) \u00e8 un comune svizzero di 642 abitanti del Canton Neuch\u00e2tel, nel distretto di Le Locle.\nLa localit\u00e0 \u00e8 posta su un altopiano nella zona del Massiccio del Giura e in inverno la vallata pu\u00f2 toccare temperature di -40 \u00b0C. La locale stazione meteorologica di MeteoSvizzera ha registrato il 12 gennaio 1987, -41,8 \u00b0C, valore pi\u00f9 basso mai registrato in Svizzera. "}
{"id": "507406", "revid": "1305772", "url": "https://it.wikipedia.org/wiki?curid=507406", "title": "Ron Stoppable", "text": "Ronald Adrian \"Ron\" Stoppable \u00e8 un personaggio immaginario coprotagonista della serie televisiva d'animazione statunitense \"Kim Possible\".\n\u00c8 doppiato in originale da Will Friedle e in italiano da Marco Vivio.\nRon \u00e8 il braccio destro, migliore amico e, successivamente, fidanzato di Kim Possible. Come per molte spalle, il ruolo di Ron \u00e8 soprattutto quello di fornire comicit\u00e0 alle vicende e smorzare le situazioni troppo \"serie\" contrapponendo la sua goffaggine alla perfezione della protagonista. Pur vedendolo sempre in compagnia di Kim, gli antagonisti lo ignorano costantemente, al punto di dimenticarne il nome, e rivolgerglisi soltanto come: \"\"il buffone\", \"la spalla\" o \"il tizio che perde sempre i pantaloni\"\". Perfino i media sembrano ignorarlo, non notando mai la sua presenza in supporto all'eroina; infine \u00e8 spesso maltrattato sia verbalmente che fisicamente anche a scuola.\nIl suo nome \u00e8 un gioco di parole con l'aggettivo \"unstoppable\" (inarrestabile), che spezzato e privato della lettera iniziale suona simile a \"(R)on Stoppable\".\nCaratteristiche.\nPersonalit\u00e0.\nRon \u00e8 caratterialmente l'esatto opposto di Kim; il ragazzo si presenta infatti come sempre allegro, poco serio e difficilmente competitivo. \u00c8 completamente immune all'influenza sociale e vive la vita alla sua maniera, senza preoccuparsi delle critiche o delle osservazioni degli altri, rifiutando di adeguarsi alle varie mode del momento. A causa di ci\u00f2 il ragazzo \u00e8 una sorta di voce della ragione di Kim che le fa notare quando sta pretendendo troppo da s\u00e9 stessa o dagli altri e l'aiuta a vedere le cose dall'altra prospettiva. Parimenti \u00e8 spesso Kim a svolgere uguale funzione per il ragazzo, spingendolo a impegnarsi e pretendere un po' di pi\u00f9 da s\u00e9 stesso. Generalmente infatti, Ron ama restare nella media e non desidera eccellere particolarmente, quale che sia il suo risultato, anche il pi\u00f9 scarso gli procura comunque soddisfazione.\nSpesso Ron si convince di cose assurde e le sostiene anche quando tutte le prove gli sono contrarie, molti personaggi lo ritengono uno stupido per via delle sue teorie assurde, ma altri, tra cui Kim, ritengono invece che sia semplicemente dotato di una grande fantasia. Ron pur essendo di fatto una persona mediocre dal punto di vista delle capacit\u00e0 possiede una vasta gamma di buone qualit\u00e0 quali la perseveranza, la comprensione, la gentilezza, la bont\u00e0 d'animo, la pazienza e la positivit\u00e0. Sebbene tali caratteristiche, spesso e volentieri, siano viste solo dai suoi amici pi\u00f9 intimi.\nNonostante la goffaggine, Ron non nutre invidia per nessuna delle persone pi\u00f9 abili di lui ed \u00e8 estremamente umile; in alcune occasioni viene suggerita l'idea che egli stesso reprima il suo vero potenziale per non ferire i sentimenti di Kim, data la sua natura competitiva; non a caso come Zorpox dimostra un quoziente intellettivo strabiliante, che non sembra possedere normalmente.\nCome tipico della \"spalla\" da cartoon, mentre la protagonista riesce a fare praticamente tutto, Ron \u00e8 dipinto come un inetto: di frequente inciampa, perde i pantaloni, fa scappare il nemico, fallisce in ogni sport che pratica e spesso deve essere salvato da Kim. A causa di tali mancanze \u00e8 considerato da tutti lo zimbello della scuola ed \u00e8 spesso vittima di bullismo.\nUlteriore caratteristica sono le bizzarre fobie manifestate, ad esempio la paura delle scimmie (che riuscir\u00e0 in seguito a superare), dei cavalli meccanici, degli gnomi da giardino e svariate altre, tutte derivate da incidenti grotteschi avvenuti durante l'infanzia.\nRon, nonostante la dura vita condotta si presenta sempre come estremamente ottimista, gioviale, amichevole, sciolto e disinibito, complice il fatto che non si curi delle critiche altrui. Spesso sembra vivere in un mondo tutto suo e per questo alcuni fan ipotizzano abbia la Sindrome di Asperger. Ad ogni modo ha un gran senso dell'umorismo ed \u00e8 tendenzialmente una persona molto alla mano.\nSeppur generalmente dipinto come un vigliacco, quando la situazione lo richiede, Ron dimostra di possedere grande coraggio e spirito d'abnegazione, nonch\u00e9 intraprendenza ed inventiva; cosa che in alcune, rare, occasioni lo ha portato a tirare Kim fuori dai guai.\nHa una grande passione per il cibo messicano e mangia quasi sempre al ristorante messicano fittizio chiamato \"Bueno Nacho\", esprimendo pi\u00f9 volte il desiderio di nutrirsi esclusivamente li.\nAspetto fisico.\nRon \u00e8 un ragazzo di statura media dal viso vispo con due grandi occhi castani ed i capelli biondi, corti e arruffati. Sua caratteristiche primarie sono il larghissimo sorriso, sfoggiato quasi in ogni scena, le lentiggini e le orecchie a sventola; dettagli che ne rendono il viso semplice e buffo. Il design del suo volto \u00e8 ovale e semplicistico, cosa che si estende a tutto il suo corpo, rendendolo prettamente costituito da linee curve e morbide; in netto contrasto col design degli altri personaggi, che sono invece disegnati in parte con linee curve ed in parte con spigoli e rette. La sua carnagione \u00e8 piuttosto chiara.\nLe sue mani sono parecchio grandi se paragonate agli altri personaggi dello show; tale caratteristica non \u00e8 casuale vista la tendenza del ragazzo a gesticolare mentre parla.\nBiografia del personaggio.\nAntefatti.\nRon Stoppable nasce a Middleton, il 23 settembre, 17 anni prima dell'inizio della serie, in una famiglia di origine ebraica. Suo padre \u00e8 un attuario e per questo \u00e8 spesso in giro per il mondo. Fin da bambino Ron viene isolato dagli altri coetanei a causa del suo carattere stravagante e perci\u00f2 si inventa un amico immaginario di nome \"Rufus\".\nAl primo giorno d'asilo conosce Kim Possible, che lo salva da un gruppo di bulli, evento che d\u00e0 vita ad un solido rapporto ed una tenera amicizia tra i due, che in seguito diventano inseparabili. La vicinanza del goffo ma disinibito Ron rende Kim sempre pi\u00f9 emancipata e sicura di s\u00e9, e parimenti Ron diviene pi\u00f9 intraprendente grazie al sostegno dell'amica.\nDa bambino passa ogni estate al campeggio \"Voglia di pianto\" per volere dei genitori. Esperienza che gli provoca innumerevoli traumi; gli altri bambini infatti lo malmenavano costantemente e in un'occasione lo rinchiusero in uno sgabuzzino con Bobo, lo scimpanz\u00e9, la mascotte del campo, provocandogli la paura delle scimmie. Inoltre le sue costanti telefonate a casa fecero s\u00ec che i suoi genitori non rispondessero nemmeno pi\u00f9 alle chiamate.\nA dodici anni ha il Bar mitzvah, tuttavia il rabbino si dimentica di firmare il certificato, motivo per cui per l'ebraismo egli non \u00e8 mai diventato uomo. Ad ogni modo il ragazzo non \u00e8 particolarmente osservante dei dogmi religiosi, difatti festeggia il natale ogni anno assieme ai Possible.\nPoco tempo dopo convince i suoi genitori a lasciargli tenere un animale domestico e, a causa dell'allergia del padre ai peli d'animale, Ron acquista una talpa senza pelo cui mette nome \"Rufus\" in ricordo del suo amico immaginario. Il roditore diventa in breve il compagno inseparabile del giovane, mostrando di possedere notevoli capacit\u00e0 atletiche, comunicative e di apprendimento.\nNella serie.\nQuando Kim comincia la sua attivit\u00e0 di eroina ed agente segreto freelance essa chiede a Ron di assisterla nelle sue imprese, il ragazzo dunque, assieme all'inseparabile Rufus, diviene la spalla dell'amica mentre questa viene contattata sempre pi\u00f9 di frequente da mezzo mondo per risolvere problemi politici, economici e simili. Sulle avventure dei due \u00e8 basata la serie, ma nonostante ci\u00f2, la vita di Ron rimane, entro certi limiti, quella di un ragazzo normalissimo, continuando ad avere un pessimo rendimento scolastico, una scarsa vita sociale ed affrontando gli alti e bassi dell'adolescenza assieme alle amiche Kim e Monique.&lt;br&gt;Pi\u00f9 avanti, inoltre, i suoi genitori adottano una bambina giapponese di nome Hana, verso cui sviluppa un solido rapporto fraterno.\nCome Kim anche Ron si far\u00e0 svariati nemici personali; primo fra tutti Lord Monkey Fist, nobile inglese ossessionato dal Tai-Sheng-Pek-Quar, assieme al quale detiene il \"Mistico Potere della Scimmia\", ed il mutante Gill, suo ex compagno di capeggio; oltre ovviamente agli antagonisti maggiormente affrontati dall'amica, quali l'imbranato ma geniale Dottor Drakken e la sua assistente super sofisticata, Shego, il golfista folle Duff Killigan, i miliardari Se\u00f1or Senior, dediti al male per hobby e molti altri.\nEpilogo.\nNonostante le avversit\u00e0 e le innumerevoli battaglie Ron riesce a superare ogni ostacolo ed arriva addirittura a salvare il mondo dagli alieni Warmonga e Warhok, diplomarsi, e, a seguito di una lunga serie di delusioni sentimentali, trova anche il vero amore nell'amica di sempre Kim Possible a partire dalla quarta stagione.\nCome viene rivelato dagli autori in un'intervista; in seguito, Kim e Ron frequentano lo stesso college e diventano entrambi agenti della Giustizia Globale mantenendo la loro relazione.\nPoteri e abilit\u00e0.\nNormalmente Ron non dimostra alcuna particolare abilit\u00e0 sul campo di battaglia, risultando utile soltanto per l'incredibile affiatamento che ha con Kim; tuttavia in alcune occasioni ha dimostrato di possedere una discreta competenza nel combattimento e in certe occasioni \u00e8 stato addirittura capace di combattere brevemente fianco a fianco di Kim. In varie occasioni sfoggia capacit\u00e0 atletiche ed agonistiche incredibili, sebbene fossero prevalentemente reazioni involontarie. Un esempio di ci\u00f2 \u00e8 la sua incredibile rapidit\u00e0 di fuga, che gli ha permesso di diventare runningback della squadra di football della scuola. \u00c8 inoltre piuttosto abile alla guida dello scooter. Pare sia abilissimo nell'infiltrarsi in quanto in pi\u00f9 di un'occasione \u00e8 entrato in casa del preside Barklin o nei covi dei criminali senza che nessuno se ne accorgesse.\nAd ogni modo, il ragazzo possiede alcuni talenti peculiari pi\u00f9 o meno nascosti, tra cui un'incredibile abilit\u00e0 culinare, tale per cui \u00e8 stato brevemente insegnante di economia domestica nel suo stesso liceo ed ha inventato i \"Naco\", unione tra Nachos e Taco; la capacit\u00e0 di parlare con gli animali, un indubbio senso dell'umorismo ed una profonda vena artistica.\nUn talento, o elemento fisico intangibile, presumibilmente posseduto dal ragazzo \u00e8 il cosiddetto \"Fattore Ron\"; il quale in accordo con Wade sarebbe un concetto matematico non lineare. \u00c8 introdotto per la prima volta dalla Giustizia Globale, la quale ipotizza che il ragazzo sia il vero segreto del successo di Kim Possible attraverso lo studio di un fattore specifico. Bench\u00e9 il finale dell'episodio mostri l'infondatezza della teoria, nel film \"Viaggio nel tempo\" (\"A Sitch in Time\") Shego, dividendo Ron e Kim, riesce nell'impresa di conquistare il mondo.\nMistico Potere della Scimmia.\nNell'episodio \"Il segreto dell'uomo scimmia\", Ron, insieme a Rufus e Lord Monkey Fist, ottiene una sorta di potere soprannarurale tramite un antico rito invocato attraverso quattro statuette di giada dal nobile inglese: \"Il Mistico Potere della Scimmia\", che conferisce al suo proprietario una innaturale potenza combattiva espressa in forza, velocit\u00e0 e resistenza sovrumane, oltre che una innata competenza nell'arte marziale del Tai Sheng Pek Kwar (\u5927\u5723\u5288\u6302). Quando tale potere \u00e8 attivo compare una sorta di aura magica azzurra a forma di scimmia intorno al corpo del giovane.\nFino alla fine della serie, Ron non \u00e8 in grado di controllare questo potere, che di conseguenza emerge solo in quattro occasioni:\nProprio nell'ultimo episodio della serie Ron acquisisce finalmente il controllo di tale potere diventandone maestro. In questo modo Ron acquisisce una capacit\u00e0 combattiva straordinaria e largamente superiore a quella di Kim e Shego.\nLa perdita dei pantaloni.\nLe continue perdite dei pantaloni da parte di Ron sono la gag pi\u00f9 ricorrente della serie, dal momento che accadono praticamente in ogni episodio. Spesso i personaggi dello show si riferiscono al fatto come un problema clinico dal momento che sembra quasi non riuscire a tenersi addosso i pantaloni neanche indossando un'apposita cintura rinforzata in titanio. Nell'episodio \"La memoria perduta\" viene mostrato un flashback costituito dal montaggio di tutte le volte che Ron ha perso i pantaloni durante la serie, la durata di tale sequenza \u00e8 incredibilmente lunga. Col tempo Ron diventa quasi paranoico riguardo all'eventualit\u00e0 che tale fatto accada, tanto che nell'ultimo episodio, \"La cerimonia del diploma\", chiede a Kim \u00abHo paura di controllare, che tu sappia i miei pantaloni attualmente ricoprono il mio corpo?\u00bb."}
{"id": "507407", "revid": "1543377", "url": "https://it.wikipedia.org/wiki?curid=507407", "title": "Cantone di Montlu\u00e7on-2", "text": "Il Cantone di Montlu\u00e7on-2 \u00e8 una divisione amministrativa dell'Arrondissement di Montlu\u00e7on.\n\u00c8 stato costituito a seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015.\nComprende parte della citt\u00e0 di Montlu\u00e7on e il comune di D\u00e9sertines."}
{"id": "507408", "revid": "647919", "url": "https://it.wikipedia.org/wiki?curid=507408", "title": "Leone I dell'Impero Bizantino", "text": ""}
{"id": "507409", "revid": "1543377", "url": "https://it.wikipedia.org/wiki?curid=507409", "title": "Cantone di Montlu\u00e7on-1", "text": "Il Cantone di Montlu\u00e7on-1 \u00e8 una divisione amministrativa dell'Arrondissement di Montlu\u00e7on.\n\u00c8 stato costituito a seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015.\nComprende parte della citt\u00e0 di Montlu\u00e7on e i 3 comuni di:"}
{"id": "507410", "revid": "256896", "url": "https://it.wikipedia.org/wiki?curid=507410", "title": "Opera di Maria", "text": ""}
{"id": "507411", "revid": "1318658", "url": "https://it.wikipedia.org/wiki?curid=507411", "title": "Cantone di Montlu\u00e7on-Ouest", "text": "Il Cantone di Montlu\u00e7on-Ouest era una divisione amministrativa dell\"arrondissement\" di Montlu\u00e7on.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Montlu\u00e7on e 3 comuni:"}
{"id": "507412", "revid": "6066", "url": "https://it.wikipedia.org/wiki?curid=507412", "title": "Pelagianismo", "text": ""}
{"id": "507414", "revid": "6066", "url": "https://it.wikipedia.org/wiki?curid=507414", "title": "Scoto Eriugena", "text": ""}
{"id": "507415", "revid": "1318658", "url": "https://it.wikipedia.org/wiki?curid=507415", "title": "Cantone di Montlu\u00e7on-Sud", "text": "Il Cantone di Montlu\u00e7on-Sud era una divisione amministrativa dell\"arrondissement\" di Montlu\u00e7on.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Montlu\u00e7on e 4 comuni:"}
{"id": "507418", "revid": "110157", "url": "https://it.wikipedia.org/wiki?curid=507418", "title": "Noiraigue", "text": "Noiraigue (toponimo francese) \u00e8 una frazione di 506 abitanti del comune svizzero di Val-de-Travers, nel distretto di Val-de-Travers (Canton Neuch\u00e2tel).\nGeografia fisica.\nNoirague \u00e8 situato su un'altura a 729 m s.l.m., a 16\u00a0km dalla capitale del cantone, nella zona orientale della Val-de-Travers. .\nStoria.\nFino al 31 dicembre 2008 \u00e8 stato un comune autonomo che si estendeva per 6,38\u00a0km\u00b2; il 1\u00ba gennaio 2009 \u00e8 stato accorpato agli altri comuni soppressi di Boveresse, Buttes, Couvet, Fleurier, Les Bayards, M\u00f4tiers, Saint-Sulpice e Travers per formare il nuovo comune di Val-de-Travers.\nSociet\u00e0.\nLa popolazione \u00e8 aumentata molto dal 1850 (241 abitanti) al 1900 (954 abitanti), per\u00f2 poi vi \u00e8 stato un forte calo e il numero di abitanti si \u00e8 quasi dimezzato nel giro di un secolo (466 nel 2000). . \nEconomia.\nNoirague \u00e8 nato come un villaggio basato sull'agricoltura. Nel XIX secolo vi fu una forte industrializzazione, e oggigiorno l'economia del paese \u00e8 basata principalmente sull'industria orologiaia; sono presenti alcune industrie edilizie e due centrali idroelettriche. ."}
{"id": "507419", "revid": "1318658", "url": "https://it.wikipedia.org/wiki?curid=507419", "title": "Cantone di \u00c9breuil", "text": "Il Cantone di \u00c9breuil era una divisione amministrativa dell\"arrondissement\" di Montlu\u00e7on.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 14 comuni:"}
{"id": "507421", "revid": "2151778", "url": "https://it.wikipedia.org/wiki?curid=507421", "title": "Doppelmayr", "text": "Il gruppo Doppelmayr-Garaventa \u00e8 un'azienda austriaca, principale gruppo mondiale, che produce impianti a fune.\nFondata nel 1892 da Konrad Doppelmayr, la Doppelmayr ha assorbito varie aziende costruttrici di mezzi di trasporto a fune tra cui le svizzere \"Von Roll\", \"Garaventa AG\" e \"CWA Constructions\". \u00c8 una delle due principali societ\u00e0 del settore: l'altra \u00e8 l'italiana Leitner.\nDescrizione.\nIl gruppo \u00e8 diviso in 5 societ\u00e0 specializzate in determinati settori:\nAl 2016 ha realizzato pi\u00f9 di 14.700 impianti a fune e occupa attualmente 2.673 persone. Nell'esercizio 2015/2016 ha raggiunto un fatturato consolidato di 834 milioni di euro.\nLa sede centrale del gruppo si trova a Wolfurt, in Austria nello stato del Vorarlberg; in Italia la societ\u00e0 ha uno stabilimento a Lana, in provincia di Bolzano che segue la vendita, produzione e assistenza di tutti gli impianti per il mercato italiano e lo sviluppo e produzione di impianti speciali per tutto il mondo."}
{"id": "507422", "revid": "134672", "url": "https://it.wikipedia.org/wiki?curid=507422", "title": "Intorno alla Luna", "text": "Intorno alla Luna (in francese \"Autour de la Lune\"), edito anche come Attorno alla luna, Giro intorno alla Luna e Viaggio intorno alla Luna, \u00e8 un romanzo scientifico del 1870 di Jules Verne che fa da continuazione a \"Dalla Terra alla Luna\" del 1865, una delle pi\u00f9 famose opere precorritrici della moderna fantascienza. Animato dalla straordinaria suspense ritrovabile in molte opere del Verne, questo romanzo prefigura un'impresa poi effettivamente realizzata, la conquista della Luna.\nTrama.\nTre uomini, Nicholl, Barbicane e Michele Ardan, hanno scelto di partire per la Luna, e il primo dicembre del 1865 il loro sogno sta per realizzarsi. La costruzione mastodontica del proiettile e del cannone \u00e8 stata ultimata e quella sera devono partire alla volta del satellite terrestre. I tre hanno deciso di portare con loro due cani, viveri per un anno e sostanze che, tramite determinate reazioni chimiche, possono produrre ossigeno. Alle dieci vengono chiusi dentro l'obice metallico, calati nel cannone e quarantasette minuti dopo, Murchison accender\u00e0 la miccia. Dentro \u00e8 tutto ben legato e i tre avventurieri accendono il gas per la luce e si mettono comodi aspettando la partenza.\nAll'ora prestabilita viene accesa la miccia e in un solo istante, con un boato terribile, il proiettile si alza in volo lasciandosi dietro un'enorme scia bianca. All'interno del proiettile tutti hanno perso i sensi. Il primo a risvegliarsi \u00e8 Ardan che, dopo aver riacceso il gas, sveglia anche Barbicane e Nicholl. La prima cosa che fanno \u00e8 togliere le lastre metalliche dagli obl\u00f2 per vedere dove si trovano\u2026 sono nello spazio. All'improvviso vedono un oggetto enorme che si avvicinava e spaventati si chiedono cosa fare. Nonostante ci\u00f2 l'oggetto passa molto lontano senza colpirli. Ardan si ricorda dei due cani e trova la femmina Diana in ottime condizioni\u2026 per\u00f2 non si pu\u00f2 dire altrettanto del maschio Satellite il quale, in pessimo stato, muore.\nIl giorno successivo Barbicane d\u00e0 qualche lezione di algebra al francese Michele, il quale non ne capisce nulla, ma \u00e8 comunque deciso a sapere come \u00e8 stata calcolata la rotta. Durante la spiegazione Nicholl si accorge che i calcoli fatti dall'osservatorio di Cambridge sono sbagliati e che la potenza del cannone non \u00e8 sufficiente per superare il punto neutro tra Terra e Luna. Successivamente per\u00f2 Barbicane dice che, nonostante abbiano sorpassato il punto dopo il quale sarebbero caduti sulla Terra, si stanno ancora allontanando da essa. L'unica opzione plausibile trovata dai due americani \u00e8 che la quantit\u00e0 di esplosivo usato \u00e8 stata maggiore di quella richiesta, permettendogli una spinta adeguata. Decidono anche di aprire per un solo istante un obl\u00f2 per lanciare fuori il cane morto, e cos\u00ec fanno\u2026 solo che il corpo del cane continua a seguirli per il resto del viaggio, dato che ha sub\u00ecto la stessa accelerazione del proiettile.\nAnche il quarto giorno di dicembre Barbicane e Nicholl rispondono a molte curiosit\u00e0 del francese, mentre il proiettile continua il suo viaggio. Il quinto giorno i tre viaggiatori sono molto emozionati, se tutto fosse andato bene sarebbero atterrati sulla Luna, ma purtroppo la loro traiettoria \u00e8 stata deviata dall'attrazione gravitazionale dell'enorme oggetto incontrato all'inizio del viaggio. Saputo ci\u00f2 i viaggiatori decidono di sfruttare la loro condizione facendo rilevamenti del territorio lunare, sia per confrontare le mappe gi\u00e0 esistenti, sia per cercare possibili forme di vita. All'inizio per\u00f2 trovano solo deserti aridi e montagne desolate. Il mattino raggiungono il polo nord e poco dopo si trovano nella parte nascosta della Luna, dove i raggi solari non arrivano e quindi la Luna scompare improvvisamente.\nBarbicane continua ad osservare i movimenti del proiettile e si accorge che forse stanno descrivendo un'iperbole che li potrebbe allontanare dal satellite e scaraventare nello spazio infinito. Improvvisamente un asteroide incandescente passa davanti al proiettile e, esplodendo, illumina per un attimo la faccia nascosta della Luna e ai tre avventurieri pare di vedere laghi e foreste, poi tutto si oscura nuovamente e non hanno pi\u00f9 occasione di sapere se avevano visto bene oppure era solo un'illusione. Rientrano nuovamente nella faccia illuminata e, dopo aver capito che stanno descrivendo un'ellisse attorno alla Luna, ricominciano le loro osservazioni del territorio mentre si allontanano dal satellite. Capiscono subito che avrebbero continuato a orbitare in eterno, e quindi decidono di usare la poca propulsione dei razzi sotto all'obice per cambiarne la traiettoria e raggiungere la Luna. Cos\u00ec fanno, ma la propulsione non \u00e8 sufficiente per raggiungere la Luna, e il proiettile prosegue secondo la sua traiettoria naturale, che, come i passeggeri scoprono poco dopo, lo conduce di nuovo verso la Terra. A questo punto stanno per cadere sul pianeta, ma con una velocit\u00e0 tale da distruggere completamente il proiettile.\nNel frattempo nell'Oceano Pacifico una nave, la Susquehanna, sta facendo dei rilevamenti sui fondali marini quando improvvisamente una palla infuocata le passa davanti inabissandosi. Qualche marinaio avanza l'ipotesi che possa trattarsi del proiettile sparato dalla Florida giorni prima. Vanno subito al porto per chiamare altre navi e tornano nel luogo dell'impatto per salvare il tre avventurieri nel bolide. Su una di queste navi c'\u00e8 anche il fedele J. T. Maston, grande amico di Barbicane, che dopo la sua partenza si era recato all'Osservatorio giorno e notte per cercarlo nel cielo. Finalmente trovano l'obice e lo portano a riva.\nBarbicane, Nicholl e Michele Ardan si sono salvati e sono pronti a raccontare il loro viaggio, che in poco tempo diventa l'argomento pi\u00f9 diffuso in tutto il mondo. "}
{"id": "507427", "revid": "729019", "url": "https://it.wikipedia.org/wiki?curid=507427", "title": "Northrop F-20 Tigershark", "text": "Il Northrop F-20 Tigershark (in italiano \"squalo tigre\") \u00e8 stato uno dei caccia pi\u00f9 promettenti degli anni ottanta, ma per varie cause ha fallito la sua sfida con il concorrente diretto F-16 Fighting Falcon, il quale ha finito per accaparrarsi conseguentemente tutto il mercato dei caccia leggeri monomotore americani e la gran parte di quello mondiale.\nOrigini.\nIl progetto dell'F-20 nacque dallo sviluppo dell'F-5E Tiger II dotato di radar, a sua volta derivato e sviluppato dall'F-5 Freedom Fighter e raggiungse il suo culmine con il progetto F-5G, ridenominato poi F-20.\nSi trattava di una \"private venture\" che vedeva l'idea di coniugare la leggera ed economica fusoliera di base del popolare supersonico leggero Northrop con il nuovo motore F-404, che, sebbene necessario in due esemplari nel caso del McDonnell Douglas F/A-18 Hornet, poteva dar vita ad un efficace caccia monomotore se ragionevolmente leggero. Tutto questo venne elaborato attorno alla met\u00e0 degli anni settanta, il che comport\u00f2 la successiva costruzione di 3 prototipi, il primo dei quali venne portato in volo nel 1982.\nTecnica.\nIl nuovo aereo da caccia era un derivato dell'F-5E Tiger II, dotato di un motore F404 nella parte posteriore della fusoliera al posto dei due precedenti General Electric J85, mentre le linee squadrate e semplici delle ali, il muso appuntito e la fusoliera progettata secondo la regola delle aree erano pressoch\u00e9 immutati. Il nuovo caccia aveva i piani di coda maggiorati del 30%, ma curiosamente il timone verticale era leggermente ridotto. Il motivo \u00e8 che, data la gi\u00e0 ben nota impossibilit\u00e0 degli F-5/T-38 di cadere accidentalmente in vite per via della parte ventrale della fusoliera piatta, la stabilit\u00e0 sarebbe stata addirittura eccessiva e non avrebbe consentito al rielaborato progetto di manovrare con la grande velocit\u00e0 tipica delle macchine da combattimento aereo moderne. Il principale motivo di interesse strutturale nel campo aerodinamico, era dato dalla presenza di LERX sul bordo d'attacco dell'ala, che permettevano al velivolo di incrementare la controllabilit\u00e0 del velivolo nelle manovre ad alto angolo d'attacco.\nIl sistema di comandi di volo era \"fly-by-wire\", ovvero a comandi elettrici come sull'F-16, ma esisteva un sistema di comandi d'emergenza meccanici. Il rivestimento esterno permetteva di sopportare 9 g di accelerazione, essendo ora molto irrobustito.\nIl motore era la principale innovazione del progetto: si trattava del General Electric F404, un robusto turbofan a basso rapporto di diluizione, pesante 1.011\u00a0kg a secco, con rapporto di compressione di 25:1 e rapporto potenza-peso di 7,62:1. Gli sviluppi successivi dell'F404 avrebbero consentito di incrementare la spinta statica da 7.433\u00a0kg a 8.165\u00a0kg (nel modello F-20C, con turbogetto del Saab JAS 39 Gripen), e giungere sull'F-20E a circa 8.500\u00a0kg ed oltre.\nQuanto all'avionica, il radar principale era pensato in origine per essere in una versione \"economica\" l'APQ-159 dell'F-5E, mentre nel modello \"top\" esso verteva sul multimodale radar doppler General Electric APG-67, il pi\u00f9 piccolo apparato dell'epoca della categoria. Esso poteva operare in un raggio operativo di circa 148\u00a0km in condizioni assolutamente ottimali, anche se la portata pratica raggiungeva i 50\u201370\u00a0km nell'esplorazione aerea e i 50\u00a0km contro bersagli navali di 50 m\u00b2. Presentava funzioni di ricerca avanzate quali la VS (ricerca veloce a lungo raggio) e il TWS (Tracking While Scan), cio\u00e8 la ricerca e l'inseguimento contemporanei, mentre le funzioni comprendevano anche l'illuminazione ad onda continua per i missili AIM-7 Sparrow, l'esplorazione sul mare e la funzione cartografica. Se si pensa alla estrema compattezza dell'apparato e dell'antenna, le possibilit\u00e0 di questo apparato erano davvero sorprendenti.\nGli altri dispositivi erano un avanzato IFF APX-101, radio UHF, piattaforma inerziale laser, TACAN, ECM ALQ-171 e RWR ALR-46, HUD.\nI comandi di volo dell'abitacolo comprendevano manette e cloche del tipo HOTAS (Hands On Throttle And Stick) come sull'F-16, ma erano presenti anche due schermi multifunzione della Bendix. Oltre a questo, il tettuccio era migliorato in termini di visibilit\u00e0 complessiva, con un buon compromesso rispetto ad una impossibile riprogettazione del velivolo per il tettuccio \"a goccia\" del pi\u00f9 grande F-16.\nInfine, l'armamento si basava su due cannoni M39 da 20\u00a0mm, armi che costituivano una continuit\u00e0 con il precedente, non essendoci spazio per l'M61 Vulcan. I cannoni M39 hanno una cadenza di tiro di ben 1.500 colpi al minuto e una disponibilit\u00e0 di 560-900 proiettili, che costituiscono ancora oggi una rilevante potenza di fuoco. Carichi opzionali erano presenti in 5 agganci subalari e sotto la fusoliera, oltre a 2 rotaie di lancio per missili alle estremit\u00e0 alari. Il carico ammontava a circa 3.800-4.700\u00a0kg e poteva comprendere missili come lo AIM-7 Sparrow e l'AGM-65 Maverick. Erano persino previsti i nuovissimi AIM-120 AMRAAM, ma solo con il radar APG-67.\nFine del programma.\nIl primo prototipo and\u00f2 in volo nell'agosto del 1982, decollando dalla base aerea di Edwards, raggiungendo al primo volo gi\u00e0 Mach 1,03. In seguito vol\u00f2 ancora raggiungendo i 35 gradi di angolo d'attacco ad appena 124\u00a0km/h. La velocit\u00e0 di virata raggiungeva gli 11,5 gradi al secondo a 4.570 metri, con una velocit\u00e0 di salita di circa 275 metri al secondo e un tempo per raggiungere i 12.200 m di 225 secondi, compresi 55 secondi per l'avviamento e 25 secondi per l'allineamento della piattaforma inerziale. In termini di accelerazione un F-20 poteva passare in 29 secondi da 0,9 a 1,2 Mach alla quota di 9.100 m.\nInoltre l'F-20 raggiunse prima dell'F-16 la compatibilit\u00e0 con i missili Sparrow, abbattendo un drone MQM proprio con i missili AIM-7F. Il celebre pilota collaudatore Chuck Yeager afferm\u00f2 che l'F-20 era il migliore caccia che avesse mai collaudato.\nMa sfortunatamente niente di tutto questo, n\u00e9 le prestazioni elevate, n\u00e9 la suite avionica moderna, n\u00e9 i colori accattivanti scelti per i prototipi, come il rosso bordato di bianco, salvarono il Tigershark dal fallimento. Il caccia ebbe il disinteresse totale dell'USAF, mentre all'estero i clienti non si dimostrarono ben disposti ad accettarlo come successore della diffusissima famiglia degli F-5 A/E.\nIl successo dell'F-16, vero \"jolly\" o \"assopigliatutto\" che ha sostituito aerei come l'A-4 Skyhawk, A-7 Corsair II, F-4 Phantom II, F-5 e F-104 Starfighter, annull\u00f2 di fatto la \"biodiversit\u00e0\" tra i caccia leggeri monomotore del mercato mondiale, lasciando salvo soltanto il lontano e assai dissimile Dassault Mirage 2000.\nTra i clienti esteri era stato suggellato soltanto un ordine da parte degli Emirati Arabi Uniti per soli 4 esemplari, un numero assolutamente insufficiente per avviare la produzione del Tigershark. Inizialmente, la forza aerea di Taiwan era interessata all'acquisizione dell F-20 Tigershark, ma l'iniziativa venne bloccata nel 1982 a causa della decisione del governo statunitense di non esportare il nuovo caccia nello stato insulare per evitare l'incrinarsi dei rapporti con la Repubblica Popolare Cinese. Anche l'Egitto era interessato, ma non abbastanza da immettere in servizio un altro aereo da caccia oltre agli F-16 e i Mirage 2000 gi\u00e0 in servizio, nonostante fosse stata offerta perfino la licenza di produzione dell'F-20 all'industria aeronautica egiziana di Helwan.\nL'USAF, soprattutto, non mostr\u00f2 alcun interesse per l'F-20 e il governo statunitense non support\u00f2 la promozione per i mercati esteri del caccia e anche del pi\u00f9 economico F-16/79, versione dell'F-16 motorizzato con il turbogetto General Electric J79. Nel 1986 la Northrop propose all'USAF un lotto di F-20 a condizioni di prezzo stracciato, ma la General Dynamics propose subito un contratto altrettanto economico per l'F-16C. Infine, quando la Air National Guard band\u00ec un concorso per il nuovo caccia da difesa aerea per il territorio americano con ben 300 unit\u00e0 in ballo, venne dichiarato vincitore l'F-16 ADF, che ottenne l'operativit\u00e0 con gli Sparrow solo alla fine degli anni '80, quando invece l'F-20 aveva gi\u00e0 tale possibilit\u00e0 dal 1983.\nNell'ottobre 1986 venne cos\u00ec annunciato l'ordine per 270 velivoli F-16A modificati in versione da difesa aerea, chiamati ADF (\"Air Defence Variant\") e a quel punto la fine del programma F-20 fu inevitabile.\nValutazioni postume.\nL'F-20 pu\u00f2 essere considerato una grande occasione persa perch\u00e9 aveva una struttura semplice, leggera, con un'ottima comunanza (nonostante vi fossero anche molte differenze) con i precedenti F-5. La facilit\u00e0 di manutenzione e l'elevata prontezza operativa del velivolo erano ampiamente pubblicizzate dalla Northrop e avevano un pieno fondamento nelle caratteristiche del velivolo.\nOvviamente, si pu\u00f2 solo discutere per deduzione sui costi operativi del caccia una volta in servizio, ma sia la struttura, sia il motore sono molto conosciuti ed affidabili, per quanto si \u00e8 visto sull'F-5 e sull'F-18, e l'F-20 era concepito per essere un velivolo sostanzialmente semplice ed economico.\nQuesto \u00e8 precisamente quanto manca nel periodo moderno dei caccia. Anche gli F-16 sono macchine decisamente esigenti in termini di manutenzione e l'elevata operativit\u00e0 ottenibile riesce ad essere tale solo con spese e costi elevati per ora di volo, e un'alta specializzazione del personale tecnico. L'F-20 era invece un velivolo concepito con criteri di economia ed efficienza paragonabili a quelli del Gripen, pur non essendo un velivolo totalmente nuovo.\nSe si considera che persino i vecchi e subsonici A-4 sono stati aggiornati proficuamente con motori e avionica moderni, si capisce come quello che era sostanzialmente un F-5 ampiamente aggiornato avrebbe potuto recitare una parte rilevante nel mercato dei cacciabombardieri moderni, ma come la vicenda dell'F-17/18 insegna (l'originario progetto Northrop venne praticamente usurpato dalla McDonnell Douglas, che releg\u00f2 la meno influente ditta primigenia al solo 40% del programma) l'influenza delle ditte aeronautiche che godono di \"maggiori appoggi\", come la General Dynamics, pu\u00f2 stracciare letteralmente la concorrenza anche quando il prodotto \u00e8 sostanzialmente valido.\nIl piccolo F-20, tuttavia, non era privo di limitazioni. Aveva la migliore maneggevolezza possibile per un caccia con i comandi meccanici tradizionali (sia pure come back-up), ma la rapidit\u00e0 delle sue manovre era piuttosto sconcertante, con un grave rischio di G-LoC (\"G-force induced Loss of Consciousness\"), ovvero perdita di coscienza del pilota a causa dell'eccessiva accelerazione, anche se i limiti massimi non erano apparentemente superiori a quelli di altre macchine.\nIl raggio d'azione era scarso, il carico ridotto, entrambi probabilmente non superiori ai due terzi del rivale F-16, mentre la capacit\u00e0 di sostenere manovre ad elevata accelerazione era certamente inferiore, dato il minore rapporto potenza-peso. Il costo unitario previsto per l'F-20 era di circa 7 milioni di dollari, che per\u00f2 sal\u00ec pericolosamente a circa 11,4, contro i 11,2 dell'F-16/79, i 12,3 per l'F-16A, i 13,8 per l'F-16C, i 17 dell'F-18 e i 12,5 dell'AMX.\nSoprattutto, deve essere prevalsa la tesi che l'F-16 era una macchina che, sebbene indiscutibilmente pi\u00f9 costosa, era totalmente nuova e moderna, mentre l'F-20 era \"solo\" un caccia aggiornato della generazione precedente. L'USAF, che gi\u00e0 in Vietnam aveva provato l'F-5 (nell'operazione \"Skoshi Tiger\") con lusinghieri risultati, non diede luogo ad ulteriori ordinativi e si tenne alla larga da tale progetto, pur avendo gi\u00e0 appoggiato il concetto di \"mix\" di macchine di diverse categorie, pesanti e leggere, ma la McDonnell Douglas e la General Dynamics, poi Lockheed Martin, erano evidentemente dotate di spalle pi\u00f9 \"robuste\", come dimostrato anche dalla scelta, nell'ambito del concorso ATF (\"Advanced Tactical Fighter\" - caccia tattico avanzato), dell'F-22 Raptor che prevalse sul Northrop F-23 Black Widow II. L'F-23 perse la competizione a beneficio dell'F-22, il quale poi ha finito per assomigliare progressivamente al rivale nell'evoluzione successiva al 1992 (ovvero un progressivo interesse nelle doti stealth piuttosto che nella manovrabilit\u00e0) ed il sospetto che la scelta sia stata fatta per motivi politici ed economici \u00e8 sempre stata molto forte.\nComunque sia andata, l'F-20 avrebbe potuto certamente rimpiazzare l'F-5, come anche i vari MiG-21, J-6 ed F-104 presso un ben maggior numero di clienti, con costi minori per l'acquisto e la gestione rispetto al rivale Fighting Falcon. Invece, si \u00e8 lasciato che molte forze aeree dovessero scegliere tra l'indebitamento per l'acquisto di velivoli moderni ma costosi, ed il mantenimento di una flotta di macchine obsolete, magari aggiornate con programmi vantaggiosi solo se comparati con quanto il mercato aveva da offrire.\nL'F-16 \u00e8 stato prodotto in oltre 4.000 esemplari; non ci sarebbe stato alcun problema ad assicurare uno spazio ad entrambe le macchine ma con differenti ruoli (per esempio, all'F-20 i compiti di intercettazione, all'F-16 quelli di attacco in superficie), ma la \"standardizzazione\" ha prevalso e ha portato alla perdita di \"biodiversit\u00e0\" del panorama dei caccia leggeri, costringendo le forze aeree mondiali ad adattarsi a quanto disponibile in quel momento."}
{"id": "507428", "revid": "647919", "url": "https://it.wikipedia.org/wiki?curid=507428", "title": "Zenone dell'Impero Bizantino", "text": ""}
{"id": "507432", "revid": "6066", "url": "https://it.wikipedia.org/wiki?curid=507432", "title": "Manichei", "text": ""}
{"id": "507433", "revid": "110157", "url": "https://it.wikipedia.org/wiki?curid=507433", "title": "Boveresse", "text": "Boveresse (toponimo francese) \u00e8 una frazione di 392 abitanti del comune svizzero di Val-de-Travers, nel distretto di Val-de-Travers (Canton Neuch\u00e2tel).\nStoria.\nFino al 31 dicembre 2008 \u00e8 stato un comune autonomo che si estendeva per 12,90\u00a0km\u00b2; il 1\u00ba gennaio 2009 \u00e8 stato accorpato agli altri comuni soppressi di Buttes, Couvet, Fleurier, Les Bayards, M\u00f4tiers, Noiraigue, Saint-Sulpice e Travers per formare il nuovo comune di Val-de-Travers."}
{"id": "507435", "revid": "1543377", "url": "https://it.wikipedia.org/wiki?curid=507435", "title": "Distretto di Elbasan", "text": " \nIl distretto di Elbasan (in albanese: \"Rrethi i Elbasanit\") era uno dei 36 distretti amministrativi dell'Albania. \nLa riforma amministrativa del 2015 ha suddiviso il territorio dell'ex-distretto in 3 comuni: Belsh, C\u00ebrrik ed Elbasan.\nGeografia antropica.\nSuddivisioni amministrative.\nIl distretto comprendeva 3 comuni urbani e 20 comuni rurali."}
{"id": "507436", "revid": "6066", "url": "https://it.wikipedia.org/wiki?curid=507436", "title": "III Concilio di Costantinopoli", "text": ""}
{"id": "507438", "revid": "6066", "url": "https://it.wikipedia.org/wiki?curid=507438", "title": "Quarto concilio laterano", "text": ""}
{"id": "507439", "revid": "585241", "url": "https://it.wikipedia.org/wiki?curid=507439", "title": "Salmone (disambigua)", "text": ""}
{"id": "507440", "revid": "287204", "url": "https://it.wikipedia.org/wiki?curid=507440", "title": "Ladder Match", "text": ""}
{"id": "507442", "revid": "6066", "url": "https://it.wikipedia.org/wiki?curid=507442", "title": "Imperatori", "text": ""}
{"id": "507444", "revid": "6066", "url": "https://it.wikipedia.org/wiki?curid=507444", "title": "Sultani", "text": ""}
{"id": "507446", "revid": "1632387", "url": "https://it.wikipedia.org/wiki?curid=507446", "title": "Delitto in cielo", "text": "Delitto in cielo (titolo originale inglese \"Death in the Clouds\") \u00e8 un romanzo giallo di Agatha Christie, pubblicato nel 1935, noto in Italia anche con il titolo \"Omicidio in cielo\".\nTrama.\nAlla partenza del volo di linea Parigi-Londra dallo scalo Le Bourget, vi sono undici passeggeri all'interno della seconda cabina dell'aeroplano \"Prometheus\", tra cui il noto detective belga Hercule Poirot; poco prima dell'arrivo a Croydon, uno di essi, la ricchissima usuraia Madame Giselle, viene trovata morta.\nL'idea iniziale su questa morte, sulla quale riflettono il dottor Bryant, uno dei passeggeri, e Poirot, \u00e8 che la donna sia morta a causa della puntura di una vespa che si trovava all'interno della cabina. Ci\u00f2 sembra essere confermato da un segno sul collo di Madame Giselle, tuttavia il ritrovamento di un piccolo aculeo vicino alla donna morta fa emergere il sospetto che sia stato commesso un omicidio. Il sospetto del delitto diviene certezza nel momento in cui si ritrova una cerbottana nascosta sotto il cuscino del sedile di Hercule Poirot. Il belga nota un fatto curioso: la vittima aveva due cucchiaini nella sua tazza di caff\u00e8.\nLe indagini vengono immediatamente condotte dall'ispettore Japp della polizia di Londra, aiutato dal collega Fournier della polizia di Parigi, vista la nazionalit\u00e0 della vittima e di alcuni dei passeggeri presenti a bordo.\nAnche Poirot, che aveva rischiato di essere indicato come il colpevole durante l'inchiesta condotta dal \"coroner\", partecipa attivamente alle indagini, ritornando a Parigi per gli interrogatori ed incontrando a Londra e nei dintorni gli altri passeggeri del volo Parigi-Londra.\nPoi, ignara quasi di tutto, si presenta la figlia di Madame Giselle che, secondo Poirot, sarebbe in pericolo di vita.\nAlla fine Poirot rivela che il colpevole \u00e8 Norman Gale, il dentista, che aveva sposato la figlia di Giselle, e poi ucciso sia Giselle che sua figlia per l'eredit\u00e0. Dopo aver indossato il suo camice bianco da dentista, per avvicinarsi inosservato a Madame Giselle, facendo credere di essere uno steward, ha conficcato il dardo avvelenato, con il veleno di un serpente degli alberi, nel collo di Madame Giselle, senza uso di cerbottana, poi, ha liberato la vespa, che aveva portato con s\u00e9 all'interno di una scatola di fiammiferi vuota,all'interno della cabina e ha nascosto la cerbottana sotto il sedile di Poirot. Ecco spiegato perch\u00e9 Madame Giselle aveva due cucchiaini: il secondo le era stato portato da Norman. Ha poi avvelenato anche sua moglie, aggiungendo dell'acido cianidrico alla sua bevanda.\nPersonaggi.\n- Monsieur Fournier, investigatore della S\u00fbret\u00e8"}
{"id": "507447", "revid": "827882", "url": "https://it.wikipedia.org/wiki?curid=507447", "title": "Distretto di Fier", "text": "Il distretto di Fier (in albanese: \"Rrethi i Fierit\") era uno dei 36 distretti amministrativi dell'Albania. \nLa riforma amministrativa del 2015 ha suddiviso il territorio dell'ex-distretto in 3 comuni: Fier, Patos e Roskovec.\nGeografia antropica.\nSuddivisioni amministrative.\nIl distretto comprendeva 3 comuni urbani e 14 comuni rurali."}
{"id": "507448", "revid": "38120", "url": "https://it.wikipedia.org/wiki?curid=507448", "title": "Legione dei superanimali", "text": ""}
{"id": "507450", "revid": "110157", "url": "https://it.wikipedia.org/wiki?curid=507450", "title": "Malacca", "text": "La Malacca (in malese, \"Melaka\") \u00e8 uno degli stati della Malaysia. Misura 1.720\u00a0km\u00b2 (equivalente a circa lo 0,5% dell'intero territorio federato), con circa 930.000 abitanti (al 2019). \u00c8 situata nella zona sud-occidentale della penisola malese (o penisola di Malacca). Estesa su una regione pianeggiante, si affaccia sullo Stretto di Malacca e l'isola di Sumatra.\nLe principali risorse economiche della Malacca sono, oltre all'agricoltura, la produzione di caucci\u00f9 e di stagno.\nLa regione \u00e8 suddivisa amministrativamente in tre distretti, Malacca centrale, Alor Gajah e Jasin. Appartengono al suo territorio anche le isole Pulau Besar, Pulau Upeh e di Tanjung Tuan. Capitale \u00e8 la citt\u00e0 di Malacca.\nStoria.\nSultanato di Malacca.\nPrima della creazione del Sultanato di Malacca la regione era una semplice comunit\u00e0 di pescatori, abitata da popolazioni indigene. Il Sultanato venne fondato secondo le cronache dal principe Parameswara, un nobile originario del regno di Srivijaya costretto ad andare in esilio a Sumatra a seguito dell'invasione da parte del regno di Majapahit nel 1377. Giunto nella regione Parameswara trov\u00f2 una baia adatta per costruire un porto facilmente accessibile in tutte le stagioni e strategicamente posizionato in un punto facilmente raggiungibile dallo stretto di Malacca. Nel 1414 Parameswara si convert\u00ec all'islam ed accolse un'ingente comunit\u00e0 di cinesi provenienti in gran parte dalle flotte imperiali e mercantili.\nNel 1511 il Sultanato venne conquistato dai portoghesi che ne invasero il territorio per espandere i propri interessi commerciali nella regione.\nDistretti.\nLa Malacca \u00e8 suddivisa in tre distretti:"}
{"id": "507453", "revid": "75155", "url": "https://it.wikipedia.org/wiki?curid=507453", "title": "Mammelle", "text": ""}
{"id": "507454", "revid": "29727", "url": "https://it.wikipedia.org/wiki?curid=507454", "title": "Salmone atlantico", "text": ""}
{"id": "507457", "revid": "3774954", "url": "https://it.wikipedia.org/wiki?curid=507457", "title": "Timea Margot", "text": ""}
{"id": "507458", "revid": "1318658", "url": "https://it.wikipedia.org/wiki?curid=507458", "title": "Cantone di H\u00e9risson", "text": "Il Cantone di H\u00e9risson era una divisione amministrativa dell\"arrondissement\" di Montlu\u00e7on.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 17 comuni:"}
{"id": "507459", "revid": "3774960", "url": "https://it.wikipedia.org/wiki?curid=507459", "title": "Margot Depard", "text": ""}
{"id": "507461", "revid": "1305772", "url": "https://it.wikipedia.org/wiki?curid=507461", "title": "Malacca (disambigua)", "text": ""}
{"id": "507464", "revid": "1543377", "url": "https://it.wikipedia.org/wiki?curid=507464", "title": "Cantone di Huriel", "text": "Il Cantone di Huriel \u00e8 una divisione amministrativa dell'Arrondissement di Montlu\u00e7on.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 31 comuni. Dal 1\u00ba gennaio 2016 i comuni si sono ridotti a 29 per effetto di fusioni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 31, ridottisi ai seguenti 29 dal 1\u00ba gennaio 2016 per effetto della fusione dei comuni di Maillet, Givarlais e Louroux-Hodement a formare il nuovo comune di Haut-Bocage:"}
{"id": "507466", "revid": "125688327", "url": "https://it.wikipedia.org/wiki?curid=507466", "title": "Teoria degli stadi", "text": "La teoria degli stadi o modello evolutivo di Rostow \u00e8 una teoria socio-economica elaborata da Walt Whitman Rostow nel corso degli anni 1960.\nSecondo questa teoria, i processi di sviluppo economico e modernizzazione di una societ\u00e0 si verificano in ogni Paese attraverso diversi stadi di sviluppo.\nRostow individua 5 fasi (o stadi) di sviluppo.\nLe critiche a questa teoria si riferiscono soprattutto al fatto che Rostow ha preso come modello solamente le esperienze accadute nelle regioni pi\u00f9 avanzate dei paesi occidentali, e non ha preso in considerazione le altre tipologie di sviluppo che invece si sono verificate senza rispettare queste sequenza di tappe. In alcuni casi (come le regioni del Mar Mediterraneo), infatti, lo sviluppo economico si \u00e8 verificato \"saltando\" quasi completamente la seconda fase, quella dell'industrializzazione, per cui in questi casi si \u00e8 passati direttamente da una societ\u00e0 agricola ad una terziaria."}
{"id": "507468", "revid": "1318658", "url": "https://it.wikipedia.org/wiki?curid=507468", "title": "Cantone di Marcillat-en-Combraille", "text": "Il Cantone di Marcillat-en-Combraille era una divisione amministrativa dell\"arrondissement\" di Montlu\u00e7on.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 13 comuni:"}
{"id": "507471", "revid": "767487", "url": "https://it.wikipedia.org/wiki?curid=507471", "title": "Saint-Sulpice (Val-de-Travers)", "text": "Saint-Sulpice (toponimo francese) \u00e8 una frazione di 644 abitanti del comune svizzero di Val-de-Travers, nel distretto di Val-de-Travers (Canton Neuch\u00e2tel).\nStoria.\nFino al 31 dicembre 2008 \u00e8 stato un comune autonomo che si estendeva per 13,09\u00a0km\u00b2; il 1\u00ba gennaio 2009 \u00e8 stato accorpato agli altri comuni soppressi di Boveresse, Buttes, Couvet, Fleurier, Les Bayards, M\u00f4tiers, Noiraigue e Travers per formare il nuovo comune di Val-de-Travers."}
{"id": "507472", "revid": "123435954", "url": "https://it.wikipedia.org/wiki?curid=507472", "title": "Bullpup", "text": "Bullpup indica fucile in cui culatta, otturatore e caricatore sono alloggiati nel calcio e sono posti dietro il grilletto. Ci\u00f2 permette di avere un'arma pi\u00f9 corta a parit\u00e0 di lunghezza della canna.\nQuesta configurazione \u00e8 ampiamente utilizzata nella costruzione di mitra, ma anche per creare fucili d'assalto. Tale configurazione \u00e8 anche utilizzata per fucili di precisione, ad esempio il Barrett M95, il Walther WA 2000, il Dragunov SVU ed il Bor.\nPregi e difetti.\nAdottando una configurazione \"bullpup\" si ottiene un fucile a parit\u00e0 di lunghezza di canna pi\u00f9 corto e pi\u00f9 leggero (anche se non sempre) e in genere pi\u00f9 bilanciato. Questo si traduce in una maggior mobilit\u00e0 in ambienti ristretti, come all'interno di edifici o nell'uscita da mezzi di trasporto. \nEsistono per\u00f2 diversi difetti, fra cui:\nFucili famosi.\nTra i pi\u00f9 importanti l'austriaco Steyr AUG (l'unico ad aver ottenuto successi commerciali al di fuori del paese d'origine), il britannico Enfield SA80, i russo KBP A-91M, il belga FN F2000, il cinese QBZ-95 ed il francese GIAT FAMAS. Pi\u00f9 recente il Tavor TAR-21 dell'israeliana IWI, il FAD peruviano e l'iraniano Khaybar KH2002. Oppure, il meno noto VHS, prodotto in Croazia e il LAPA FA-03 (prototipo brasiliano)."}
{"id": "507473", "revid": "1318658", "url": "https://it.wikipedia.org/wiki?curid=507473", "title": "Cantone di Montmarault", "text": "Il Cantone di Montmarault era una divisione amministrativa dell\"arrondissement\" di Montlu\u00e7on.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 16 comuni:"}
{"id": "507475", "revid": "27723", "url": "https://it.wikipedia.org/wiki?curid=507475", "title": "Ra-Shalom", "text": ""}
{"id": "507477", "revid": "287204", "url": "https://it.wikipedia.org/wiki?curid=507477", "title": "2100 Ra-Shalom", "text": "2100 Ra-Shalom \u00e8 un asteroide della fascia principale. Scoperto nel 1978, presenta un'orbita caratterizzata da un semiasse maggiore pari a 0,8321341\u00a0UA e da un'eccentricit\u00e0 di 0,4365002, inclinata di 15,75912\u00b0 rispetto all'eclittica.\nIl suo nome, che richiama il dio egizio Ra e la parola ebraica \"shalom\", fu scelto per celebrare gli accordi di Camp David fra l'Egitto e Israele.\nRa-Shalom fu il secondo asteroide del gruppo Aten ad essere scoperto, dopo Aten stesso, scoperto due anni prima."}
{"id": "507479", "revid": "726373", "url": "https://it.wikipedia.org/wiki?curid=507479", "title": "Familismo amorale", "text": "Il familismo amorale (dall'inglese \"amoral familism\") \u00e8 un concetto sociologico introdotto da Edward C. Banfield nel suo libro \"The Moral Basis of a Backward Society\" del 1958 (trad. it.: \"Le basi morali di una societ\u00e0 arretrata\", 1976), scritto in collaborazione con la moglie Laura Fasano. Le tesi di Banfield sono state e sono oggetto di controversia e hanno stimolato un notevole dibattito sulla natura del \"familismo\" e sul ruolo della cultura nello sviluppo o nell'arretramento sociale ed economico.\nStudi sul campo.\nBanfield trasse spunto dai suoi studi sul campo condotti - nel corso di un viaggio nel Mezzogiorno d'Italia, svolto con l'aiuto di Manlio Rossi-Doria - presso un paesino della Basilicata in provincia di Potenza, che presentava vistosi tratti di arretratezza sotto il profilo economico e sociale (descritti nell'opera stessa), che chiam\u00f2 convenzionalmente \"Montegrano\" e i suoi abitanti \"Montegranesi\". Dietro il nome fittizio era dissimulato il borgo di Chiaromonte, piccolo centro della Basilicata.\nLa realt\u00e0 di \"Montegrano\" venne analizzata da Banfield durante nove mesi di permanenza sul campo nel biennio 1954-1955, utilizzando strumenti metodologici diversi: osservazione diretta, interviste e test psicologici a campioni rappresentativi della popolazione, dati provenienti da archivi pubblici e privati. Alcuni dei dati raccolti furono poi comparati con quelli provenienti da studi condotti su altre comunit\u00e0 rurali sia della provincia di Rovigo che del Kansas.\nParadigma teorico.\nIl paradigma del \"familismo amorale\" nacque dallo sforzo di Banfield di capire perch\u00e9 alcune comunit\u00e0 siano socialmente ed economicamente \"arretrate\".\nIpotesi principale.\nPartendo dalla convinzione di Tocqueville che nei paesi democratici la scienza dell'associarsi sia madre di tutti gli altri progressi, e attraverso lo studio di \"Montegrano\", l'autore arriv\u00f2 a ipotizzare che certe comunit\u00e0 sarebbero arretrate soprattutto per ragioni culturali. La loro cultura presenterebbe una concezione estremizzata dei legami familiari che va a danno della capacit\u00e0 di associarsi e dell'interesse collettivo. Gli individui sembrerebbero agire come a seguire la regola: \"massimizzare unicamente i vantaggi materiali di breve termine della propria famiglia nucleare, supponendo che tutti gli altri si comportino allo stesso modo\".\nSarebbe dunque questa particolare etica dei rapporti familiari la causa dell'arretratezza. L'autore la denomin\u00f2 \"familismo amorale\". \"Familismo\" perch\u00e9 l'individuo perseguirebbe solo l'interesse della propria famiglia nucleare, e mai quello della comunit\u00e0 che richiede cooperazione tra non consanguinei. \"A-morale\" perch\u00e9 seguendo la regola si applicano le categorie di bene e di male solo tra familiari, e non verso gli altri individui della comunit\u00e0. L'amoralit\u00e0 non sarebbe quindi relativa ai comportamenti interni alla famiglia, ma all'assenza di \"ethos\" comunitario, all'assenza di relazioni sociali morali tra famiglie e tra individui all'esterno della famiglia.\nConseguenze sulla societ\u00e0.\nDalla regola generale l'autore deriv\u00f2 alcune \"implicazioni logiche\", che descriverebbero gli effetti di tale comportamento specialmente riguardo alla gestione del bene pubblico e alla vita politica. Se ne riporta un elenco sintetico e incompleto rimandando all'opera per l'approfondimento. Secondo l'autore, in una societ\u00e0 di familisti amorali:\nAnche l\"economia\" subirebbe conseguenze devastanti. Se per migliorare le attivit\u00e0 economiche occorrono investimenti e mezzi che nessuna singola famiglia, ma solo un gruppo, pu\u00f2 permettersi, la mancanza di cooperazione tra non consanguinei impedisce di fare quegli investimenti e acquisire quei mezzi, bloccando l'economia al minimo della sopravvivenza.\nL'intera \"dimensione associativa\" risulterebbe danneggiata. L'autore rilevava a Montegrano pressoch\u00e9 l'assenza di forme associazionistiche, anche di beneficenza, nonostante a suo parere vi fosse la possibilit\u00e0 materiale di realizzarle.\nAlcune credenze.\nSecondo l'autore, l'adulto di Montegrano avrebbe particolari credenze alle quali \u00e8 collegata la convinzione descritta dall'ipotesi principale. Il \"Montegranese\" non si considera un \"ego\", ma un \"genitore\", e crede che il suo scopo sia quello di lottare per allevare i figli e condurli sulla retta via fino a che si formeranno una propria famiglia. La famiglia \u00e8 per lui quella nucleare, composta dai soli genitori e figli, mentre i parenti di grado superiore non sono considerati veri famigliari. La lotta gli appare impari e aspra, e i risultati sempre precari. Poich\u00e9 da un lato una Natura incontrollabile annulla ogni sforzo con le sue continue calamit\u00e0 (es. malattie). E dall'altro gli estranei, che vede come competitori o addirittura potenziali nemici di cui si pu\u00f2 soltanto diffidare, creano il loro vantaggio a danno della famiglia. Quindi questo genitore pu\u00f2 ritenere necessario compiere azioni anche ingenerose e ingiuste, ovvero colpire per primo, se sente minacciato l'interesse della propria famiglia. E infatti ritiene la giustizia, cio\u00e8 il dare agli altri quanto loro dovuto, un lusso che non si pu\u00f2 permettere. E conosce solo due tipi di bene: quello che pratica coi suoi famigliari, consistente nel perseguire l'interesse della famiglia, e quello che si attende dagli estranei, che consiste nel non danneggiare la sua famiglia.\nLe cause.\nSecondo l'autore, l'etica del \"familismo amorale\" verrebbe prodotta da molte e interagenti cause, come le condizioni ambientali di miseria e degrado. Ma alcune gli sembrano pi\u00f9 significative di tutte.\nApplicazione del modello ad altre comunit\u00e0.\nNell'opera l'autore scrisse di non avere competenza per affermare quanto \"Montegrano\" fosse rappresentativa del resto dell'Italia Meridionale, ma gli pareva da certi indizi che potesse costituire un modello per altre aree dell'Italia Meridionale, come del Mediterraneo e del Medio Oriente.\nFortuna e commenti.\nLa teoria del \"familismo amorale\" \u00e8 stata ed \u00e8 tuttora oggetto di controversie.\nInquadramento storico Storicamente essa s'inquadra in una serie di ricerche condotte da studiosi anglosassoni nell'area dell'Europa Meridionale (nelle note del suo libro Banfield cita diversi studi condotti in Italia, Francia e Spagna da altri autori, nonch\u00e9 scambi epistolari intrattenuti con alcuni degli stessi). E viene considerata da alcuni un esempio del vecchio approccio dell'antropologia culturale anglosassone verso le culture dell'Europa Meridionale.\nSilverman: critiche nel primo decennio In un articolo del 1968 Sydel F. Silverman riassunse le principali critiche mosse alla teoria di Banfield nel primo decennio dalla pubblicazione.\nAlcune riguardavano la qualit\u00e0 dello studio: insufficiente nelle descrizioni, debole nell'analisi, non generalizzabile ad altre aree del Mediterraneo rurale senza la conferma di altri studi indipendenti. Altre riguardavano il nucleo della teoria (il fattore culturale inteso come causa):\nSilverman aggiungeva che tra gli studiosi dell'Italia Meridionale il lavoro di Banfield veniva considerato da molti verosimile nelle descrizioni, e il \"familismo amorale\" poteva quindi essere usato per descrivere un certo tipo di cultura rurale meridionale, ma errato nell'analisi. La causa di quell'ethos andava ricercata nella organizzazione agricola e nella struttura sociale, non viceversa.\nInterpretazione estensiva L'autore della teoria non defin\u00ec con precisione il campo geografico al quale si potesse applicare la teoria, oltre ai limitati luoghi di studio. Tuttavia, ad un livello giornalistico e di senso comune, la generalizzazione \u00e8 spesso tale da estendere il concetto a molta parte delle culture dell'Europa meridionale e dell'area mediterranea.\nLa critica di Sciolla: uno stereotipo Della teoria familistica di Banfield ha parlato criticamente la sociologa Loredana Sciolla nel suo testo \"Italiani, stereotipi di casa nostra\" la quale - secondo la sintesi fatta da Pierluigi Fornari su L'Avvenire del 15 gennaio 2010 - ha sostenuto che \"nella storia la nostra cultura relazionale, al cui centro c'\u00e8 anche la famiglia, ha originato un fiorire di confraternite e associazioni cos\u00ec come la tradizione forte dell'autonomismo locale\".\nAlesina, Ichino: sottosviluppo economico In \"L'Italia fatta in casa\" gli economisti Alberto Alesina e Andrea Ichino riassumono la teoria, la illustrano, e la considerano significativa per spiegare il sottosviluppo economico e sociale di certe aree d'Italia, come pure altri problemi tipici del Paese (per esempio le cosche mafiose).\nLoffredo: sulla Sicilia Secondo l'analisi di Rodolfo Loffredo, la teoria di Banfield sul familismo amorale, elaborata e applicata ad un paesino della Lucania nel 1958 pu\u00f2 subire adattamenti di zona in zona. In Sicilia - citt\u00e0 incluse, vista l'estrema mobilit\u00e0 delle persone - la \"famiglia amorale\" non \u00e8 quasi mai pi\u00f9 limitata alla famiglia nucleare (soli genitori e figli) ma \u00e8 una forma familiare allargata a fratelli, cugini e ad affini acquisiti con altro cognome, pi\u00f9 altri \"acquisiti non imparentati\" cooptati nella famiglia per comunione di interessi e fedelt\u00e0. Dalla \"famiglia amorale\" cos\u00ec definita possono essere inoltre esclusi alcuni consanguinei stretti che vengono rimossi dal quadro familiare, con i quali non si collabora e non ci sono scambi o mutuo soccorso, ma che possono persino essere osteggiati o combattuti. Comportamenti e sentimenti descritti da Banfield come \"familismo amorale\" sono comuni in Sicilia tra le classi colte e dirigenti.\nIn Sicilia, la forma \"famiglia amorale\" e l'essenza stessa del familismo amorale - e del familismo mafioso - non impediscono forme produttive di crescita e accumulazioni di profitti e ricchezze anche ingenti, in certi casi sovranazionali. Qui il semantema \"familismo amorale\" slitta e si sovrappone al contiguo \"familismo mafioso\": al di l\u00e0 dei grandi fatti di mafia, l'amoralit\u00e0 mafiosa o paramafiosa si esprime nel quotidiano, nel \"sentire\" e \"giudicare\" come nel rapportarsi con gli altri."}
{"id": "507480", "revid": "125964572", "url": "https://it.wikipedia.org/wiki?curid=507480", "title": "Steyr AUG", "text": "L\u2019AUG \u00e8 un fucile d'assalto bullpup austriaco prodotto dalla \"Steyr Mannlicher GmbH &amp; Co KG\", camerato in versione standard per il proiettile 5,56 \u00d7 45 mm NATO. Il nome dell'arma \u00e8 l'acronimo di \"Armee Universal Gewehr\" (fucile universale per esercito). L'arma fu progettata in modo da poter essere facilmente adattata a qualunque situazione: il risultato \u00e8 un fucile modulare adatto a pressoch\u00e9 qualsiasi ruolo. Il fucile venne adottato dall'esercito austriaco nel 1977 con la denominazione StG 77 rimpiazzando cos\u00ec il vecchio StG 58 in calibro 7,62\u00a0mm NATO (basato sul progetto del FAL).\nIl fucile \u00e8 adottato al momento dalle forze armate di svariati paesi, tra cui Argentina, Australia, Nuova Zelanda, Bolivia, Ecuador, Irlanda, Lussemburgo, Arabia Saudita, Tunisia e Pakistan.\nCaratteristiche.\nIl fucile non presenta un selettore di fuoco, ma un grilletto \"progressivo\" Wimmersperg Spz-kr: se portato a met\u00e0 corsa, l'arma sparer\u00e0 a colpo singolo, a fine corsa in fuoco automatico. Quando la sicura \u00e8 inserita, il grilletto \u00e8 disabilitato. Alcune versioni dell'arma presentavano un sistema che permetteva di interrompere la corsa del grilletto alla posizione di fuoco automatico.\nIl fucile \u00e8 alimentato tramite caricatori a doppia colonna in polimero ultraresistente trasparenti. La versione mitragliatrice leggera sfrutta caricatori appositi da 42 colpi invece che 30. I caricatori dell'AUG sono impiegati anche nel FALMP III Type 2 argentino (sostanzialmente un FAL prodotto in Argentina).\n\u00c8 presente, integrata nel castello, una maniglia di trasporto che funge anche da supporto per lo Swarovski Optik da 1,5 ingrandimenti. Il reticolo \u00e8 costituito da un semplice anello nero con un \"rangefinder\" realizzato in maniera tale che un uomo alto 1,80\u00a0m e posto a 300\u00a0m lo occupi interamente, permettendo in tal modo al tiratore di stimare accuratamente la distanza. L'ottica non pu\u00f2 essere tarata per una distanza diversa da 300\u00a0m, ma regolato unicamente in alzo e deriva: in questo modo qualunque bersaglio situato tra gli 0 e i 300\u00a0m \u00e8 facilmente puntabile. Il fucile presenta anche un semplice sistema di mire metalliche (fornite di indicatori al trizio per un migliore puntamento notturno) montate sopra l'ottica, nel caso il sistema di puntamento principale finisca fuori uso. Per poter montare altri accessori, nel 1997 venne messo in produzione un Castello munito di slitta Picatinny.\nIl fucile \u00e8 consegnato con quattro caricatori, chiusura per la canna, otturatore per sinistrorsi, adattatore per sparare colpi a salve, kit di pulizia, cinghia e una baionetta (che pu\u00f2 essere la M7 americana o la KCB-77 M1 tedesca).\nModularit\u00e0.\nIl fucile \u00e8 completamente ambidestro. L'arma pu\u00f2 essere utilizzata da un operatore mancino semplicemente sostituendo un otturatore \"destro\" con uno \"sinistro\" e coprendo la porta di eiezione sul lato destro dell'arma.\nLe varianti includono modelli con canne \"standard\" (508\u00a0mm), canne \"compact\" (350\u00a0mm), canne \"carbine\" (da 407\u00a0mm) e canne \"LMG\" (da 621\u00a0mm).\nI fucili che montano canne da 407\u00a0mm e 508\u00a0mm possono montare anche un lanciagranate sottocanna. Inoltre, le canne da 508\u00a0mm ad uso militare escono di fabbrica con l'attacco per la baionetta. La fabbrica, per le canne da 508\u00a0mm, garantisce due possibili forniture: la prima che comprende solo la canna militare, la seconda che comprende un lanciagranate integrato che pu\u00f2 essere impiegato come arma a s\u00e9 stante montando uno spessore per la spalla in fondo alla canna da 5,56\u00a0mm.\nFunzionamento.\nL'otturatore rotante presenta una chiusura a sette perni e viene sbloccato mediante un perno sul corpo dell'otturatore e una guida scavata sul lato del porta-otturatore. L'otturatore comprende un estrattore che funge contemporaneamente da ottavo blocco e da un eiettore a molla.\nIl cilindro per i gas \u00e8 fuori asse rispetto alla canna sulla destra (verso il basso). Il sistema impiegato \u00e8 quello di pistone a corsa corta. L'arma impiega una valvola per i gas a tre posizioni:\nIl meccanismo di sparo dell'AUG \u00e8 situato all'interno del calcio, vicino alla spalla dell'operatore. Il meccanismo \u00e8 realizzato interamente in plastica (ad eccezione della molla e dei perni) e si trova all'interno di un alloggiamento in plastica posto tra il caricatore e il fondo dell'arma. Durante il fuoco il gruppo otturatore scorre sopra l'alloggiamento riposizionando il percussore. Data la distanza del grilletto dal meccanismo di fuoco, la pressione viene trasmessa tramite un meccanismo che scorre accanto al caricatore.\nRealizzazione.\nLa canna a cambio rapido dell'AUG \u00e8 prodotta dalla sezione GFM-GmbH della Steyr, con cromatura di buona parte delle componenti per incrementare la durata del pezzo e la resistenza alla corrosione. La rigatura della canna standard \u00e8 di 1:9 (228\u00a0mm). La canna si fissa al castello tramite un sistema con 8 perni ed \u00e8 dotata di una maniglia pieghevole che aiuta la procedura di sostituzione. Le canne pi\u00f9 corte possiedono un grip verticale fisso.\nIl castello \u00e8 ricavato da un'estrusione di alluminio rinforzata in acciaio. Contiene gli agganci per la canna e le guide per le parti mobili. La leva di armamento si trova sul lato sinistro del Castello ed \u00e8 collegata alla guida sinistra del porta otturatore: \u00e8 anche dotata di un meccanismo che permette di armare l'arma manualmente (ovvero senza rilasciare bruscamente la leva) in modo da evitare il rumore prodotto dallo scorrimento. Un dispositivo \"hold open\" mantiene l'otturatore aperto quando l'ultimo colpo viene sparato. L'AUG non ha un pulsante di rilascio otturatore (a differenza dell'M16 americano o nuovo HK416 tedesco), quindi la leva di armamento deve essere azionata per rilasciare l'otturatore dopo l'inserimento del caricatore.\nLa calciatura del fucile \u00e8 realizzata in Poliammide-66 rinforzato con fibra di vetro. La guardia del grilletto \u00e8 larga in modo da permettere il fuoco anche indossando guanti invernali. Il grilletto \u00e8 collegato permanentemente all'impugnatura assieme ai perni. Subito dietro si trova il perno che tiene uniti calcio e castello dell'arma. Il rilascio caricatore \u00e8 situato subito dietro l'alloggiamento del caricatore. Sopra il caricatore si trovano le due finestre per l'espulsione dei bossoli, una delle quali (a seconda del tiratore, destrorso o sinistrorso) sempre chiusa tramite una placca in plastica. Il calcio contiene il percussore e la parte terminale del percorso di scorrimento dell'otturatore. Sotto la copertura in gomma per la spalla si trova una cavit\u00e0 contenente il kit di pulizia.\nVarianti.\nEsiste una variante semiautomatica dell'arma, conosciuta come AUG P, disponibile per il mercato civile. Presenta una canna accorciata (407\u00a0mm) e un otturatore che non permette in alcun modo la modifica per rendere l'arma automatica. L'arma \u00e8 inoltre dotata di un mirino di precisione diverso dalla variante militare.\nLa variante mitragliatrice leggera (chiamata AUG LMG) pu\u00f2 essere modificata per sparare da otturatore aperto .\nBasata sull'AUG, la Steyr ha sviluppato anche una versione 9\u00a0mm dell'arma. L'arma presenta un compensatore, una leva di armamento dalla forma diversa e un sistema di modifica dell'alloggiamento caricatore che permette di inserire i caricatori MPi69 (o alternativamente quelli della TMP) da 9\u00a0mm. \u00c8 disponibile in commercio il kit (composto di canna, otturatore, adattatore per il caricatore e caricatore) per convertire la versione standard in 5,56\u00a0mm in quella 9\u00a0mm.\nDi seguito tutte le varianti dell'AUG:"}
{"id": "507485", "revid": "110157", "url": "https://it.wikipedia.org/wiki?curid=507485", "title": "Les Bayards", "text": "Les Bayards (toponimo francese) \u00e8 una frazione di 369 abitanti del comune svizzero di Val-de-Travers, nel distretto di Val-de-Travers (Canton Neuch\u00e2tel).\nStoria.\nFino al 31 dicembre 2008 \u00e8 stato un comune autonomo che si estendeva per 19,15\u00a0km\u00b2; il 1\u00ba gennaio 2009 \u00e8 stato accorpato agli altri comuni soppressi di Boveresse, Buttes, Couvet, Fleurier, M\u00f4tiers, Noiraigue, Saint-Sulpice e Travers per formare il nuovo comune di Val-de-Travers."}
{"id": "507487", "revid": "1226", "url": "https://it.wikipedia.org/wiki?curid=507487", "title": "Volta a cupola", "text": ""}
{"id": "507491", "revid": "729019", "url": "https://it.wikipedia.org/wiki?curid=507491", "title": "General Dynamics F-16XL", "text": "Il General Dynamics F-16XL, noto anche come F-16E, era un notevole sviluppo del progetto originale dell'F-16, il programma venne soppresso dalle decisioni politiche ed industriali dei tardi anni ottanta.\nEra un derivato dell'F-16, ma con caratteristiche talmente diverse e nell'insieme migliorate, da non essere assimilabile ad una semplice versione della macchina, per via di un'ala totalmente rinnovata (ala a doppio delta e una fusoliera allungata: la sigla XL sta per \"extra-large\").\nSviluppo.\nIl progetto SCAMP venne avviato nel 1980 per sfruttare la modularit\u00e0 del progetto originario per avere un aeroplano con un'ala diversa. SCAMP significava \"programma di modifica per un aereo con velocit\u00e0 di crociera supersonica\", il che gi\u00e0 d\u00e0 l'idea di cosa ci si potesse aspettare da tale apparecchio, un'innovazione notevolissima: la velocit\u00e0 supersonica in crociera ottenuta senza l'uso del postbruciatore.\nDue aerei della produzione \"normale\", un biposto e un monoposto delle macchine di preserie, vennero modificati per essere impiegati in tale programma, e il primo vol\u00f2 il 3 giugno del 1982, il giorno dopo la presentazione, restando in aria 29 minuti.\nTecnica.\nL'ala a delta \u00e8 una forma adatta alle velocit\u00e0 supersoniche con la massima superficie e la minima resistenza, ma presenta svantaggi di vario genere alle basse velocit\u00e0. Il \"nuovo\" F-16 aveva un'ala a doppio delta di nuovo disegno, progettata con la collaborazione della NASA, che consentiva molteplici vantaggi, a cominciare dalla riduzione della resistenza transonica ed in volo supersonico.\nInoltre la fusoliera era allungata di 1,47 metri, consentendo di aggiungere 1.058 litri di carburante. Erano assenti le due pinne ventrali, mentre il piano verticale restava immutato.\nEpilogo.\nQuesto aereo da combattimento, nato in realt\u00e0 come macchina sperimentale, era un velivolo promettente. Disponeva di 17 punti d'aggancio per complessivi 9.200\u00a0kg di carico, praticamente quanto un Panavia Tornado, e a parit\u00e0 di carico bellico permetteva un raggio d'azione superiore del 45%, mentre a parit\u00e0 di raggio d'azione il carico raddoppiava.\nOltre a questo, la disposizione dei carichi, con un massimo di ben 29, era stata migliorata, come nel caso degli AIM-120 AMRAAM, quattro dei quali, per via dell'allungamento della fusoliera, potevano essere posti sotto di essa, senza impegnare i punti d'aggancio subalari, come invece accade con gli F-16 normali. Questo fatto comporta ovviamente una minore resistenza aerodinamica, una maggiore velocit\u00e0 e una segnatura radar molto pi\u00f9 ridotta sotto tutti gli angoli di osservazione.\nAnche le doti stealth della cellula erano migliori per via della curvatura alare, che frontalmente ha una diversa e pi\u00f9 sfavorevole (per i radar) angolazione del bordo d'attacco. Inoltre, a ulteriore vantaggio della bassa osservabilit\u00e0 radar (come anche della maneggevolezza e della velocit\u00e0), il quantitativo di carburante interno, praticamente quanto quello di un F-15, era tale da non rendere necessaria la presenza dei soliti serbatoi da 1.400 litri subalari, come anche dei punti subalari per agganciare praticamente tutti i carichi esterni.\nTuttavia, questo nuovo aereo, (ammesso che sia ancora definibile come \"leggero\" un velivolo che raggiungeva le 21 tonnellate al decollo) non ha avuto seguito. Infatti la sua principale occasione lo ha visto contrapposto come nuovo interdittore (in sostituzione degli F-111) all'F-15E Strike Eagle, che risult\u00f2 vincitore in quanto la sua potente struttura di caccia pesante da superiorit\u00e0 aerea gli consentiva di conservare quasi inalterate le prestazioni basiche, anche con le modifiche per l'armamento e l'elettronica da attacco, oltre ad avere il radar APG-70 di indubbia validit\u00e0.\nMa l'errore basico nel giudicare l'F-16XL era proprio il fatto di compararlo a caccia di classe palesemente superiore. Bench\u00e9 la macchina sia stata seguita da vari clienti stranieri, a cominciare dall'aviazione israeliana, che poi ha tuttavia proseguito con il programma Lavi, il velivolo non \u00e8 stato concretamente ordinato da alcuno e i due esemplari hanno poi prestato servizio con la NASA come macchine da ricerca.\nTuttavia il principale problema dell'F-16, essendo un caccia leggero, \u00e8 proprio il rapporto raggio-carico utile, troppo limitato per un uso efficace nel ruolo di interdittore a lungo raggio (bench\u00e9 la cosa sia pienamente fattibile, come dimostra il caso Osirak) e gli attuali clienti dell'F-16 spesso devono \"arrangiarsi\" con versioni che, pur di incrementare il carico di carburante, hanno addirittura introdotto i serbatoi \"conformal\" sopra la fusoliera, con effetti estetici tra l'altro assolutamente nefasti rispetto alla bella sagoma dell'F-16XL.\nSe la gara per il nuovo interdittore dell'USAF ha visto l'F-15E quale vincitore, bisogna dire che nel mondo, contro i quattro utenti dell'Eagle (e altrettanti del Tornado) ve ne sono decine che hanno nelle loro possibilit\u00e0 macchine come gli F-16 (come nel caso della Corea del Sud, costretta a rinunciare all'Hornet dopo averlo dichiarato vincitore) e che nel contempo avevano ed hanno esigenze che i caccia leggeri standard non riescono a ricoprire. L'F-16XL era una straordinaria soluzione a costi pienamente accettabili per chiunque potesse sostenere una linea su F-16C, con la possibilit\u00e0 di essere usato sia come interdittore che come caccia intercettore a lungo raggio; un mix ideale avrebbe potuto essere 1:3 verso l'F-16 \"standard\", massimizzando il rapporto costo-efficacia.\nIl fatto che forse ha giocato maggiormente contro l'F-16XL \u00e8 stato, oltre ad altri fattori concomitanti, il ridotto rapporto potenza-peso, che non ha avuto molto giovamento dalla notevole quantit\u00e0 di carburante aggiunta rispetto al modello originario. Ma anche questo problema, che non inficiava in maniera drammatica le prestazioni di volo complessive (dopotutto il Dassault Mirage III a pieno carico ha grossomodo lo stesso rapporto di 0,6:1, e il Tornado \u00e8 addirittura fermo a circa 0,5:1, versione ADV inclusa) avrebbe potuto trovare una soddisfacente soluzione con i motori F110 in fase di sviluppo, da 12.500k kg per un'accettabile 0,8:1.\nIl programma per\u00f2 venne sospeso senza lasciare spazio ad ulteriori sviluppi."}
{"id": "507493", "revid": "729019", "url": "https://it.wikipedia.org/wiki?curid=507493", "title": "Tupolev ANT-40", "text": "Il Tupolev ANT-40 era un bombardiere monoplano e bimotore, prodotto in Unione Sovietica tra gli anni trenta e gli anni quaranta.\nEra noto anche come Tupolev SB (dal russo: \u0421\u043a\u043e\u0440\u043e\u0441\u0442\u043d\u043e\u0439 \u0431\u043e\u043c\u0431\u0430\u0440\u0434\u0438\u0440\u043e\u0432\u0449\u0438\u043a, \"Skorostnoj bombardirov\u0161\u010dik\", bombardiere veloce), in base alla denominazione assegnata dall'Aeronautica militare sovietica e, durante l'impiego nella guerra di Spagna, venne soprannominato Katju\u0161ka dagli equipaggi delle forze repubblicane.\nStoria del progetto.\nLa richiesta ufficiale dalla quale nacque il progetto dell'ANT-40 prevedeva la realizzazione di un bombardiere veloce che, seppur con armamento pi\u00f9 leggero, possedesse prestazioni del 50% superiori a quelle del bombardiere strategico Tupolev TB-3.\nI primi studi circa il suo progetto vennero iniziati dallo TsAGI a partire dal gennaio del 1934 ed il loro sviluppo venne affidato all'OKB n\u00b0156, guidato da Andrej Nikolaevi\u010d Tupolev. Il risultato finale di questi studi era un velivolo dalle caratteristiche decisamente innovative, per l'epoca: monoplano ad ala media ed a sbalzo, aveva struttura interamente metallica e carrello retrattile.\nIl primo prototipo, portato in volo il 25 aprile 1934, era dotato di due motori radiali Wright Cyclone da 700 hp ciascuno; in seguito ad un incidente in fase di atterraggio questo velivolo venne successivamente motorizzato con motori di produzione sovietica Tumanskij M-87.\nIl secondo e terzo prototipo vennero invece motorizzati con una coppia di Hispano-Suiza 12Y e modificati nelle ali (dotate di corda maggiorata) e nei piani di coda.\nLa produzione di serie (identificata dalla V-VS come SB-2) venne incentrata sul modello derivato dai prototipi 2 e 3; per la motorizzazione furono utilizzati inizialmente i motori Klimov M-100, in sostanza la versione prodotta su licenza del V-12 francese, in grado di sviluppare una potenza di 750\u00a0hp e, in un secondo momento, la versione M-100A da 860\u00a0hp.\nTra il 1936 ed il 1938 venne introdotta la versione definita SB-2bis, dotata di motori Klimov M-103 da 960\u00a0hp (per altro carenati in modo molto pi\u00f9 aerodinamico rispetto a quanto avvenuto nel caso della prima versione), di tettuccio per il navigatore/bombardiere di maggiori dimensioni e di ruotino di coda collegato ai comandi del pilota.\nDopo l'inizio della seconda guerra mondiale, a testimonianza del successo ottenuto dallo Junkers Ju 87 sul fronte polacco, venne sviluppata anche una versione da bombardamento in picchiata, con ali di superficie ridotta, aerofreni e motori Klimov M-105 (uno sviluppo autonomo della precedente produzione su licenza) da 1\u00a0050\u00a0hp.\nQuesto velivolo risulta identificato sia come Tupolev SB-RK (\u0440\u0430\u0437\u0440\u0435\u0437\u043d\u043e\u0435 \u043a\u0440\u044b\u043b\u043e, \"razreznoe krylo\", ), sia come Arkhangelsky Ar-2: in pratica lo sviluppo della cellula originale, avvenuto negli anni durante i quali Tupolev era detenuto, verrebbe attribuito ad Aleksandr Aleksandrovi\u010d Archangel'skij (disegnatore appartenente anch'esso all'OKB-156).\nDell'ANT-40 risulta costruita una versione da trasporto merci definita PS-40 oltre a diverse altre rimaste allo stadio progettuale o di prototipo, tra le quali una destinata all'impiego come silurante.\nTra la fine degli anni trenta ed i primi anni quaranta, con i suoi 6\u00a0656 esemplari (tra cui 111 costruiti su licenza dalla cecoslovacca Avia, come B-71), il Tupolev ANT-40 fu il bombardiere leggero fabbricato nel maggior numero di unit\u00e0 dell'epoca.\nImpiego operativo.\nL'esordio operativo degli ANT-40 avvenne con i reparti della Fuerzas A\u00e9reas de la Rep\u00fablica Espa\u00f1ola, nella guerra di Spagna.\nL'aereo era entrato in servizio nei primi mesi del 1936 con la V-VS che decise di testare le sue prestazioni direttamente sul campo di battaglia, inviandone pertanto diversi esemplari a sostegno delle forze repubblicane. I risultati furono lusinghieri, addirittura al di sopra di ogni aspettativa: in pratica risult\u00f2 il velivolo pi\u00f9 veloce dei cieli di Spagna, tanto che, secondo alcune fonti, risult\u00f2 pressoch\u00e9 impossibile da intercettare da parte della caccia avversaria. Tale invincibilit\u00e0 verrebbe tuttavia confutata da altre fonti che indicano 48 abbattimenti confermati, soltanto per opera dei caccia italiani Fiat C.R.32.\nSuccessivamente, direttamente nei reparti della V-VS, gli SB-2 vennero impiegati sia nel corso della guerra d'inverno che nel corso di combattimenti avvenuti lungo l'estremo confine orientale con i territori giapponesi. In questo caso il velivolo mise in luce i propri limiti nei confronti di aerei di concezione pi\u00f9 recente.\nCon l'invasione della Cecoslovacchia, le truppe tedesche catturarono diversi esemplari di SB-2 ed Avia B-71: questi vennero successivamente impiegati direttamente dalla Luftwaffe oppure assegnati alle aviazioni alleate di Finlandia e Bulgaria.\nAl momento dell'invasione nazista, gli SB-2 vennero impiegati intensamente in combattimenti spesso tanto coraggiosi quanto disperati. In ragione delle loro prestazioni, ormai evidentemente superate, i mezzi superstiti vennero impiegati prevalentemente in azioni notturne.\nVersioni.\n\"(Vengono riportate solo le versioni principali. Risultano diverse altre versioni, rimaste allo stato di progetto, oppure completate in pochi esemplari e spesso a titolo sperimentale.)Dati estratti da www.aviation.ru\".\nSviluppi correlati.\n\"Dati estratti da www.aviation.ru\"."}
{"id": "507495", "revid": "729019", "url": "https://it.wikipedia.org/wiki?curid=507495", "title": "Dassault Super Myst\u00e8re", "text": "Il Dassault Super Myst\u00e8re (dal francese: \"super\" e \"mistero\") era un monoreattore da caccia supersonico prodotto dall'azienda francese Dassault Aviation negli anni cinquanta. Ultimo dei Dassault con ala a freccia di prima generazione, poteva superare la velocit\u00e0 del suono, primo aereo europeo a mantenere tale prestazione in volo orizzontale.\nBench\u00e9 contemporaneo dei pari classe North American F-100 Super Sabre e MiG-19, il Super Myst\u00e8re B 2 di serie non superava di molto la velocit\u00e0 del suono ed il suo sviluppo successivo, il B 4 da Mach 1,4, invece che 1,15 del precedente modello, venne abbandonato dalla Dassault per dedicarsi al pi\u00f9 recente Mirage III dall'ala a delta.\nStoria.\nSviluppo.\nIl Super Myst\u00e8re rappresenta la fase finale di evoluzione che ha avuto inizio con il Dassault Ouragan proseguendo attraverso i Myst\u00e8re II, Myst\u00e8re III e Myst\u00e8re IV. A met\u00e0 del 1953, analogamente a quanto fatto con gli altri Myst\u00e8re, lo staff di progettazione presente a Saint-Cloud disegn\u00f2 una nuova ala da abbinare ad una cellula di un Myst\u00e8re IV B ed abbinandola al turbogetto di fabbricazione britannica Rolls-Royce Avon RA.7R dotata di postbruciatore. Lo scopo era di migliorare le prestazioni degli altri modelli capaci di raggiungere velocit\u00e0 supersoniche solamente in picchiata, mentre l'obiettivo per il nuovo Super Myst\u00e8re era di raggiungerla in volo livellato. La maggior disponibilit\u00e0 di spinta grazie al postbruciatore abbinato ad un'ala dal minor spessore e dall'angolo di freccia, aumentato progressivamente dai 33\u00b0 del Myst\u00e8re II e 41\u00b0 del Myst\u00e8re IV fino agli attuali 45\u00b0, consentir\u00e0 al prototipo, denominato inizialmente Myst\u00e8re XX, Myst\u00e8re IV B 1, ed infine Super-Myst\u00e8re B 1 pilotato da Paul Boudier, di infrangere il muro del suono raggiungendo il traguardo prefisso il 3 marzo 1955, appena il giorno dopo il suo volo inaugurale.\nIl Super Myst\u00e8re venne avviato alla produzione il 1957, assumendo la denominazione ufficiale Super Myst\u00e8re B.2, il quale differiva dal precedente prototipo per l'acquisizione del motore di produzione nazionale Snecma Atar 101G. Nel 1958 venne pianificato un nuovo sviluppo, realizzando 2 prototipi che assunsero la denominazione Super Myst\u00e8re B.4. Questi erano equipaggiati con una nuova ala caratterizzata da un angolo di freccia portato a 48\u00b0 ed un nuovo sviluppo del motore Atar, il 9B, che consent\u00ec alla nuova variante di raggiungere una velocit\u00e0 pari a Mach 1,4. Nonostante il traguardo raggiunto l'azienda prefer\u00ec concentrarsi nello sviluppo del nuovo Mirage III ad ala a delta appena entrato in servizio operativo.\nNel 1973, Israele modific\u00f2 i Super Myst\u00e8re B.2 acquistati nel 1958 dotandoli di una versione senza postbruciatore del Pratt &amp; Whitney J52-P8A e di una nuova avionica di produzione nazionale.\nIn totale furono prodotti 180 esemplari di Super Myst\u00e8re B.2.\nImpiego operativo.\nIl Super Myst\u00e8re venne impiegato in prima linea dalla francese Arm\u00e9e de l'air fino al 1977. Inoltre nel 1958 vennero ceduti ad Israele 36 esemplari che andarono ad equipaggiare i reparti della Heyl Ha'Avir. Questi vennero impiegati in azioni belliche durante la guerra dei sei giorni del 1967 e quella del Kippur nel 1973 dove diedero buona prova di s\u00e9 negli scontri con i pari ruolo MiG-19 utilizzati dai piloti arabi.\nNel 1975 Israele cedette 12 cellule complete e 6 set di pezzi di ricambio all'Honduras. I Super Myst\u00e8re rimasero in servizio attivo nella Fuerza A\u00e9rea Hondure\u00f1a fino al 1996, venendo coinvolti in numerosi scontri di frontiera con il Nicaragua. Successivamente vennero reintegrati dal 1998 svolgendo servizio di pattugliamento per far fronte a trafficanti di droga che attraversano illegalmente lo spazio aereo honduregno."}
{"id": "507499", "revid": "731410", "url": "https://it.wikipedia.org/wiki?curid=507499", "title": "Tracheoscopia", "text": "La tracheoscopia \u00e8 una metodica diagnostica che consente l'esplorazione della trachea mediante l'introduzione in essa, attraverso il naso o la bocca, di uno strumento rigido.\nIn alternativa esistono anche strumenti a fibre ottiche sottili e flessibili: in quest'ultimo caso si parla di videotracheoscopia.\nNella videotracheoscopia con strumento flessibile, l'operatore guarda l'interno della trachea attraverso un monitor, osservando eventuali alterazioni o patologie della trachea.\nFrequentemente \u00e8 parte integrante della broncoscopia, esame che consente l'esplorazione di tutto l'albero bronchiale e quindi anche della trachea."}
{"id": "507500", "revid": "729019", "url": "https://it.wikipedia.org/wiki?curid=507500", "title": "Potez 630", "text": "Il Potez 630, e la serie di velivoli da esso derivati, erano una famiglia di bimotori prodotti dall'azienda francese Soci\u00e9t\u00e9 nationale de constructions a\u00e9ronautiques du Nord (SNCAN) nei tardi anni trenta.\nSviluppati per rispondere ad una richiesta di fornitura per l'Arm\u00e9e de l'air era un progetto similare e contemporaneo al britannico Bristol Blenheim ed al tedesco Messerschmitt Bf 110.\nStoria del progetto.\nL'originale Potez 630 venne realizzato per rispondere alle specifiche, emesse nel 1934 dal governo francese, per la fornitura di un caccia pesante dalle quali venne sviluppata anche la serie Breguet Bre 690 da attacco. Il progetto venne affidato alla direzione tecnica di Louis Coroller e Andr\u00e9 Delaruelle che realizzarono un bimotore monoplano di costruzione interamente metallica che necessitava di soli tre membri di equipaggio. Il velivolo era caratterizzato da un lungo abitacolo vetrato e dall'impennaggio di coda a doppia deriva.\nIl prototipo venne portato in volo per la prima volta il 25 aprile 1936 motorizzato con due radiali Hispano-Suiza 14AB 10/11, dimostrando subito di possedere ottime caratteristiche di manovrabilit\u00e0. La commissione esaminatrice, anche se impose la modifica di alcuni particolari minori, si ritenne soddisfatta, di conseguenza Potez ricevette un ordine per una fornitura iniziale di 80 esemplari nel 1937.\nVenne inoltre emesso simultaneamente un secondo ordine per la fornitura di 80 Potez 631 C3, la versione da caccia, che differiva anche nella motorizzazione affidata ai nuovi e compatti radiali Gnome-Rh\u00f4ne 14M-4/5 \"Mars\".\nSuccessivamente, nel 1938, vennero ordinati 50 Potez 631, 20 dei quali destinati inizialmente alla Finlandia per equipaggiare la sua Suomen ilmavoimat ma che non raggiunsero mai la destinazione.\nVersioni.\nContrariamente alla maggior parte dei velivoli francesi ad esso contemporanei, la produzione del Potez 63 fu relativamente rapida e questo permise, man mano che il ritmo di produzione aumentava di produrre una serie di derivati dal modello iniziale."}
{"id": "507502", "revid": "26630", "url": "https://it.wikipedia.org/wiki?curid=507502", "title": "Les Verri\u00e8res", "text": "Les Verri\u00e8res (toponimo francese) \u00e8 un comune svizzero di 699 abitanti del Canton Neuch\u00e2tel, nel distretto di Val-de-Travers."}
{"id": "507503", "revid": "112599891", "url": "https://it.wikipedia.org/wiki?curid=507503", "title": "Migrazione ittica", "text": "La migrazione ittica \u00e8 un fenomeno che vede molte specie di pesci migrare regolarmente, alcune volte per il cibo (migrazioni trofiche), altre volte per la riproduzione (migrazioni genetiche); in alcuni casi la ragione della migrazione \u00e8 sconosciuta.\nTali migrazioni sono spesso importanti anche per l'uomo, dato che determinano la concentrazione di grandi banchi di pesci in aree precise. In particolare, risultano degne di nota le migrazioni dei Clupeidi (ad esempio le sardine o le aringhe) e degli Scombridi (gli sgombri e i tonni). Questi ultimi si radunano nelle acque litoranee all'approssimarsi del periodo riproduttivo, compiendo, secondo alcuni autori, grandissimi spostamenti: sembra, ad esempio, che i tonni diffusi nel mar Mediterraneo possano raggiungere anche le coste atlantiche. Secondo altri autori, invece, questi spostamenti sono pi\u00f9 limitati e prevalentemente verticali (dalle acque pi\u00f9 profonde a quelle pi\u00f9 superficiali).\nClassificazione.\nLe migrazioni dei pesci sono classificate in funzione della tipologia del percorso:\nLe migrazioni di tipo diadromo sono molto complesse per la biologia del pesce. Infatti l'osmosi cutanea degli animali marini \u00e8 differente nelle acque dolci rispetto alle acque salate. Il pi\u00f9 conosciuto tra i pesci anadromi \u00e8 il salmone, che nasce nei fiumi e vive nel mare per molti anni; al momento della riproduzione ritorna nello stesso fiume dove \u00e8 nato per deporre e fertilizzare le uova.\nAltre specie anadrome sono storioni e lamprede che, quando arriva il momento di riprodursi, abbandonano il mare per risalire i fiumi, dove deporranno le uova; per questo sono detti specie potamotoche (dal greco: \"che partoriscono nei fiumi\") o anadrome (sempre dal greco: \"che corrono in su\"). Poi gli avannotti nati da queste uova si dirigeranno nuovamente al mare.\nViceversa, altre specie abbandonano le acque dolci per andare a riprodursi in mare aperto e perci\u00f2 sono dette specie talassotoche (dal greco: \"che partoriscono nel mare\") o catadrome (cio\u00e8: \"che corrono in gi\u00f9\").\nMigrazione delle anguille.\nIl caso pi\u00f9 noto \u00e8 quello delle anguille (\"Anguilla anguilla\" europea e \"Anguilla rostrata\" nordamericana). Le larve di questi pesci hanno forma di foglia, sono trasparenti, vengono dette leptocefali e vivono in mare. Nello stadio successivo, pur rimanendo trasparenti, assumono forma cilindrica (e vengono chiamate cieche), vivono in prossimit\u00e0 delle coste o nelle acque dolci, che risalgono fino a raggiungere luoghi molto distanti dal mare. Qui termina il loro accrescimento e gradualmente si pigmentano fino a raggiungere la maturit\u00e0 sessuale. A questo punto inizia la migrazione di ritorno al mare.\nIn realt\u00e0 i luoghi in cui le anguille si dirigono per riprodursi sono ancora ignoti. Da ricerche effettuate sugli stadi larvali e sulla loro distribuzione sembra che le zone riproduttive siano due ben distinte e si trovino entrambe nelle profondit\u00e0 del mar dei Sargassi, dato che si trovano stadi sempre pi\u00f9 piccoli man mano che si procede in questa direzione. Ma forse questo non \u00e8 l'unico luogo di riproduzione: infatti, all'altezza dello stretto di Gibilterra non \u00e8 mai stato registrato l'ingresso di stadi larvali provenienti dall'oceano Atlantico. \u00c8 quindi probabile che le anguille dei paesi che si affacciano sul Mediterraneo non raggiungano l'oceano, ma si accoppino e depongano le uova in qualche profondo bacino all'interno di questo mare, forse in qualche fossa del Tirreno.\nOrientamento.\nPer quanto riguarda le capacit\u00e0 di orientamento dei pesci, \u00e8 stato ipotizzato che si basi su riferimenti astronomici, come per gli uccelli. Ma non \u00e8 chiaro come avvenga il riconoscimento del sito per la deposizione delle uova che, soprattutto per le specie potamotoche come il salmone, \u00e8 lo stesso da cui le larve sono partite per raggiungere il mare."}
{"id": "507505", "revid": "599013", "url": "https://it.wikipedia.org/wiki?curid=507505", "title": "Toracoscopia", "text": " \nLa toracoscopia \u00e8 una tecnica di chirurgia mini-invasiva che consente l'esplorazione visiva del cavo pleurico.\nStoria.\nVenne ideata nel 1910 dall'urologo svedese Jacobeus, in quell'occasione venne utilizzato un cistoscopio.\nTipologia.\nAnche se nella maggior parte dei casi si procede con anestesia generale, esiste una toracoscopia eseguita in anestesia locale che, utilizzando un solo accesso, permette l'esplorazione del cavo pleurico, della superficie del polmone, del pericardio e del diaframma. Durante l'esame sono possibili procedure diagnostiche come biopsie pleuriche o polmonari, e procedure terapeutiche come la pleurodesi con talco. La procedura \u00e8 solitamente ben tollerata dai pazienti, e richiede tempi di degenza e costi intraospedalieri sicuramente ridotti rispetto alla toracoscopia chirurgica.\nLa toracoscopia chirurgica VATS (\"Video-Assisted Thoracic Surgery\" o videotoracoscopia) \u00e8 una procedura che prevede diversi accessi transtoracici (di solito 3), intubazione ed anestesia generale, e permette l'esecuzione della gran parte degli interventi chirurgici sul polmone. Anche se \u00e8 un intervento chirurgico in piena regola, \u00e8 comunque considerato meno impegnativo rispetto alla tradizionale toracotomia, con ospedalizzazioni pi\u00f9 ridotte, minore dolore post-operatorio ed una ripresa funzionale pi\u00f9 rapida.\nIndicazioni.\nTrova indicazione prevalentemente nella diagnosi e cura dei versamenti pleurici recidivanti di natura indeterminata e/o neoplastici, nella patologia infettiva pleurica (in particolar modo quella tubercolare ove unica presenta una buona sensibilit\u00e0), nella diagnosi e stadiazione del cancro del polmone, nella patologia traumatica del torace, nella diagnostica ed in alcuni tipi di interventi terapeutici relativi a patologie pleuriche, esofagee, diaframmatiche e mediastiniche.\nStrumenti.\nFra gli strumenti che vengono utilizzati esistono vari tipi di endoscopio che si avvalgono di ottiche rigide (con o senza canale operativo, e montate o meno su pinze) che consentono la trasmissione della luce nella cavit\u00e0 pleurica, e la sua visualizzazione attraverso una telecamera."}
{"id": "507506", "revid": "1543377", "url": "https://it.wikipedia.org/wiki?curid=507506", "title": "Cavo pleurico", "text": "la cavit\u00e0 pleurica \u00e8 lo spazio compreso tra la pleura viscerale e parietale dei polmoni. I cavi pleurici sono due, e vengono anche chiamati spazio pleurico destro e sinistro.\nLa pleura \u00e8 una membrana sierosa che si ripiega su se stessa a formare una struttura a doppio strato. \nIl sottile spazio tra i due strati della pleura \u00e8 noto con il nome di cavit\u00e0 pleurica e normalmente contiene una piccola quantit\u00e0 di liquido pleurico. La pleura esterna (pleura parietale) \u00e8 attaccata alla parete toracica. La pleura interna (pleura viscerale) copre i polmoni e le strutture adiacenti, attraverso i vasi sanguigni, bronchi e nervi.\nLa pleura parietale \u00e8 molto sensibile agli stimoli dolorosi. Al contrario la pleura viscerale, priva di innervazione sensitiva, non ha alcuna sensibilit\u00e0 di tipo nocicettivo.\nFunzioni.\nIl liquido pleurico, un fluido che permette alla pleure di scivolare senza sforzo. La migliore apposizione a sua volta comporta una maggiore distensione degli alveoli durante la respirazione. La cavit\u00e0 pleurica trasmette i movimenti della parete toracica ai polmoni, e ci\u00f2 \u00e8 particolarmente vero nel corso della respirazione profonda. Nel cavo pleurico, grazie all'attivit\u00e0 di alcuni stomi linfatici posizionati sul foglietto parietale che drenano il liquido pleurico, si stabilisce una pressione subatmosferica (negativa pari a -5\u00a0cm H2O in condizioni fisiologiche), che fa s\u00ec che i due foglietti si accollino l'uno sull'altro evitando cos\u00ec che i polmoni collassino, giocando appunto un ruolo importante sull'equilibrio delle forze elastiche del parenchima polmonare stesso ed il contenuto d'aria.\nI due foglietti infine, grazie alla presenza di un particolare fosfolipide nella costituzione della loro membrana apicale con caratteristiche lubrificanti, scorrono l'uno sull'altro con il minimo attrito, facilitando cos\u00ec le escursioni polmonari.\nStruttura.\nNegli esseri umani, non vi \u00e8 alcuna connessione anatomica tra cavit\u00e0 pleurica sinistra e la destra. Pertanto, in caso di pneumotorace, il polmone non interessato continuer\u00e0 a funzionare normalmente, ad eccezione dei casi in cui si verifica un pneumotorace iperteso oppure un pneumotorace bilaterale. In questi ultimi casi \u00e8 possibile che si verifichi anche una compressione del parenchima polmonare controlaterale, dei vasi sanguigni e dei bronchi.\nLa pleura viscerale riceve il suo apporto di sangue dalla circolazione bronchiale, che \u00e8 la stessa dei polmoni. La pleura parietale riceve il suo apporto di sangue dalle arterie intercostali.\nLa pleura viscerale \u00e8 innervata dal plesso polmonare e la pleura parietale \u00e8 innervata dai nervi intercostali e dal nervo frenico.\nIl cavo pleurico non \u00e8 conformato in modo regolare. Esso presenta alcuni seni che si formano dall'accollamento ed interposizione dei due foglietti pleurali tra le superficie costale, mediastinica e frenica.\nEssi sono: \nSviluppo.\nInizialmente il celoma intraembrionale \u00e8 uno spazio continuo. Durante lo sviluppo si assiste ad una suddivisione che d\u00e0 luogo alle cavit\u00e0 pericardica, pleurica e peritoneale. Il diaframma e le membrane pleuriche e pericardiche, appaiate, separano la cavit\u00e0 celomatica in quattro parti. Dalla splacnopleura (lo strato di mesoderma viscerale) si sviluppa la pleura viscerale e dalla somatopleura (lo strato mesodermico parietale) si sviluppa la pleura parietale.\nLiquido pleurico.\nIl liquido pleurico \u00e8 un fluido sieroso normalmente prodotto dalla pleura. Il liquido pleurico ha lo stesso contenuto elettrolitico del plasma, ma con una concentrazione proteica assai minore. La maggior parte del fluido proviene dalla circolazione parietale (arterie intercostali) per fenomeno di trasporto tra compartimenti cellulari, e viene riassorbito dal sistema linfatico. Sostanzialmente il liquido pleurico viene costantemente prodotto e riassorbito. In un soggetto normale, approssimativamente del peso di 70\u00a0kg, pochi millilitri di liquido pleurico risultano sempre presenti all'interno del cavo.\nSecondo alcuni fisiologi il liquido pleurico \u00e8 contenuto in quantit\u00e0 pari a circa 0,2 ml/Kg di peso corporeo. Il \"film\" di liquido determina uno spessore pari a circa 10-20 \"micrometri\".\nQuantit\u00e0 superiori di liquido possono accumularsi nello spazio pleurico solo quando il tasso di produzione supera il tasso di riassorbimento. Normalmente, la quantit\u00e0 di fluido che viene riassorbita aumenta fisiologicamente ogni volta che si ha una tendenza ad accumulare fluido. Il tasso di riassorbimento pu\u00f2 aumentare fino a 40 volte prima che significative quantit\u00e0 di fluido possano accumularsi all'interno del cavo pleurico. Ne consegue che \u00e8 necessario un importante aumento della produzione di fluido pleurico, oppure in alternativa un qualche blocco del riassorbimento linfatico, prima che possa effettivamente accumularsi liquido nello spazio pleurico.\nUna raccolta patologica di liquido pleurico prende il nome di versamento pleurico.\nEsempi versamento pleurico.\nUn versamento pleurico localizzato si pu\u00f2 verificare in corso di embolia polmonare. Tale versamento \u00e8 probabilmente il risultato di un aumento della permeabilit\u00e0 capillare determinato dal rilascio di citochine o di altri mediatori dell'infiammazione da parte del trombo molto ricco di piastrine.\nSottotipi versamento pleurico.\nUn versamento pleurico pu\u00f2 essere classificato come essudativo (alto contenuto di proteine) oppure trasudativo (a basso contenuto proteico). Un versamento pleurico essudativo \u00e8 in genere causato da processi infettivi come la polmonite (versamento pleurico parapneumonico), neoplasie, malattie granulomatose come la tubercolosi o la coccidioidomicosi, le malattie vascolari del collagene, e altri stati infiammatori. \nUn versamento pleurico trasudativo si verifica in caso di insufficienza cardiaca congestizia, cirrosi epatica o sindrome nefrosica.\nAnalisi del liquido pleurico.\nIn presenza di un versamento pleurico, per determinarne le cause \u00e8 necessario eseguire una valutazione citologica del fluido, esami microscopici, microbiologici, studi chimici, ricerca di marcatori tumorali, determinazione del pH e altri test.\nAnche l'aspetto macroscopico del versamento, il colore, la trasparenza ed altri aspetti fisici possono risultare strumenti utili nella diagnosi. La presenza di insufficienza cardiaca, infezioni o neoplasie che coinvolgono la cavit\u00e0 pleurica sono tra le cause pi\u00f9 comuni e identificabili utilizzando questo approccio. A tal proposito, molto utili sono i Criteri di Light, al fine di distinguere la natura essudativa o trasudativa del versamento stesso.\nAspetto macroscopico.\nChiaro paglierino: Se versamento trasudativo, non sono necessarie ulteriori analisi. Se essudativo, sono necessari ulteriori studi per determinare la causa (citologia, coltura, biopsia).\nCorpuscolato, purulento, torbido: infezione, empiema, pancreatite, neoplasie.\nDa rosa a rosso, ematico: trauma, neoplasie, infarto polmonare, infarto intestinale, pancreatite.\nVerde-bianco, torbido: artrite reumatoide con versamento pleurico.\nVerde-marrone: malattia biliare, perforazione intestinale con ascite.\nLattescente, biancastro o giallo e sanguinoso: versamento chiloso.\nLatteo o verde, riflessi metallici: effusione pseudochilosa.\nViscoso (emorragico o chiaro): mesotelioma.\nSalsa di cioccolato: rottura di ascesso epatico amebico.\nAspetto microscopico.\nLa microscopia pu\u00f2 mostrare le cellule presenti nel versamento (ad esempio cellule mesoteliali oppure cellule infiammatorie) di eziologia benigna o maligna. Un patologo pu\u00f2 visionare l'esame citologico ed eseguire una diagnosi morfologica. I neutrofili sono estremamente numerosi in caso di empiema. Se invece predominano i linfociti e le cellule mesoteliali rare, questo aspetto \u00e8 indicativo di tubercolosi. \nLe cellule mesoteliali possono anche essere diminuite nel caso di pleurite reumatoide o secondaria a pleurodesi.\nGli eosinofili possono essere riscontrati in caso di una precedente toracentesi. La loro importanza \u00e8 limitata.\nSe nel versamento sono presenti cellule maligne, possono essere eseguiti ulteriori studi, tra cui l'immunoistochimica necessaria per determinare l'eziologia del tumore maligno.\nAnalisi chimica.\nPossono essere eseguiti studi chimici sul liquido pleurico e fra questi il pH, il rapporto delle proteine del siero, la concentrazione di LDH, il peso specifico, il colesterolo e le concentrazioni di bilirubina. \nQuesti studi possono aiutare a chiarire l'eziologia di un versamento pleurico (essudativa vs trasudativa).\nL'amilasi pu\u00f2 essere elevata nei versamenti pleurici legati alla perforazione gastrica o esofagea, nella pancreatite o nelle neoplasie. \nA dispetto di tutti i test diagnostici oggi disponibili, molti versamenti pleurici rimangono idiopatici (cio\u00e8 di eziologia non nota).\nSe i sintomi persistono \u00e8 possibile dover ricorrere a tecniche diagnostiche pi\u00f9 invasive."}
{"id": "507509", "revid": "466539", "url": "https://it.wikipedia.org/wiki?curid=507509", "title": "S\u00e9bastien Tellier", "text": "Biografia.\nIl suo primo album da solista, \"L'incroyable V\u00e9rit\u00e9\", registrato tra il settembre 1999 e il marzo del 2000 \u00e8 uscito solamente nel 2001 prodotto dall'artista medesimo, mixato da Quentin Dupieux (noto al grande pubblico come Mr. Oizo) e distribuito dall'etichetta francese Record Makers, la stessa del celebre duo transalpino Air. Le sue precedenti pubblicazioni discografiche si limitavano alla partecipazione nella compilation \"Source Rocks\" del 1998, con il pezzo \"Fantino\", in seguito diventato il pi\u00f9 celebre tra quelli composti dall'artista. Grazie a questa partecipazione fu notato dal magazine musicale Rolling Stone: Nel presentare questo suo primo lavoro S\u00e9bastien dichiara: \"nel mio album sentirete, il canto di un cane, l'urlo di una donna, il rumore del crescere delle gambe, ma non la batteria... nessuna batteria\".\nI pezzi de \"L'incroyable v\u00e9rit\u00e9\" sono effettivamente privi della batteria. Gli strumenti principali (tutti rigorosamente suonati da S\u00e9bastien) sono l'immancabile pianoforte, la chitarra, gli archi e il basso. Le atmosfere risultano essere molto diluite, nostalgiche, malinconiche e rilassanti. Un'esperienza musicale che S\u00e8bastien raccomanda di essere ascoltata individualmente, davanti alla luce di una candela. \"Fantino\", un pezzo di questo album, ha fatto parte della colonna sonora del film \"Lost in Translation\" della regista statunitense Sofia Coppola.\nIl suo secondo album, \"Politics\", \u00e8 uscito nel 2004, ed \u00e8 un lavoro che mostra l'impressionante capacit\u00e0 eclettica dell'artista parigino. Il disco vanta numerose collaborazioni di famosi musicisti, tra i quali Tony Allen, ex batterista di Fela Kuti. \"Politics\" \u00e8 un mix di tanti generi musicali dal sound elettronico della disco anni ottanta al jazz, dalla house (in \"La tuerie\") al pop, fino ad arrivare naturalmente al classico sound nostalgico che caratterizza i lavori di S\u00e9bastien e che viene rappresentato nel suo massimo splendore dal pezzo \"La ritournelle\". Sotto il punto di vista dei contenuti, l'album riprende i temi che riguardano la difesa delle minoranze (i messicani, gli africani ecc ecc..), assai consistenti nella realt\u00e0 cosmopolita parigina.\nIn seguito l'artista parigino ha pubblicato l'album \"Sessions\", uscito nel 2006, \u00e8 una rilettura in chiave acustica dei migliori brani dei due precedenti album, oltre ad un inedito, \"Classics\", e ad una cover de \"La dolce vita\" dell'artista francese Christophe, con il quale ha anche eseguito dal vivo il brano in un duetto. Registrato in una sola giornata con l'ausilio del pianista Simon Dalmais, Sessions estrapola l'essenzialit\u00e0 dei brani di S\u00e9bastien offrendo sonorit\u00e0 ancora pi\u00f9 tenui e calme che immergono l'ascoltatore un un'atmosfera onirica. Nel febbraio 2008 ha pubblicato il disco \"Sexuality\", prodotto da Guy-Manuel de Homem-Christo dei connazionali Daft Punk. Un nuovo album, \"L'Aventura\", \u00e8 uscito il 14 luglio 2014. Tellier ha detto che l'album \u00e8 ispirato dal Brasile.\nEurofestival.\nFrance T\u00e9l\u00e9visions sceglie il cantante come rappresentante transalpino per l'Eurovision Song Contest 2008. Egli per\u00f2 in seguito a pressioni \u00e8 costretto a usare anche un po' di francese (13 parole) nel testo di \"Divine\", originariamente solo in inglese. Tale pezzo, a sorpresa, arriva anche in Italia e tocca il 10\u00ba posto nella chart di Radio Deejay, un risultato sorprendente, considerando che il paese da tempo non partecipa alla kermesse europea, e resta programmato per l'estate in molte radio (addirittura Radio Rai). Finir\u00e0 solo 18\u00b0. La canzone sar\u00e0 usata anche in uno spot Renault distribuito in tutta Europa.\nLive.\nNumerosi tour in giro per il mondo con Air, Moby, Cassius, R\u00f6yksopp e The Magic Numbers. Sul palco \u00e8 spesso accompagnato da Pamelia Kurstin, celebre virtuosa del theremin."}
{"id": "507510", "revid": "9416", "url": "https://it.wikipedia.org/wiki?curid=507510", "title": "Satirico", "text": ""}
{"id": "507511", "revid": "14002", "url": "https://it.wikipedia.org/wiki?curid=507511", "title": "Diocesi di Calahorra y La Calzada-Logro\u00f1o", "text": ""}
{"id": "507514", "revid": "30610", "url": "https://it.wikipedia.org/wiki?curid=507514", "title": "Vincoli di integrit\u00e0", "text": ""}
{"id": "507515", "revid": "14002", "url": "https://it.wikipedia.org/wiki?curid=507515", "title": "Diocesi di Calahorra e La Calzada", "text": ""}
{"id": "507516", "revid": "14002", "url": "https://it.wikipedia.org/wiki?curid=507516", "title": "Diocesi di Orihuela", "text": ""}
{"id": "507517", "revid": "14002", "url": "https://it.wikipedia.org/wiki?curid=507517", "title": "Diocesi di Tui", "text": ""}
{"id": "507518", "revid": "86599", "url": "https://it.wikipedia.org/wiki?curid=507518", "title": "2099 \u00d6pik", "text": "2099 \u00d6pik \u00e8 un asteroide areosecante. Scoperto nel 1977, presenta un'orbita caratterizzata da un semiasse maggiore pari a 2,3032694\u00a0UA e da un'eccentricit\u00e0 di 0,3618876, inclinata di 26,96296\u00b0 rispetto all'eclittica.\nL'asteroide \u00e8 dedicato all'astronomo estone Ernst \u00d6pik."}
{"id": "507519", "revid": "14480", "url": "https://it.wikipedia.org/wiki?curid=507519", "title": "1977 VB", "text": ""}
{"id": "507520", "revid": "14480", "url": "https://it.wikipedia.org/wiki?curid=507520", "title": "Opik", "text": ""}
{"id": "507521", "revid": "14002", "url": "https://it.wikipedia.org/wiki?curid=507521", "title": "Diocesi di Tarragona", "text": ""}
{"id": "507522", "revid": "14002", "url": "https://it.wikipedia.org/wiki?curid=507522", "title": "Diocesi di Mallorca", "text": ""}
{"id": "507527", "revid": "287204", "url": "https://it.wikipedia.org/wiki?curid=507527", "title": "Zdenek Grygera", "text": ""}
{"id": "507531", "revid": "125466716", "url": "https://it.wikipedia.org/wiki?curid=507531", "title": "One Tree Hill", "text": "One Tree Hill \u00e8 una serie televisiva statunitense creata da Mark Schwahn; \u00e8 andata in onda dal 23 settembre 2003 al 4 aprile 2012 negli Stati Uniti. Trasmessa da The WB, per le prime tre stagioni; dopodich\u00e9, nel 2006, in seguito alla fusione della WB con UPN, le ultime sei stagioni andarono in onda su The CW.\nIn Italia la serie \u00e8 stata trasmessa, in prima visione assoluta, dal 6 giugno 2005 al 27 luglio 2012 su Rai 2 e successivamente su Mya trasmettendo le ultime stagioni quasi in contemporanea con la messa in onda di Rai 2.\nLo show \u00e8 ambientato nella fittizia citt\u00e0 di Tree Hill in Carolina del Nord e originariamente seguiva le vite di due fratellastri, Lucas Scott (Chad Michael Murray) e Nathan Scott (James Lafferty). Il loro rapporto evolve da acerrimi nemici a fratelli devoti, e questo, insieme al basket e le relazioni tira e molla dei due ragazzi con i personaggi femminili, sono gli elementi portanti della serie.\nLe prime quattro stagioni della serie si concentrano sugli ultimi due anni da liceali dei personaggi. A partire dalla quinta stagione, Schwahn ha deciso di spostare la narrazione quattro anni avanti nel futuro, mostrando le loro vite dopo il college. I titoli di testa erano originalmente accompagnati dalla sigla \"I Don't Want to Be\" di Gavin DeGraw, ma la canzone venne rimossa dalla quinta stagione, a causa dei costi d'autore e poich\u00e9 Schwahn sentiva che il pezzo apparteneva ormai agli anni adolescenziali dei protagonisti. Da allora i titoli venivano mostrati solo su uno sfondo nero (originariamente rappresentativo di episodi con una tematica speciale ed intensa). La sigla venne ripristinata per la sola ottava stagione, grazie alla richiesta dei fan, e venne eseguita ogni settimana da un artista diverso.\nTrama.\nLa storia principale in origine segue la vita di due fratellastri, Lucas e Nathan Scott, entrambi rivali all'inizio ed in seguito amici e fratelli con il proseguire dello show. Con l'aiuto di Keith Scott, zio dei due ragazzi, l'allenatore Whitey Durham arruola Lucas nella squadra liceale della citt\u00e0, i Ravens, di cui Nathan \u00e8 il capitano condividendo infatti col fratellastro l'amore per il basket. Quando Lucas si innamora di Peyton Sawyer, fidanzata di Nathan, quest'ultimo inizia ad uscire, innamorandosene in seguito, con Haley James, la migliore amica di Lucas. In seguito Lucas esce con Brooke Davis. Entrambi i fratelli condividono lo stesso padre, Dan Scott, che \u00e8 anche il fratello di Keith. Dopo aver messo incinta la sua ragazza del liceo, Karen Roe, Dan ha riconosciuto Lucas, ma non l'ha mai trattato come suo figlio, cosa che invece ha fatto con Nathan avuto meno di un anno dopo da un'altra donna, Deb Lee, con la quale decide di sposarsi e formare una famiglia. Dopo un matrimonio durato diciassette anni per\u00f2, i due divorziano e prendono strade differenti; Deb inizia ad avere problemi di alcolismo che in seguito riesce a curare ed inizia anche un'amicizia, e poi un'alleanza professionale, con Karen contro la volont\u00e0 di Dan. Tuttavia in seguito lo show si concentra di meno sui genitori che poi lasceranno la serie per riapparirvi solo saltuariamente. Karen sposa il suo insegnante di college, Andy Hargrove, Dan si pente dei suoi peccati e lascia la citt\u00e0, mentre Deb ritorna a Tree Hill dopo un periodo di assenza, per poi andarsene nuovamente essendosi resa conto che la sua vita come la conosceva \u00e8 ormai finita.\nPrima stagione.\n\u00c8 la prima met\u00e0 del terzo anno di superiori dei personaggi principali (fino alla prima partita dei campionati statali di basket). Le trame maggiori riguardano la rivalit\u00e0 tra Lucas e Nathan, la nascita della relazione tra Nathan e Haley, la genesi del triangolo Peyton-Lucas-Brooke, insieme ai problemi sentimentali dei genitori e al torneo di basket.\nSeconda stagione.\nIl basket viene messo da parte e si esplorano nuove relazioni che consistono in Lucas ed Anna Tagarro, Jake Jagielski e Peyton, Felix e Brooke. Vengono affrontati anche l'amore non ricambiato di Mouth per Brooke, il frantumarsi del matrimonio di Nathan ed Haley a causa principalmente di Chris Keller, i momentanei problemi di droga di Peyton e le ripercussioni di una malattia genetica cardiaca di Dan, specialmente su Lucas. Karen riprende gli studi all'universit\u00e0 iniziando una relazione con Andy Hargrove, un suo giovane insegnante, ed avvia l'attivit\u00e0 del \"Tric\". Inoltre anche Deb affronta problemi di dipendenza da farmaci.\nTerza stagione.\n\u00c8 l'inizio dell'ultimo anno del liceo per i protagonisti e torna cos\u00ec il campionato di basket, oltre l'arrivo della turbolenta Rachel Gatina che instilla dramma nella relazione tra Brooke e Lucas, il risorgere dei sentimenti di Peyton per Lucas, la chiusura della relazione tra Peyton e Jake, mentre Nathan ed Haley si riconciliano e decidono di risposarsi causando l'uscita di scena di Chris Keller. Dan acquista una trama di maggiore importanza mentre cerca di scoprire l'identit\u00e0 della persona che ha attentato alla sua vita nel finale di stagione precedente. Un episodio davvero importante vede la maggior parte dei personaggi principali presi in ostaggio alla \"Tree Hill High School\" (\"Una tragedia annunciata\") che culmina con Peyton ferita ad una gamba e quasi morente per via di tutto il sangue perso, e con Dan che uccide Keith.\nQuarta stagione.\nDopo l'incidente sul ponte, arriva il secondo triangolo Brooke-Lucas-Peyton. La gravidanza di Haley viene messa a rischio dagli imbrogli di Nathan con alcuni allibratori. Peyton viene perseguitata da un impostore (cui il gruppo si riferisce come \"Psycho Derek\") che le si presenta come il suo fratellastro perduto Derek; quando la situazione diventa critica, Lucas insieme al vero Derek salva la ragazza. Lucas indaga per scoprire la verit\u00e0 sull'omicidio dello zio Keith dopo che alcuni visioni dell'uomo lo convincono che il presunto colpevole del reato, il suicida Jimmy Edwards, non ne fosse in realt\u00e0 il responsabile, mentre Dan cerca di riconciliarsi con Karen, che ha scoperto nel frattempo di essere incinta di Keith. In seguito Lucas e Peyton si mettono finalmente insieme mentre Brooke inizia una relazione con Chase Adams e si avvicina a Rachel. La stagione si conclude con Lucas che scopre la verit\u00e0 su Dan, il diploma delle superiori e con Karen ed Haley che danno alla luce i loro bambini, rispettivamente Lily Roe Scott e James Lucas Scott.\nQuinta stagione.\nSono passati quattro anni dalla fine del liceo e quindi ritroviamo i ragazzi alle prese con le difficolt\u00e0 della vita dopo il college. Il salto temporale viene mostrato qualche volta attraverso dei flashback sul perch\u00e9 i ragazzi tornano a Tree Hill a causa di crisi personali. Lucas \u00e8 in crisi creativa dopo aver pubblicato un primo romanzo di successo ed ha una relazione con il suo editore, Lindsey Strauss, che diventa nuovamente un triangolo quando Peyton torna in citt\u00e0 dopo aver fallito una carriera da produttore discografico a Los Angeles. Il matrimonio di Nathan ed Haley entra in crisi quando Nathan cade in depressione dopo aver sub\u00ecto un grave infortunio. Brooke cerca una vita vera al di l\u00e0 del successo personale e aiuta Peyton ad aprire una casa discografica, la \"Red Bedroom Records\". Lucas e Skills inoltre insegnano al liceo di Tree Hill come coach dei Ravens ed aiutano un ragazzo problematico, Quentin, con l'aiuto aggiunto di Haley, anche lei insegnante al liceo. Nathan e Haley affrontano un grande momento di crisi quando la tata di James, Carrie, fa delle avances a Nathan. Altro fatto che sconvolge la coppia \u00e8 che la tata rapisce James, che viene salvato alla fine da Dan.\nSesta stagione.\nLucas e Peyton iniziano finalmente la loro relazione adulta mentre preparano il matrimonio ed affrontano la gravidanza a rischio della ragazza. Brooke prende una ragazza adolescente in affidamento, Sam, \u00e8 in lotta con la madre Victoria per il controllo della sua compagnia di moda: \"Clothes Over Bros\". Inoltre Lucas vede il suo primo libro selezionato per diventare un film dal giovane produttore Julian Baker, che si scopre essere un ex di Peyton, ma che poi inizia invece una relazione con Brooke. Mouth e Millie lavorano sulla loro relazione mentre Nathan ed Haley cercano di raggiungere degli obiettivi personali. Il finale vede Lucas e Peyton diventare genitori della piccola Sawyer Brooke.\nSettima stagione.\n\u00c8 passato un anno rispetto agli eventi finali della sesta stagione e Lucas e Peyton hanno lasciato la citt\u00e0 insieme alla loro bambina. Vengono introdotti due nuovi personaggi: Quinn, la sorella indipendente di Haley, e Clay, il manager di Nathan. Torna anche Rachel come moglie di Dan e sua agente in un programma televisivo sulla redenzione. Julian ed Alex, una modella assunta da Brooke, iniziano a lavorare ad un film scritto dalla ragazza, ma le cose si complicano quando Alex si innamora di Julian causando una crisi tra lui e Brooke. La prima met\u00e0 della stagione affronta l'evolversi della relazione amorosa tra Clay e Quinn, che cerca di superare la morte della moglie Sara, la carriera di Nathan nell'NBA messa a rischio da uno scandalo di natura sessuale, Brooke che lancia la sua nuova linea di moda, e Millie che entra nel tunnel della droga. La seconda met\u00e0 della stagione invece vede Haley cadere in depressione dopo la morte della madre, Clay perseguitato da Katie ovvero la sosia della sua defunta moglie e il triangolo Mouth-Skills-Lauren. Il ciclo si conclude con il gruppo felicemente in viaggio per lo Utah al fine di assistere all'anteprima del film di Julian ed Alex.\nOttava stagione.\nClay e Quinn lottano per la sopravvivenza dopo essere stati colpiti in una sparatoria e cercano di riprendersi dalle conseguenze traumatiche di questo avvenimento. Nathan sta per iniziare il suo secondo anno nell'NBA, ma a causa dei dolori alla schiena dovuti al suo incidente di qualche anno prima, decide di ritirarsi e di aiutare Clay con la sua agenzia sportiva, la \"Fortitude\" diventando suo socio. Haley \u00e8 incinta del suo secondo figlio che si riveler\u00e0 essere una bambina cui daranno nome Lydia. Brooke e Julian preparano il loro matrimonio mentre la \"Clothes Over Bros.\" \u00e8 costretta a chiudere a causa di alcune frodi perpetrate da Victoria e Millie. Alex e Chase iniziano una relazione, ma Mia si mette in mezzo dando vita all'ennesimo triangolo.\nNona stagione.\nClay lotta con un disturbo mentale dovuto al suo passato che lo porter\u00e0 ad affrontare grossi cambiamenti nella sua vita mentre Quinn cerca sempre di stargli vicino. Nathan viene rapito da un malvivente dell'est coinvolto in scommesse illegali sul basket durante il suo lavoro come agente sportivo; Haley disperata e abbandonata anche dalla polizia chiede aiuto a Dan che nel frattempo ha scovato una pista per conto proprio e insieme organizzano un piano per liberare Nathan. Julian affronta un trauma dovuto alle sue doti di padre e in seguito decide di tentare la strada di produttore e autore televisivo, Brooke si trova in competizione con la proprietaria di una caffetteria che apre proprio di fronte al \"Karen's Caf\u00e8\" e con il ritorno di Xavier Daniels (il criminale che l'aggred\u00ec alla \"Clothes Over Bros.\" anni prima e che uccise anche Quentin), Alex lascia la citt\u00e0, Chase stringe amicizia con Chris Keller tornato a Tree Hill per gestire la \"Red Bedroom Records\"; Mouth soffre invece di disturbi alimentari mentre Millie cerca di stargli accanto. Torna finalmente, dopo tanti anni di assenza, anche il padre di Brooke, mentre ritorna anche se per una puntata Lucas.\nLa sigla.\nLa canzone della sigla \u00e8 \"I Don't Want to Be\" utilizzata dalla \"prima\" alla \"quarta stagione\", e poi di nuovo nell\"'ottava\". Nelle altre stagioni \u00e8 utilizzato semplicemente il logo e i crediti agli attori sono riportati subito dopo.\nStagione 1\nStagione 2\nStagione 3\nStagione 4\nStagione 5 (solo crediti)\nStagione 6 (solo crediti)\nStagione 7 (solo crediti)\nStagione 8\nStagione 9 (solo crediti)\nProduzione.\nIdeazione.\nSchwahn aveva pensato a \"One Tree Hill\" inizialmente come un film per il cinema con il titolo \"Ravens\", dal nome della squadra di basket del liceo; tuttavia in seguito si rese conto che l'idea sarebbe stata pi\u00f9 interessante per una serie televisiva. Mark disse che l'idea della storia veniva dalle sue personali esperienze adolescenziali e che il personaggio che lo rappresentava meglio era quello di Mouth. Anche l'autore era andato a scuola in una piccola citt\u00e0 e aveva giocato a basket ma alcuni dei suoi amici vi giocavano invece solo in strada. Scwhahn dichiar\u00f2 che nel realizzare lo show, aveva creato Lucas come questa sorta di ragazzo \"tosto\" che veniva per\u00f2 dal lato sbagliato della citt\u00e0 che ad un tratto diventa per\u00f2 ricercato e popolare: Mark voleva mostrare un cambiamento del genere amplificato dal mondo del basket che riteneva un espediente ideale per raccontare tante storie.\nTutti gli episodi sono titoli di canzoni, band o album musicali. Schwahn ha chiamato la citt\u00e0 \"Tree Hill\" perch\u00e9 mentre stava scrivendo una prima bozza della serie, stava ascoltando l'album \"The Joshua Tree\" degli U2 (dove c'\u00e8 una canzone chiamata proprio \"One Tree Hill\"). Quando la serie inizi\u00f2 ad andare in onda, i fan spesso chiedevano a Schwahn perch\u00e9 lo show si chiama \"One Tree Hill\" visto che la citt\u00e0 si chiamava solamente \"Tree Hill\". La questione viene risolta tramite Karen quando, parlando con Lucas nel finale della prima stagione, dice: \"C'\u00e8 una sola ed unica Tree Hill... ed \u00e8 casa tua. (In originale : \"There is only one Tree Hill...and it's your home.)\"\nTematiche.\n\"One Tree Hill\" consiste nell'analisi di varie tematiche come l'amore, l'amicizia, la rivalit\u00e0, il tradimento, il perdono e la redenzione; tuttavia le sue tematiche portanti sono senza dubbio il basket e le relazioni.\nBasket.\nIl basket \u00e8 un elemento fondamentale dello show, che aggiunge una dose di virilit\u00e0 per attrarre un pubblico maschile. Il sito \"CinemaSource.com\" ha scritto: \"L'unica cosa che potreste trovare strana guardando la serie \u00e8 che la vita di questi adolescenti sembra dedicata tutta al basket e alle cheerleader; se capita infatti di vedere i protagonisti in aula, l'unico insegnante che vedrete sar\u00e0 il coach Whitey Durham.\"\nNella seconda stagione, l'elemento del basket venne completamente rimosso dalla serie a causa di alcuni dirigenti convinti che lo show era diretto troppo verso un'audience maschile. David Janollari, l'allora presidente dell'intrattenimento alla The WB, attribu\u00ec in parte il successo della prima stagione quando si era deciso di spostare l'attenzione dall'elemento maschile dello sport a quello amoroso con le ragazze. Janollari disse che c'era tempo al limite per tornare sui propri passi a seconda della risposta del pubblico. Schwahn disse: \"Sono tante le ragazze che guardano la serie. [Nella prima stagione], le ragazze [della serie] erano solo una sorta di supporto dei ragazzi cos\u00ec, di comune accordo con il produttore Joe Davola, decise di spostare l'attenzione sul sesso e le droghe. La mancanza del basket tuttavia, caus\u00f2 un crollo degli ascolti nella fascia maschile tanto che, nel 2006, Schwahn dichiar\u00f2: \"Nella seconda stagione non abbiamo mai giocato a basket, poich\u00e9 era il resto del loro penultimo anno liceale, e mi sono accorto che la serie ne ha risentito un bel po' \". Nella terza stagione quindi il basket venne reinserito attivamente nelle trame ed \u00e8 da allora sempre presente nella serie, ma non in maniera dominante come lo era nella prima stagione.\nRelazioni amorose.\nLa serie vanta varie coppie che hanno contribuito alla popolarit\u00e0 della serie. Gli \"shipper\" pi\u00f9 famosi sono quelli di \"Lucas &amp; Peyton (Leyton o LP)\", \"Brooke e Lucas (Brucas o BL)\", \"Nathan &amp; Haley (Naley o NH)\" ,\"Jake &amp; Peyton (Jeyton o JP)\", Brooke e Julian (Brulian o BJ),Clay e Quinn (Clinn o CQ), con tanto di fan video (montaggi musicali) e fan fiction (su siti come YouTube e Fanfiction.net). Il termine \"Naley\" \u00e8 stato menzionato nella serie, e tre delle coppie hanno le loro \"frasi simbolo\" : per Lucas e Peyton \"Ci vediamo... (in orig. 'I'll be seeing you')\" (detta da Lucas), \"Tu mi salvi sempre (in orig. 'You're always saving me')\" (detta da Peyton) e \"Lucas e Peyton Vero Amore Sempre (in orig. Lucas and Peyton True Love Always)\" (detta da Peyton), \"La tua arte \u00e8 importante, mi ha portato qui\" (in originale \"Your art matters, it's what got me here\") (detta da entrambi), sono le loro citazioni pi\u00f9 note. Nathan ed Haley hanno \"Sempre e per sempre (in orig. 'Always and Forever') mentre per Jake e Peyton c'\u00e8 \"Un giorno (in orig. 'Someday')\". Brooke e Lucas si riferiscono l'un l'altro con i nomignoli di \"Fidanzato (in orig. 'Boyfriend')\" e \"Bella ragazza (in orig. 'Pretty girl')\" per esternarsi il loro amore. Nell'edizione italiana sfortunatamente questi riferimenti continui sono andati persi a causa della traduzione sempre diversa data ai suddetti leitmotiv.\nSulla relazione di Lucas e Peyton, Schwahn ha dichiarato: \"Chiariamo la questione: fin dal primo episodio abbiamo elaborato un mondo dove Peyton e Lucas erano destinati a stare insieme...\" \"Secondo me, le basi per questa cosa sono state gettate fin dal primo episodio.. precisamente quando Lucas si trova a River Court alla fine dell'episodio e tutti abbiamo pensato che questa ragazza [Peyton] doveva essere la sua anima gemella.. e poi l'episodio finisce con lui che le dice \"Ti tengo d'occhio\". Per completare la loro dinamica, Schwahn ha aggiunto: \"Sono due ragazzi che si preoccupano troppo del dolore intorno a loro.. cos\u00ec la questione \u00e8: come impari ad essere felice quando sei cos\u00ec preoccupato a raccogliere tutto il dolore intorno a te? Possono lasciare andare insieme questo peso ed \u00e8 la cosa giusta da fare per essere felici?\" La coppia \u00e8 anche caratterizzata da un altro tema primario: Lucas spesso salva la vita di Peyton in situazioni di estremo pericolo come nell'episodio della sparatoria, tanto che, quando Lucas \u00e8 accanto ad una Peyton morente, il pezzo strumentale di accompagnamento \u00e8 stato intitolato \"Saving Peyton\" e composto da John Nordstrom.\nRendere Lucas e Peyton la storia d'amore centrale ha creato un acceso scontro tra quei fan che invece avrebbero preferito che il ragazzo si mettesse con Brooke. \"Sono due fazioni molto appassionate e non pensate che non lo sappia,\" ha dichiarato Schwahn \".. penso che ogni tanto uno dei due gruppi pensi di essere ignorato in favore dell'altro.\" L'autore ha dichiarato che anche se ha pensato a Lucas e Peyton insieme fin dall'inizio, questo non significasse che non c'erano speranze di finire insieme per Brooke e Lucas, non ignorando affatto l'alchimia che c'era tra Chad Michael Murray e Sophia Bush, i due interpreti; non era insomma ostinato per forza sul finale Leyton. Schwahn ha anche dichiarato che il triangolo amoroso Peyton/Lucas/Brooke \u00e8 molto complicato ma \u00e8 anche diventato un pilastro della serie. \"C'\u00e8 un grande stuolo di fan dedito a Brooke e Lucas e alcune volte questi fan si sentono traditi, cos\u00ec come accaduto a quelli di Peyton [nella seconda stagione e parte della terza], il che significa che stiamo facendo le cose correttamente perch\u00e9 \u00e8 questa la forza di un triangolo amoroso.\"\nLa \"sensazione di tradimento\" \u00e8 stata avvertita dai fan a partire dall'episodio \"Alla fine tutto torna\" dove, dopo aver detto che c'\u00e8 una ragazza che lui sta perdendo e alla quale deve dichiarare i suoi sentimenti per lei, Lucas si presenta alla porta di Brooke invece che a quella di Peyton. Molti spettatori (inclusi quelli Leyton e Brucas) non potevano proprio collegare la battuta di Luc a Brooke visto che \u00e8 sempre stata Peyton la ragazza di cui il protagonista era stato innamorato per tutta la prima stagione e che, negli episodi precedenti a quello citato, era ormai diventata una sconosciuta per lui. Quand'\u00e8 che Lucas stava perdendo Brooke? Lucas intendeva solo in senso amichevole? Era solo un espediente per far sembrare che fosse Peyton [la ragazza]? O era proprio Peyton? Sono circolate anche speculazioni sul fatto che il divorzio tra Chad e Sophia in corso a quel tempo, avesse influito su questa svolta della trama. Schwahn ha dichiarato: C'\u00e8 questa battuta tanto discussa.. 'Sento che la sto perdendo'. Ovviamente, l'ho inserita l\u00ec e poi spostato verso una ripresa finale di Peyton perch\u00e9 volevo dire al pubblico: \"Bene, sta parlando di Peyton. Chiaramente sta parlando di Peyton\". Come sappiamo invece non \u00e8 da lei che lui si \u00e8 diretto e cos\u00ec online si \u00e8 dibattuto sul fatto che non abbia mai detto a chi si riferisse in realt\u00e0, cos\u00ec ci sono possibilit\u00e0 sia per i Brucas che per i Leyton, il che fa solo bene che alla serie.\nL'altra coppia di primo piano della serie, Nathan ed Haley \u00e8 stata un po' inaspettata come ha dichiarato James Lafferty: \"Mentre [Schwahn] stava scrivendo l'episodio pilota, aveva in mente qualcosa del genere, ma non sapeva bene dove andare a parare; tuttavia il responso dei fan \u00e8 stato cos\u00ec forte, e la cosa non riesco a spiegarmela. \u00c8 iniziato come una sorta di tradimento e di vendetta, ma in seguito si \u00e8 tramutato in vero amore. Penso che ci sia stata una transizione dalla quale i fan sono stati presi e penso che sia qualcosa che al pubblico piaccia guardare.\" Secondo Schwahn: I fan di Nathan ed Haley sono molto numerosi e per un buon motivo: questa coppia \u00e8 d'oro e sono sempre preoccupato quando devo scriverne. La gente mi chiede sempre quando li lascer\u00f2 essere felici ed \u00e8 una domanda interessante perch\u00e9 li ho sempre visti come la coppia pi\u00f9 stabile dello show. [Loro] hanno affrontato tanti ostacoli, ma li ho visti crescere, specialmente con il salto temporale [tra la quarta e quinta stagione], inseguire le proprie aspirazioni personali, ma uniti come una famiglia.\nStruttura degli episodi.\nGli episodi della serie seguono una struttura regolare: solitamente si inizia con un riassunto degli eventi rilevanti ai nuovi sviluppi narrativi, anche se questo espediente alle volte non viene usato per ragioni di tempo. Durante le prime quattro stagioni, la sigla partiva immediatamente dopo il riassunto o dopo pochissime prime scene. Quando un episodio affrontava argomenti seri o delicati, o quando non c'era tempo residuo, non c'era alcuna sigla ma solo la scritta \"One Tree Hill\" su uno sfondo nero. A partire dalla quinta stagione, la sigla \"I Don't Want to Be\" di Gavin DeGraw fu abbandonata in favore del solo logo nero. I fan presero male questa decisione cos\u00ec, a partire dall'ottava stagione, la sigla \u00e8 stata ripristinata e viene eseguita in ogni episodio da un cantante differente. Sono diversi i motivi che hanno spinto Schwahn a rimuovere la sigla: Non \u00e8 solo una questione di costi anche perch\u00e9 questo raramente incide creativamente sul nostro lavoro, ma \u00e8 stato pur sempre un fattore che ha influito perch\u00e9 ogni anno ci viene diminuito il budget. Oltre questo, quando ho deciso di effettuare il salto temporale di quattro anni, ho ritenuto che \"I Don't Want to Be\" fosse pi\u00f9 adatta agli anni liceali dei protagonisti: era incentrata sul chi si diventer\u00e0, sul chi si \u00e8 e sul chi si sar\u00e0 un giorno, per non parlare del fatto che erano 42 secondi da usare per altro girato. Insomma sono stati diversi i fattori che mi hanno fatto togliere la sigla, non \u00e8 stata una decisione presa a cuor leggero.\n\"One Tree Hill\" \u00e8 noto per i suoi numerosi \"voice-over\" con diverse citazioni letterarie, o con pensieri e riflessioni dei protagonisti; la maggior parte di questi \u00e8 stata fatta dal personaggio di Lucas interpretato da Chad, tuttavia in diverse occasioni, altri personaggi hanno preso il suo posto. Le guest star Bryan Greenberg, Sheryl Lee, Torrey DeVitto e Ashley Rickards ad esempio, oltre ai personaggi di Bevin Mirskey (Bevin Prince), Chase Adams (Stephen Colletti), Shelly Simon (Elisabeth Harnois) e Glenda Farrell (Amber Wallace). Con il proseguire dello show tuttavia, l'utilizzo di numerosi canzoni ha sostituito i voice over; nei primi dodici episodi della settima stagione, dopo l'abbandono di Murray, Paul Johansson ha fatto da narratore alla serie con il personaggio di Dan e poi, dopo l'abbandono anche di quest'ultimo, nell'ottava stagione tale ruolo \u00e8 passato ad Haley.\nLa linea temporale.\nLa linea temporale di \"One Tree Hill\" \u00e8 stata gettata da Schwahn nel 2003; nella prima stagione i personaggi principali hanno sedici anni. La prima e seconda stagione equivalgono ad un anno, mentre la terza e la quarta stagione corrispondono all'ultimo anno liceale dei protagonisti. Per questo motivo, i personaggi hanno circa diciotto anni al termine della quarta stagione e quindi la temporalit\u00e0 della serie stride spesso con quella reale. La linea temporale \u00e8 stata nuovamente alterata nella quinta stagione con la serie \"riavviata drammaticamente ed ambientata quattro anni nel futuro, dopo che i personaggi si sono diplomati al college\": a causa di questo, i personaggi hanno ventidue anni nel quinto ciclo. Nel 2009, Mark ha deciso di alterare la temporalit\u00e0 della serie un'ulteriore volta cos\u00ec ha ambientato la settima stagione quattordici mesi nel futuro rispetto alla fine del sesto ciclo, per far accettare meglio agli spettatori le brusche assenze di Chad Murray ed Hilarie Burton. L'episodio finale dell'ottava stagione poi copre l'arco temporale di un anno, mentre la nona stagione si conclude, nei suoi ultimi minuti, con i protagonisti catapultati in un futuro imprecisato con quasi tutti i loro figli all'et\u00e0 di 15-16 anni.\nSpiegando la ragione per cui ha iniziato la serie con degli adolescenti al terzo anno di superiori, Mark ha spiegato: \"Lucas e Nathan erano giocatori importanti di basket e semplicemente questo non mi sembrava possibile con loro due al primo anno.\"Volevo per\u00f2 anche tenere [i personaggi] al liceo il pi\u00f9 possibile. Conosco un sacco di serie con cui abbiamo iniziato che ora hanno i protagonisti al college e vi ho sempre visto una perdita di energie in questo passaggio. \u00c8 dura tenere tutti nello stesso college e farli restare insieme per una ragione plausibile, a meno che non lasci perdere alcuni tuoi principi.\nSchwahn ha deciso di chiudere gli anni liceali dei protagonisti dopo la quarta stagione perch\u00e9 riteneva quella fase della loro vita ormai conclusa. Il pubblico conosce i personaggi con cui \u00e8 cresciuto per quattro stagioni, ma non sa dove loro siano stati nei quattro anni passati cos\u00ec che si presenti un mondo completamente nuovo, eppure familiare. Gli attori possono interpretare personaggi pi\u00f9 vicini alla loro et\u00e0 ed in pi\u00f9 avevamo ormai sfruttato diverse situazioni al liceo che di solito venivano affrontate al college. C'\u00e8 anche il fatto di Lucas, Dan, Karen e della loro storia in comune, una cosa a cui onestamente non avevo pensato all'inizio, ma noi possiamo sempre prendere un pezzo di quello che \u00e8 successo negli anni saltati e sfruttarlo per situazioni nuove. E anche la vita di Lucas: com'\u00e8 diventato coach, con quale ragazza sta ora, e perch\u00e9 vive con Nathan ed Haley? Tutti spunti che possono essere sfruttati in futuro.\nSchwahn aveva la sensazione che alterare la linea temporale della serie avrebbe permesso alle storie di divenire un po' pi\u00f9 complesse e l'idea \u00e8 infatti piaciuta agli attori. Un critico ha detto: \"La quinta stagione ha completamente reinventato \"One Tree Hill\"... \u00c8 stata una mossa rischiosa, ma \u00e8 andata bene.\"\nMusica.\nLa musica ricopre un ruolo di primo piano all'interno della serie sia a livello di trama che nel passaggio di scena in scena. Diverse scene sono unite insieme alla fine di ogni episodio e la canzone, solitamente eseguita quasi sempre per intero, aiuta a collegare insieme scene apparentemente scollegate tra loro.\nOltre al servirsi di diversi artisti di musica indipendente, tanti artisti hanno partecipato alla serie in qualit\u00e0 di ospiti. Lo show ha utilizzato le aspirazioni musicali di due protagonisti (Peyton ed Haley) per integrare meglio le apparizioni di questi musicisti. Il fittizio disco-pub della serie, il \"Tric\", insieme al \"Karen's Caf\u00e8\", \u00e8 stato teatro della maggior parte delle esibizioni musicali, soprattutto nella terza stagione durante la quale \u00e8 stata anche pubblicata la seconda colonna sonora della serie. Lo show vanta una lunga lista di artisti che vi hanno partecipato: Gavin DeGraw, Sheryl Crow, The Wreckers, Jimmy Eat World, Fall Out Boy, Nada Surf, Jack's Mannequin, Michelle Featherstone, Lupe Fiasco, Within Reason, The Honorary Title, Grace Potter, Enation, Angels &amp; Airwaves, Everly, Nick Lachey, Noisettes, Cheap Trick, Kid Cudi. La quinta stagione ha visto la creazione del personaggio di Mia Catalano che, grazie alla sua interprete Kate Voegele, porta avanti, parallelamente alla finzione, la sua carriera di cantante; nello stesso ciclo di episodi \u00e8 anche apparso Kevin Federline nel ruolo di Jason. Bethany Joy Galeotti (Haley), Bryan Greenberg (Jake Jagielski) e Tyler Hilton (Chris Keller) si sono esibiti nello show; per quanto riguarda Haley, nel finale della quinta stagione esegue una nuova versione di \"Feel This\" pezzo della band Enation (di cui il marito di Joy fa parte) e con la quale si \u00e8 anche esibita nella serie, mentre, a partire dal sesto ciclo, le canzoni di Haley sono in realt\u00e0 del gruppo \"Everly\" di cui Joy fa parte insieme alla cantante Amber Sweeney. Pete Wentz dei Fall Out Boy \u00e8 apparso in un paio di episodi dopo che la band aveva suonato al TRIC, come ragazzo interessato a Peyton. Altri artisti conosciuti che vengono ascoltati in sottofondo durante i vari episodi comprendono: Oasis, Radiohead, Stereophonics, Mclusky, Snow Patrol, Frightened Rabbit, Margot and the Nuclear So and So's, Bon Iver, Keane, Starsailor, Travis, Feeder, Dashboard Confessional, Pink (cantante), The Cure, Switchfoot, Audioslave e i Foo Fighters. Mike Grubbs, leader dei WAKEY! WAKEY!, \u00e8 apparso nel ruolo del nuovo barista del \"Tric\" durante la settima stagione, ed ha eseguito qualche suo pezzo all'interno dello show.\nLo show ha realizzato tre album colonna sonora: One Tree Hill Volume 1 (contenente brani dalla prima e seconda stagione), One Tree Hill Volume 2: Friends with Benefit (contenente brani dalla seconda e terza stagione) e The Road Mix (contenente brani dalla terza e quarta stagione). I soldi incassati dalla vendita del secondo album sono stati devoluti alla \"National Breast Cancer Foundation\". Il 13 novembre 2008 \u00e8 apparsa sull'I-Tunes Store americano, una quarta compilation, intitolata semplicemente Music from One Tree Hill contenente brani tratti dalla sesta stagione; tuttavia l'acquisto del mix \u00e8 solo in digitale (non \u00e8 stato infatti pubblicato su cd) e valido negli store digitali americani, quindi non \u00e8 possibile acquistarlo sull'iTunes Store italiano.\nL'ideatore dello show, Mark Schwahn, ha fatto notare che il titolo di ogni episodio \u00e8 il titolo di una canzone che ha qualcosa in comune al tema dell'episodio. Per esempio, l'episodio 101: \"The Places You Have Come To Fear The Most\" \u00e8 una canzone dei Dashboard Confessional. In questo episodio Lucas capisce che il basket \u00e8 l'unica sicurezza della sua vita.\n\"One Tree Hill\" \u00e8 l'unico show televisivo, oltre a \"I Soprano\", ad essere stato autorizzato dai Led Zeppelin in persona per l'utilizzo di un loro pezzo all'interno di un episodio; l'episodio in questione \u00e8 il 3.22 (\"Chi si salver\u00e0?\") ed il pezzo eseguito \u00e8 \"Babe I'm Gonna Leave You\".\nLa vicenda dell'allontanamento di Chad ed Hilarie.\nNel 2009 venne reso noto che Chad Michael Murray ed Hilarie Burton avevano deciso di non tornare per la settima stagione della serie. Per mesi su internet sono circolati pettegolezzi sul perch\u00e9 i due non sarebbero tornati cos\u00ec, a febbraio dello stesso anno, la CW annunci\u00f2 di aver rinnovato la serie non specificando per\u00f2 quali membri del cast erano sotto contratto. Fu diffuso un video di Chad, all'apparenza ignaro di essere ripreso, dove diceva che la serie non lo voleva far tornare per problemi di budget e dove incoraggiava i fan a sostenerlo. Apparve in rete un altro video di Hilarie dove dichiarava che se avesse avuto lei il controllo creativo, sarebbe rimasta, facendo supporre che la CW l'avesse estromessa per conseguenza dell'abbandono di Chad. Sono circolate voci sul fatto che Chad avesse dato filo da torcere alla CW per rinnovare il suo contratto forzando il network a chiudere le negoziazioni. Per alcuni fan, \"One Tree Hill\" senza Chad ed Hilarie, sembrava come un \"Seinfeld\" senza Jerry Seinfeld. ed Elaine\", pensiero aggravato dal fatto che Lucas e Peyton, con la loro storia d'amore, erano sempre stati il fulcro dello show.\nAd aprile, Schwahn ha rivelato a Parigi che tutti gli attori avevano firmato per la settima stagione, tranne Murray e la Burton. \"Stanno negoziando in questo momento e so che gli sono state fatte delle offerte vantaggiose, spero proprio che tornino. Se non lo faranno invece, c'\u00e8 sempre la possibilit\u00e0 che lo show affronti alcune delle mosse pi\u00f9 rischiose che abbiamo mai tentato.\" A maggio, Dawn Ostroff, la presidente dell'intrattenimento della CW, dichiar\u00f2: \"Abbiamo cercato di farli restare; saremmo stati felicissimi, se solo avessero voluto\". La Ostroff ha anche dichiarato che a causa della partenza di Chad ed Hilarie, Tree Hill avrebbe dovuto reinventarsi, come accaduto con la quinta stagione ed il salto nel futuro di quattro anni. \"Una serie che entra nel settimo anno di vita \u00e8 molto propensa a reinventarsi, e questo \u00e8 qualcosa in cui devo ammettere che il nostro Mark Schwahn \u00e8 davvero bravo.\"\nHilarie dichiar\u00f2 ad \"Entertainment Weekly\" che sarebbe potuta tornare come guest star se richiesta. Chiar\u00ec inoltre: \"Non c'\u00e8 stato tutto questo trambusto al riguardo. \u00c8 stato un favoloso viaggio durato sei anni, che era il termine di durata del mio contratto, e mi sento veramente fortunata ad aver fatto parte dello show. Per questo quando ho sentito delle voci che volevano un trambusto o negoziazioni basate sui soldi, ci\u00f2 ha ferito i miei sentimenti perch\u00e9 non era in alcun modo quello che stava accadendo in realt\u00e0. Penso che i miei fan in particolare sappiano che per me i soldi non sono una grande costante, ecco perch\u00e9 lavoro nel campo dei film indipendenti. Lo sapevo da un po'. Per me \u00e8 stata assolutamente una decisione emotiva, e professionale allo stesso tempo. Sono stata davvero, davvero fortunata. \"One Tree Hill\" \u00e8 stata la mia prima vera occasione professionale, \u00e8 stato come una favola. Mi sento davvero fortunata ad avere un tale livello di successo appena fuori dalla porta.\" La Burton ha poi dichiarato:Il proposito di quel video era di dissipare le voci che circolavano. Ho lavorato a lungo per MTV e so quanto delle voci possano influenzare. Tutti vogliono una storia sensazionale. La gente ha anche scritto che era colpa dei soldi e di me che avevo un salario troppo alto... Queste voci sono state davvero dolorose. Di tutti gli altri nella serie, ero quella che era davvero eccitata sul realizzare tutto il materiale extra come i tour in radio e nei centri commerciali, andare agli upfronts... Ho AMATO il mio coinvolgimento in questo show e volevo solo che i miei fan sapessero che non stavo voltando le spalle a questa fantastica opportunit\u00e0 che ho avuto negli ultimi sei anni. C'\u00e8 la brutta tendenza di alcuni attori che pensano di aver superato lo show o il film che li ha resi famosi parlandone anche male. Non dir\u00f2 mai cattiverie su \"One Tree Hill\". L'intera forma del mio mondo \u00e8 cambiata grazie a questa serie e gli sar\u00f2 sempre affezionata.\nLe critiche maggiori sull'influenza data alla serie dall'abbandono di Lucas e Peyton, si sono concentrate maggiormente sulla mancanza di spiegazioni sul che fine avessero fatto i due, e che l'uscita di scena non fosse stata appropriata all'importanza avuta dalla coppia nella serie.\nSchwahn ha dichiarato: \"So che ci sono molto fan che guarderanno lo show per seguire la spiegazione dell'assenza di Lucas e Peyton.. [I due] sono in viaggio, passeranno del tempo con Karen e Andy, cresceranno la loro bambina e Lucas lavorer\u00e0 al suo prossimo libro.\" Mark ha detto di trovare realistico vedere Lucas e Peyton in giro a vivere le loro vite: Sono stato molto chiaro con il network nel dire 'Ok, il pubblico potrebbe non accettare una nuova versione dello show, ma noi l'abbiamo gi\u00e0 reinventato un paio di volte in passato'. Non voglio essere sbrigativo sulla partenza di Chad ed Hilarie, ma dopo un paio di episodi della nuova stagione, dovrete decidere se la nuova versione dello show vi piace o no. Non possiamo parlare di Lucas e Peyton ogni settimana, sarebbe pi\u00f9 dannoso che d'aiuto. Ovviamente loro due sono stati una parte importante di \"One Tree Hill\", ma \u00e8 giunto il momento di andare avanti.\nPer riempire il vuoto lasciato dalla partenza di Chad ed Hilarie, Robert Buckley e Shantel VanSanten vennero assunti nei ruoli rispettivamente di Clay, l'agente di Nathan, e di Quinn, sorella di Haley. Austin Nichols (Julian) venne invece promosso nel cast regolare.\n\"Entertainment Weekly\" riport\u00f2 che se si fosse scoperto che l'ottava sarebbe stata l'ultima stagione della serie, c'era l'80% di possibilit\u00e0 che Chad ed Hilarie tornassero per l'episodio finale; tuttavia non fu cos\u00ec ed i due personaggi non fecero ritorno. La serie venne rinnovata per una nona ed ultima stagione e solo Chad Murray acconsent\u00ec di tornare nei panni di Lucas per un solo episodio (il settimo della stagione), mentre Hilarie decise di non fare ritorno, anche se i motivi di tale decisione non sono mai stati resi ufficialmente noti. Nell'episodio finale della serie non compaiono n\u00e9 Lucas n\u00e9 Peyton.\nEpisodi.\nLa serie \u00e8 stata inizialmente trasmessa sul network statunitense The WB, ma successivamente, a causa della fusione di quest'ultimo con il network americano UPN, la trasmissione dalla quarta alla nona stagione \u00e8 stata sul network The CW.\nIn Italia la serie venne trasmessa in chiaro su Rai 2 dal 6 giugno 2005 al 27 luglio 2012, con molte interruzioni, anche di anni, tra una stagione e l'altra; inoltre l'ultimo episodio \u00e8 andato in onda in versione ridotta, per non modificare il palinsesto della rete durante quella giornata e occupare l'orario standard previsto.\nLe repliche della serie sono state trasmesse in prima visione pay da Mya, dal 21 maggio 2008, a partire dalla quarta stagione anche in prima serata.\nSu Rai 4, invece, la serie \u00e8 stata accolta molto bene: le prime sette stagioni sono andate in onda senza interruzioni o cambi di orario dal 20 settembre 2011 al 19 aprile 2012, mentre le ultime due sono state trasmesse dal 13 novembre al 31 dicembre 2012 quando, al contrario di quanto accaduto su Rai 2, \u00e8 stato inoltre trasmesso per la prima volta l'ultimo episodio ma non in versione integrale come dichiarato.\nAscolti.\nLa serie ha ricevuto ascolti altalenanti, con la seconda stagione che \u00e8 stata la pi\u00f9 seguita in assoluto grazie alla media statunitense di 4.300.000 spettatori. Lo show ha anche vinto due Teen Choice Awards (andati a Chad Murray come miglior attore di un telefilm drammatico, nel 2004 e nel 2008). Il 12 maggio 2009, venne confermato che Chad Michael Murray ed Hilarie Burton non sarebbero tornati per la settima stagione. Dalla loro uscita di scena, gli ascolti sono calati drasticamente, con alcuni episodi che hanno raggiunto per la prima volta la soglia inferiore ai due milioni di spettatori; tuttavia questo fu in linea con gli ascolti degli altri show della rete che soffrirono anche loro di un drastico calo di ascolti.\nPremi.\nNei suoi nove anni di programmazione televisiva, \"One Tree Hill\" \u00e8 stata nominata e ha vinto in molti premi, la maggior parte sono dei Teen Choice Awards.\nOne Tree Hill: Fast Forward.\nNel mese di novembre del 2007, per colmare l'attesa tra gli episodi di quarta e quinta stagione, vennero pubblicati dei webisode intitolati \"One Tree Hill Fast Forward\", mini diari che raccontavano che cosa fosse accaduto ai personaggi prima del salto temporale (la quinta stagione era infatti ambientata quattro anni dopo gli eventi dell'episodio finale del quarto ciclo); i diari vennero pubblicati sul sito della CW per sei settimane a ritmo di uno a settimana: il primo fu quello su Brooke Davis (Sophia Bush), seguito poi da quello su Lucas Scott (Chad Michael Murray), quello su Peyton Sawyer (Hilarie Burton), quello su Mouth McFadden (Lee Norris), mentre il quinto diario venne dedicato alla coppia Haley James Scott e Nathan Scott, interpretati da Bethany Joy Galeotti e James Lafferty, e l'ultimo ai nuovi personaggi introdotti nella quinta stagione.\nDVD.\nDopo vari rinvii, Warner Home video Italia ha deciso di pubblicare in DVD la serie, anche se in ritardo rispetto a Stati Uniti e resto d'Europa; in Italia sono disponibili in DVD solo le prime quattro stagioni della serie.\nInternazionale.\nEdizione italiana.\nI doppiaggi italiani sono stati effettuati dalla 1\u00aa alla 5\u00aa stagione presso la Centro Doppiaggio e dalla 6\u00aa alla 9\u00aa stagione dalla CDC Sefit Group, con la partecipazione de LaBiBi.it ed entrambi diretti da Simonetta Maturi su dialoghi di Laura Mercatali, Paola De Martino, Massimo Milazzo, Stefanella Marrama, Ottavio Maria, Rolandi Ricci e Valerio Valerii dalla 1\u00aa alla 5\u00aa stagione e dalla 6\u00aa alla 9\u00aa stagione su dialoghi di Laura Mercatali, Lina Zargani, Fabrizia Castagnoli, Ottavio Rolando Ricci e Roberta Gasparetti."}
{"id": "507533", "revid": "104458", "url": "https://it.wikipedia.org/wiki?curid=507533", "title": "Prydein", "text": ""}
{"id": "507534", "revid": "1305772", "url": "https://it.wikipedia.org/wiki?curid=507534", "title": "Icarus", "text": ""}
{"id": "507536", "revid": "35813", "url": "https://it.wikipedia.org/wiki?curid=507536", "title": "Giovanni di Gallina Alba", "text": ""}
{"id": "507537", "revid": "1942768", "url": "https://it.wikipedia.org/wiki?curid=507537", "title": "1566 Icarus", "text": "Icaro (1566 Icarus) \u00e8 un asteroide near-Earth, scoperto da Walter Baade nel 1949 del diametro medio di circa 1\u00a0km. L'oggetto deve il suo nome al personaggio di Icaro, che, secondo la mitologia greca, vol\u00f2 troppo vicino al Sole provocando lo scioglimento delle proprie ali di cera e precipit\u00f2 cos\u00ec in mare, annegandovi.\nParametri orbitali.\nL'orbita di Icaro \u00e8 caratterizzata da un perielio pi\u00f9 vicino al Sole di quello di Mercurio.\nL'asteroide si avvicina alla Terra ogni 9, 19 e 28 anni nel mese di giugno; l'ultimo sorvolo ravvicinato \u00e8 avvenuto il 16 giugno 2015, alla distanza di circa 8 milioni di km, ma il 14 giugno 1968 la distanza \u00e8 stata pari a circa 6,4 milioni di km. I prossimi incontri ravvicinati degni di nota avverranno il 13 giugno 2043, alla distanza di circa 8,8 milioni di km, e il 14 giugno 2090, alla distanza di circa 6,5 milioni di km."}
{"id": "507538", "revid": "923674", "url": "https://it.wikipedia.org/wiki?curid=507538", "title": "Georg Wissowa", "text": "La sua attivit\u00e0 principale fu lo studio della religione romana.\nBiografia.\nWissowa frequent\u00f2 le universit\u00e0 di Breslau e di Monaco di Baviera. Nel 1880 si laure\u00f2 a Breslau e nel 1882 pass\u00f2 l'esame di abilitazione all'insegnamento, poi nel 1886 divenne professore all'Universit\u00e0 di Marburgo e nel 1895 all'universit\u00e0 di Halle.\nIl suo nome \u00e8 associato a quello di August Friedrich Pauly alla redazione della monumentale \"Realencyclop\u00e4die der classischen Altertumswissenschaft\", meglio nota come \"Pauly-Wissowa\"."}
{"id": "507540", "revid": "35813", "url": "https://it.wikipedia.org/wiki?curid=507540", "title": "Pietro Canepanova", "text": ""}
{"id": "507542", "revid": "124231025", "url": "https://it.wikipedia.org/wiki?curid=507542", "title": "Delio Tessa", "text": "Biografia.\n\u00c8 nato a Milano nel 1886. Dopo gli studi al liceo Beccaria, nel 1911 si laurea in giurisprudenza all'Universit\u00e0 di Pavia ed inizia ad esercitare come avvocato e come giudice conciliatore.\nLa carriera forense per\u00f2 non lo entusiasma; preferisce quindi dedicarsi alla poesia in dialetto milanese, alla letteratura, al teatro e al cinema (scrive anche la sceneggiatura di un film, \"Vecchia Europa\", pubblicata postuma nel 1986).\nDelio Tessa vivr\u00e0 e compir\u00e0 tutte le sue opere pi\u00f9 importanti in viale Beatrice d'Este 17 a Milano, trovando l'ispirazione sotto i grandi alberi del quartiere insieme alla pittrice appartenente all'alta nobilt\u00e0 svizzera Elisabetta Keller, che lasci\u00f2 la sua grande villa di Monza per dipingere sempre nel Palazzo di Viale Beatrice d'Este 17.\nAntifascista, rimane isolato rispetto alla cultura ufficiale, dedicandosi piuttosto a scrivere per periodici locali, come \"L'Ambrosiano\" (gli articoli saranno poi raccolti nel libro postumo \"Ore di citt\u00e0\") o per giornali stranieri come il \"Corriere del Ticino\". Collabora inoltre con la Radio della Svizzera italiana.\nTranne che per la raccolta di poesie pubblicata nel 1932 \"L'\u00e8 el d\u00ec di mort, alegher!\" (che passa per\u00f2 inosservata anche per l'ostracismo del fascismo nei confronti dei dialetti), tutte le sue opere sono state pubblicate postume.\nDi temperamento schivo e riservato, rimane scapolo dopo una delusione sentimentale. Suoi intimi amici furono l'ingegnere Pier Giorgio Vanni e la pittrice zurighese Elisabetta Keller.\nMuore il 21 settembre 1939 a causa di una setticemia provocata da un ritardato intervento per l'ascesso ad un dente.\nPer sua volont\u00e0 fu sepolto in un campo comune del Cimitero Maggiore di Milano (Musocco).\nNel 1950 il Comune di Milano trasferisce la tomba di Tessa nella Cripta del Famedio del Cimitero Monumentale, e, successivamente, gli intitola una via.\nAlcuni considerano Delio Tessa uno dei maggiori poeti dialettali del Novecento.\nContenuti.\nI temi preferiti della poesia di Tessa sono quelli del dramma della prima guerra mondiale (e della guerra in generale) e della vita quotidiana degli \"emarginati della societ\u00e0\", rielaborati tuttavia in maniera del tutto personale e curando al massimo la musicalit\u00e0 e le sonorit\u00e0 dei versi. Il massimo esempio di ci\u00f2 si trova nella sua poesia-capolavoro, \"L'\u00e8 el d\u00ec di Mort, alegher\", in cui si parte dal parallelo della celebrazione laica e un po' edonistica della ricorrenza dei Morti (con le \"scampagnate\" al cimitero e i dolcetti) con la disfatta di Caporetto del '17, durante la Grande Guerra (l'emblema della Morte come inevitabile sconfitta sull'esistenza), per arrivare alla consapevolezza della caducit\u00e0 e della sostanziale insipienza della vita. L'invito finale \u00e8 di godersi i rari attimi di felicit\u00e0 che la vita ci pu\u00f2 dare, compresa la celebrazione della Morte, un ineluttabile crisma dell'essenza umana.\nNei suoi componimenti \u00e8 spesso presente il tema della Morte e il loro contenuto \u00e8 spesso pervaso da un pessimismo che in parte ha matrici culturali (la Scapigliatura lombarda e ancora prima il Romanticismo scettico di Porta e, per certi versi, dello stesso Manzoni, ma anche il Decadentismo francese di Baudelaire, Rimbaud, Verlaine, il pessimismo del romanzo russo di Tolstoi, Turgenev e Dostoevskij, per arrivare a quella particolare forma di espressionismo che ha come maggiori rappresentanti italiani Dino Campana e Clemente Rebora), in parte personali.\nLa personalit\u00e0 di Tessa \u00e8 infatti dominata da un senso di sfiducia negli uomini e nelle loro istituzioni, dalla perdita della fede e dalla consapevolezza di un destino duro ed inflessibile, cui molto aveva contribuito la realt\u00e0 della prima guerra mondiale.\nQuesta percezione inquieta della realt\u00e0 \u00e8 rivelata dalla tensione cui egli sottopone il linguaggio.\nIl dialetto perde cos\u00ec la sua connotazione di lingua parlata dalla gente comune e le parole sono sottoposte ad un processo di frammentazione e usate senza apparente connessione logica.\nIl risultato \u00e8 una poesia fatta di pure sequenze di suoni (in senso formale, ovviamente: in senso contenutistico la poesia di Tessa \u00e8 un pugno in faccia alla societ\u00e0, che, non dimentichiamoci, era quella fascista!), arricchita dall'uso delle parentesi, delle esclamazioni, degli spazi vuoti che fanno da pausa musicale. Tessa fa uso anche di tutte le lingue che conosce, per dare timbri e cadenze diverse nelle sue poesie: per esempio, nella \"Mort de la Gussona\" (l'epitaffio satirico di una \"mad\u00e0m\" di un bordello milanese), introduce interi versi composti esclusivamente da nomi di attrici hollywoodiane dell'epoca. La lingua inglese all'interno di una poesia in meneghino stretto d\u00e0 un tono di esotismo che suona come una modulazione musicale (o un parallelismo armonico) nel linguaggio poetico.\nE.g., quinto canto della \"Mort de la Gussona\":\n\"Greta Garbo, Colleen Moore,\"\n\"Wilma Banky, Taylor.\"\n\"Questa ch\u00ec - bocca tirenta,\"\n\"dal tignon lazz a la geppa -\"\n\"questa ch\u00ec l'\u00e8 la Gussona mortal!\"\nLa metrica delle sue opere \u00e8 costituita da una complessa trama di enjambement che rompe la coincidenza tra l'ordine sintattico e quello delle strofe."}
{"id": "507543", "revid": "4106", "url": "https://it.wikipedia.org/wiki?curid=507543", "title": "Divonne", "text": ""}
{"id": "507545", "revid": "4106", "url": "https://it.wikipedia.org/wiki?curid=507545", "title": "Ferney", "text": ""}
{"id": "507550", "revid": "35813", "url": "https://it.wikipedia.org/wiki?curid=507550", "title": "Giovanni dei Crescenzi", "text": ""}
{"id": "507557", "revid": "7", "url": "https://it.wikipedia.org/wiki?curid=507557", "title": "Radio Montecarlo", "text": ""}
{"id": "507564", "revid": "107213830", "url": "https://it.wikipedia.org/wiki?curid=507564", "title": "Schiavonea", "text": ""}
{"id": "507565", "revid": "88740", "url": "https://it.wikipedia.org/wiki?curid=507565", "title": "Barba (disambigua)", "text": ""}
{"id": "507570", "revid": "1370701", "url": "https://it.wikipedia.org/wiki?curid=507570", "title": "Perugina", "text": "Perugina \u00e8 un marchio alimentare di propriet\u00e0 del gruppo Nestl\u00e9.\nNato nel 1907 a Perugia come laboratorio artigianale specializzato nella produzione di cioccolato, divenne un'impresa di rilievo nazionale e internazionale sotto la gestione della famiglia Buitoni, che svilupp\u00f2 prodotti di grandissimo successo come, ad esempio, il noto \"Bacio\" e la caramella \"Rossana\".\nFusasi nel 1968 con l'omonima azienda di famiglia a formare il gruppo IBP-Industrie Buitoni Perugina, fu coinvolta nella crisi del settore alimentare degli anni settanta da cui usc\u00ec nel 1985 con la cessione al gruppo CIR di Carlo De Benedetti; tuttavia manovre politiche estranee al gruppo impedirono a quest'ultimo di consolidare la presenza nell'alimentare di largo consumo e, nel 1988, la IGP fu ceduta alla multinazionale svizzera Nestl\u00e9 che dal 2008 detiene solo il marchio Perugina, avendo venduto la Buitoni in tale data.\nLa sede legale di Perugina \u00e8 dal 1988 a Milano, ma gli stabilimenti di produzione e la Scuola del Cioccolato si trovano a Perugia.\nStoria.\nLa creazione.\nCon un capitale di , il 30 novembre 1907 un laboratorio artigianale di Perugia viene ampliato e diventa la Societ\u00e0 Perugina per la Fabbricazione dei Confetti.\nI soci sono Francesco Buitoni (in posizione marginale nelle imprese industriali della famiglia), Luisa Spagnoli e suo marito Annibale, Leone Ascoli e Francesco Andreani.\nLa societ\u00e0 si trover\u00e0 sull'orlo del fallimento e verr\u00e0 affidata alla fine del 1909 al diciottenne Giovanni Buitoni, figlio di Francesco.\nIl suo piano di salvataggio consister\u00e0 nel reperire capitali, prestiti e ridimensionamento della politica commerciale. Dato lo scarso sviluppo del comparto industriale dolciario in Italia, la societ\u00e0 Perugina risulta allora una delle maggiori imprese, anche se il suo grado non elevato di specializzazione la configura come un'attivit\u00e0 ancora semiartigianale.\nIl periodo interbellico e il secondo dopoguerra.\nNel 1915 si trasferisce la produzione nel nuovo stabilimento di Fontivegge, vicino alla stazione ferroviaria di Perugia. La Prima guerra mondiale provoca diversi effetti sull'attivit\u00e0 dell'impresa, come la limitazione di materie prime, ma anche l'ampliarsi della produzione di merci a base di cacao, destinate alle truppe. Nell'andamento postbellico la Perugina trae beneficio dall'espansione generale del settore destinata a durare fino ai primi anni venti.\nNel primo dopoguerra l'emergenza della crescita impone subito un ampliamento della capacit\u00e0 produttiva e, parallelamente, l'adeguamento della rete commerciale attraverso negozi per la vendita diretta, concessionari e depositi. Giovanni Buitoni comincia a sondare la possibilit\u00e0 di proiettare l'azienda sui mercati esteri, soprattutto nel Mediterraneo (Turchia, Egitto e Marocco). nel 1922 nasce quello che diventer\u00e0 il prodotto storico dell'azienda, ovvero il Bacio: Luisa Spagnoli, adoperando gli eccessi di cioccolato e granella di nocciole non usati in fabbrica durante la giornata, inventa un cuore di gianduia e granella di nocciole, ovvero un cioccolatino simile alla nocca di una mano a cui viene dato l'appellativo del \"Cazzotto\" che Giovanni Buitoni rinominer\u00e0 poi Bacio. Nel 1923 si giunge alla trasformazione dell'impresa in societ\u00e0 per azioni. Nel nuovo assetto societario i Buitoni si assicurano il controllo delle attivit\u00e0, attraverso un processo di acquisizione di pacchetti azionari che si conclude nel 1927. La ridefinizione della struttura societaria consente a Giovanni Buitoni maggiori spazi di manovra nella complessa ristrutturazione che investe l'intero settore dolciario.\nNegli anni che seguono, la storia della Perugina si intreccia con quella della Buitoni dando luogo ad un'alleanza informale legata alla comune propriet\u00e0. Giovanni Buitoni \u00e8 contemporaneamente amministratore delegato della Perugina e presidente della Buitoni. La Societ\u00e0 Perugina per la Fabbricazione dei Confetti cambia ragione sociale in La Perugina - Cioccolato e Confetture. Per volont\u00e0 del suo giovane amministratore delegato, l'azienda dolciaria affida il suo nome a una manifestazione motoristica, la \"Coppa della Perugina\", organizzata per quattro volte dal 1924 al 1927. Per la Perugina, dal 1925 al 1940, la pittrice bolognese Emma Bonazzi ha progettato manifesti, confezioni di lusso - in legno, seta, cartone - e ha curato l'allestimento dei negozi.\nDi fronte a un'agguerrita concorrenza straniera, sul mercato nazionale era allora l'iniziativa spregiudicata di Riccardo Gualino a segnare gli equilibri del settore: con la fusione delle principali aziende cioccolatiere italiane e la costituzione della Societ\u00e0 unica, Gualino si muoveva in direzione della concentrazione, nella convinzione che il mercato del cioccolato potesse allargarsi negli anni successivi; inizia allora una complessa trattativa per acquisire al nuovo gruppo anche la Perugina; Buitoni rifiuta di cedere l'azienda e risponde alla sfida sul terreno dell'innovazione. In primo luogo cresce l'attenzione alla qualit\u00e0 del prodotto e all'innovazione tecnica del processo di fabbricazione. In secondo luogo Buitoni indirizza un costante impegno verso lo sviluppo della rete commerciale, le politiche di marketing e l'innovazione nel packaging. La Perugina guidata da Buitoni \u00e8 tra le prime aziende in Italia a incartare e inscatolare i cioccolatini e avvia un piano che prevede la diffusione capillare della rete commerciale e la penetrazione diretta nei mercati esteri.\nLa Perugina diviene, gi\u00e0 negli anni venti, uno dei maggiori esportatori di prodotti dolciari ed \u00e8 la prima azienda italiana del settore ad applicare, tra il 1926 e il 1929, le tecniche dell'organizzazione scientifica del lavoro, aumentando la produttivit\u00e0 e diminuendo la forza lavoro impiegata (nel 1928 ottiene il primo premio al concorso indetto dall'Enios, l'Ente nazionale per l'organizzazione scientifica del lavoro). Negli anni trenta la nuova tassa sullo zucchero crea non pochi problemi all'azienda. Per aumentare le vendite, Giovanni Buitoni e Aldo Spagnoli (allora direttore della pubblicit\u00e0) inventano un concorso di figurine legato al programma radiofonico \"I quattro moschettieri\", con un montepremi. In palio c'\u00e8 anche la Topolino, un'automobile della FIAT.\nA partire dal 1935 i prodotti Perugina vengono lanciati negli Stati Uniti d'America, e viene fondata a New York \"La Bomboniera\", societ\u00e0 di gestione di un punto vendita di prodotti italiani sulla 5\u00aa strada, dove la Buitoni presentava i suoi sughi pronti e la pasta. A partire dal 1954 la produzione del cioccolato si diversifica verso prodotti maggiormente di massa. Inizia la vendita di cioccolatini sciolti, di tavolette e di confezioni pi\u00f9 economiche. Negli anni sessanta si aprono filiali nelle pi\u00f9 importanti citt\u00e0 del mondo e la Perugina trasloca da Fontivegge al nuovo stabilimento di San Sisto. Tra la fine degli anni sessanta e la prima met\u00e0 degli anni settanta Perugina, seguendo l'esempio delle aziende concorrenziali, entra nel segmento delle barre e degli snack di cioccolato introducendo sul mercato prodotti quali \"Carrarmato\", \"Muibon\", \"Trebon\" e altri. Durante gli anni ottanta la societ\u00e0 attraverso il lancio di prodotti come \"Ti va l'idea?\" e il \"Tabl\u00f2\" (successivamente rilanciato da Nestl\u00e9 in pi\u00f9 fasi nel corso degli anni) continuer\u00e0 a far sentire la propria presenza nel mercato della produzione di cioccolato confermandosi come un'azienda del settore dolciarioin grado di fare concorrenza ai gruppi leader del settore in Italia. \nLa fusione con Buitoni.\nNel 1968 la Buitoni viene incorporata alla Perugina: nasce l'IBP-Industrie Buitoni Perugina che per\u00f2 attraverser\u00e0 varie difficolt\u00e0 economiche fino alla sua vendita nel 1985 alla CIR di Carlo De Benedetti quando si trasformer\u00e0 in Buitoni S.p.A. De Benedetti per\u00f2 dall'investimento nel settore alimentare non ottiene i ricavi sperati, soprattutto a causa della mancata acquisizione della SME (vicenda SME-Buitoni), la divisione agroalimentare dell'IRI tramite la cui acquisizione l'imprenditore avrebbe creato un polo leader nel mercato italiano del largo consumo in grado di schiacciare tutta la concorrenza. \nLa cessione a \"Nestl\u00e8\".\nNel 1988, a causa della mancata realizzazione del progetto, De Benedetti decide di uscire dal settore e di cedere la Buitoni-Perugina alla multinazionale svizzera Nestl\u00e9 per una cifra pari a 1600 miliardi di lire. Anche sotto la nuova propriet\u00e0 di Nestl\u00e9 Italiana S.p.A. a Perugia continuer\u00e0 comunque l'attivit\u00e0 dei siti produttivi della storica societ\u00e0 alimentare italiana. Nel luglio 2007 Nestl\u00e9 decide di cedere gli impianti di produzione di massa di cacao e cioccolato liquido dell'impianto perugino di San Sisto alla compagnia svizzera manifatturiera di cioccolato Barry Callebaut; nell'operazione \u00e8 previsto anche il passaggio di 87 dipendenti di Nestl\u00e9-Perugina.\nDati sull'attivit\u00e0.\nDopo una situazione di crisi cominciata nel 2015 e durata fino al 2018 che prevedeva un piano di esuberi di diverse centinaia di unit\u00e0 dal sito produttivo di San Sisto e scongiurata in parte grazie all'intervento delle autorit\u00e0 preposte. Alla fine si \u00e8 giunti a un accordo per l'esodo incentivato di circa centocinquanta dipendenti e la cessione di due marchi storici del gruppo: il ramo di pasticceria \"Le Ore Liete\" al gruppo tedesco e le caramelle \"Rossana\" alla Fida. Nel 2019 Nestl\u00e9 ha deciso di convertire lo stabilimento perugino nel suo hub europeo per la produzione del Kit Kat; la multinazionale svizzera ha investito una cifra pari a un milione di euro per la nuova linea produttiva dedicata alla manifattura dello storico snack, e completando cos\u00ec il piano di investimenti da 60 milioni di euro (15 milioni dei quali spesi nell'ammodernamento degli impianti) programmato negli ultimi tre anni. Attualmente nell'impianto umbro sono occupati 613 dipendenti."}
{"id": "507572", "revid": "11684", "url": "https://it.wikipedia.org/wiki?curid=507572", "title": "Scarpa D'oro Adidas", "text": ""}
{"id": "507576", "revid": "1543377", "url": "https://it.wikipedia.org/wiki?curid=507576", "title": "Distretto di Gramsh", "text": " \nIl distretto di Gramsh (in albanese: \"Rrethi i Gramshit\") era uno dei 36 distretti amministrativi dell'Albania.\nLa riforma amministrativa del 2015 ha ricompreso il territorio dell'ex distretto nel comune di Gramsh, accorpando a questo 9 comuni.\nGeografia antropica.\nSuddivisioni amministrative.\nIl distretto comprendeva un comune urbano e 9 comuni rurali."}
{"id": "507577", "revid": "2212343", "url": "https://it.wikipedia.org/wiki?curid=507577", "title": "Distretto di Has", "text": " \nIl distretto di Has (in albanese: \"Rrethi i Hasit\") era uno dei 36 distretti amministrativi dell'Albania. \nLa riforma amministrativa del 2015 ha ricompreso il territorio dell'ex distretto nel comune di Has, di nuova istituzione.\nGeografia antropica.\nSuddivisioni amministrative.\nIl distretto comprendeva un comune urbano e 4 comuni rurali.\nAltri progetti.\n "}
{"id": "507578", "revid": "3831", "url": "https://it.wikipedia.org/wiki?curid=507578", "title": "Bernard lavillier", "text": ""}
{"id": "507580", "revid": "1543377", "url": "https://it.wikipedia.org/wiki?curid=507580", "title": "Distretto di Kavaj\u00eb", "text": " \nIl distretto di Kavaj\u00eb (in albanese: \"Rrethi i Kavaj\u00ebs\") era uno dei 36 distretti amministrativi dell'Albania.\nLa riforma amministrativa del 2015 ha suddiviso il territorio dell'ex-distretto in 2 comuni: Kavaj\u00eb e Rrogozhin\u00eb.\nGeografia antropica.\nSuddivisioni amministrative.\nIl distretto comprendeva 2 comuni urbani e 8 comuni rurali."}
{"id": "507581", "revid": "767487", "url": "https://it.wikipedia.org/wiki?curid=507581", "title": "Distretto di Kolonj\u00eb", "text": " \nIl distretto di Kolonj\u00eb (in albanese: \"Rrethi i Kolonj\u00ebs\") era uno dei 36 distretti amministrativi dell'Albania.\nLa riforma amministrativa del 2015 ha ricompreso il territorio dell'ex distretto nel comune di Kolonj\u00eb, di nuova istituzione\nGeografia antropica.\nSuddivisioni amministrative.\nIl distretto comprendeva 2 comuni urbani e 6 comuni rurali."}
{"id": "507583", "revid": "2208340", "url": "https://it.wikipedia.org/wiki?curid=507583", "title": "Prefettura di Tottori", "text": " \u00e8 una prefettura giapponese di circa 600.000 abitanti, che si trova nella regione di Ch\u016bgoku, sull'isola di Honsh\u016b. Il suo capoluogo \u00e8 l'omonima citt\u00e0 di Tottori.\nGeografia fisica.\nLa prefettura di Tottori confina ad est con la prefettura di Hy\u014dgo, ad ovest con la prefettura di Okayama ed a sud con le prefetture di Hiroshima e Shimane.\n\u00c8 bagnata a nord dal Mar del Giappone.\nNella prefettura \u00e8 presente l'unico deserto del Giappone, il .\nCitt\u00e0.\nNella prefettura di Tottori ci sono 4 citt\u00e0:\nPaesi e villaggi.\nPaesi e villaggi divisi per distretto."}
{"id": "507584", "revid": "1404372", "url": "https://it.wikipedia.org/wiki?curid=507584", "title": "Mikoyan-Gurevich MiG-3", "text": "Il Mikoyan-Gurevich MiG-3 () era un caccia monomotore ad ala bassa progettato dall'OKB 155 diretto congiuntamente da Art\u00ebm Ivanovi\u010d Mikojan e Michail Iosifovi\u010d Gurevi\u010d e sviluppato in Unione Sovietica negli anni quaranta.\nImpiegato negli anni successivi principalmente dalla Voenno-vozdu\u0161nye sily (V-VS), l'aeronautica militare sovietica, venne utilizzato durante la seconda guerra mondiale fino al suo termine.\nDiretto discendente del MiG-1, ne manteneva sostanzialmente invariata la struttura, il motore e, almeno inizialmente l'armamento. Fu uno dei principali aerei da caccia della V-VS nel corso del 1942; in seguito venne progressivamente accantonato in favore di velivoli di pi\u00f9 recente realizzazione. Venne quindi impiegato come ricognitore e relegato alla difesa aerea.\nStoria del progetto.\nNegli ultimi tre mesi del 1940, quando ancora la produzione del MiG-1 era in corso, si cerc\u00f2 la soluzione ai suoi principali difetti mediante prove aerodinamiche svolte nella nuova enorme galleria del vento realizzata presso lo TsAGI. Le risultanze di queste prove furono in seguito progressivamente trasferite nella produzione di serie .\nTra i principali interventi vi fu lo spostamento in avanti (di 10 cm) del motore al fine di ottenere lo spostamento del centro di massa (e conseguente miglioramento della stabilit\u00e0 dell\u2019aereo); fu inoltre adottato un nuovo radiatore del liquido di raffreddamento con modifiche alla relativa presa d\u2019aria. Queste modifiche consentirono l\u2019installazione di un serbatoio di carburante aggiuntivo (per 250 litri) e un secondo serbatoio per l\u2019olio lubrificante; venne inoltre modificata la forma delle prese d\u2019aria del compressore, maggiormente affusolate, e fu installata una nuova elica. Ancora al fine di ridurre l\u2019instabilit\u00e0 dell\u2019aereo furono modificate le sezioni esterne delle semiali, incrementando l\u2019angolo di diedro da 5 a 6\u00b0.\nLa cabina di pilotaggio fu dotata di cupolino a scorrimento allungato ed equipaggiata con impianto radio e sistema ottico di puntamento migliorati. Il carrello d'atterraggio fu rinforzato e furono impiegate ruote di maggiori dimensioni con freni pi\u00f9 grandi.\nPer quanto riguarda l\u2019armamento furono portati a 750 i proiettili a disposizione di ciascuna mitragliatrice ShKAS e fu aumentato il numero degli attacchi subalari, al fine di ampliare la variet\u00e0 di dotazioni trasportabili. Dal punto di vista della difesa passiva venne introdotto un sistema di recupero dei gas di scarico per saturare di gas inerte i serbatoi di carburante ed il pilota venne protetto maggiormente mediante l\u2019installazione di una piastra corazzata (dallo spessore di 8 mm) nella parte posteriore del sedile.\nIl primo volo del nuovo prototipo (denominato I-200 n\u00b0 04, a testimonianza della continuit\u00e0 con il progetto del MiG-1) avvenne il 29 ottobre del 1940.\nPrima della fine dell\u2019anno furono completati i primi 20 esemplari di serie e, tra gennaio e febbraio del 1941, furono condotti test comparativi con il MiG-1. I risultati furono tuttavia deludenti poich\u00e9 il peso pi\u00f9 elevato (250 kg) riduceva la manovrabilit\u00e0 e si riducevano la velocit\u00e0 di salita in quota e la tangenza massima operativa. Di contro, la velocit\u00e0 a bassa quota cresceva ma l\u2019autonomia (per quanto migliore rispetto al MiG-1) era ancora distante dai km richiesti.\nMikojan e Gurevi\u010d furono costernati soprattutto per il risultato relativo all\u2019autonomia del velivolo e, enfatizzando l\u2019errato settaggio dei motori durante le prove di stato, produssero nuovi dati (migliori dei precedenti) ottenuti durante ulteriori test.\nAltri difetti furono riscontrati sui velivoli di produzione che si manifestarono carenti soprattutto nel volo in quota; addirittura il 10 aprile durante una missione di intercettazione di alcuni ricognitori a m di quota nei cieli di Kaunas, tre velivoli entrarono irrimediabilmente in vite e dei tre piloti, costretti a lanciarsi con il paracadute, uno per\u00ec nella manovra. All\u2019incidente fece seguito un\u2019indagine che determin\u00f2 la necessit\u00e0 di maggiore addestramento per i piloti, ma anche migliore preparazione per le macchine utilizzate in alta quota.\nI reparti della V-VS lamentarono in numerose occasioni che gli aerei ricevuti presentavano caratteristiche al di sotto dello standard convenuto e molti piloti preferivano affidarsi ai pi\u00f9 anziani caccia Polikarpov; alla fine, il 31 maggio del 1941, il Commissariato del Popolo per la difesa decret\u00f2 che il GK NII V-VS non era stato in grado di garantire la qualit\u00e0 della produzione com\u2019era suo compito. Diversi dirigenti del comitato furono rimossi, ma la sorte peggiore tocc\u00f2 al suo direttore, il generale Aleksandr Filin, che venne sommariamente giustiziato.\nPur in questo contesto i due progettisti, Art\u00ebm Mikojan e Michail Gurevi\u010d, nel corso del 1941 ricevettero il Premio Stalin per il loro contributo all'aviazione sovietica. Il premio di rubli fu assegnato sulla base di decisioni prese dal Consiglio dei commissari del popolo dell'Unione Sovietica nelle sedute del 20 dicembre 1939 e del 20 dicembre del 1940.\nLa produzione del MiG-3 continu\u00f2 nell\u2019impianto n\u00b01 nei pressi di Mosca fino al mese di ottobre del 1941 quando l\u2019avanzata tedesca consigli\u00f2 di trasferire l\u2019impianto (e lo studio di progettazione) a Kujby\u0161ev (oggi Samara).\nNel dicembre del 1941 Stalin lament\u00f2 con i responsabili degli impianti produttivi l\u2019irrisoria quantit\u00e0 di MiG-3 e di Il-2 che veniva prodotta, sottolineando quanto la produzione dell\u2019Il-2 fosse essenziale per l\u2019Armata Rossa e che si augurava che quello fosse l\u2019ultimo avvertimento nei loro confronti per ottenere risultati di maggior rilievo. Di conseguenza fu assicurata la massima priorit\u00e0 alla produzione del motore Mikulin AM-38 che equipaggiava l\u2019Il-2, realizzato per\u00f2 nel medesimo impianto nel quale nasceva l\u2019AM-35A montato sul MiG-3. Il risultato di questa decisione comport\u00f2 in breve la mancanza di propulsori da installare sul caccia MiG e la sua sostituzione nelle linee di montaggio con l\u2019assaltatore di Ilyushin.\nIl numero totale di MiG-3 realizzati differisce considerevolmente a seconda delle diverse fonti: secondo alcuni si attest\u00f2 a circa unit\u00e0 (di cui solamente 30 nel 1942) mentre altri arrivano fino a circa (di cui 300 nel 1942).\nSviluppo.\nNel corso della guerra una delle principali carenze del MiG-3 si rivel\u00f2 essere la ridotta potenza di fuoco espressa dalle tre mitragliatrici che ne costituivano l\u2019armamento standard. Si opt\u00f2 quindi per installare due pod subalari contenenti ciascuno una mitragliatrice UBK; gli esemplari di questa variante vennero cos\u00ec identificati come MiG-3P.\nLe prime esperienze di combattimento indicarono anche che la maggior parte dei duelli aerei aveva luogo al di sotto dei metri di quota, altitudine alla quale il MiG-3 si trovava svantaggiato nei confronti dei suoi principali avversari; infatti, progettato fin dall\u2019inizio per operare alla quota di circa metri, era equipaggiato con un motore dotato di compressore destinato ad esprimere le migliori prestazioni a quelle quote operative.\nNel tentativo, quindi, di migliorare le prestazioni dell\u2019aereo anche a quote pi\u00f9 basse, furono sperimentate soluzioni alternative con propulsori diversi; la ricerca di queste soluzioni alternative fu per\u00f2 condizionata anche dalla sopraggiunta imposizione di evitare l\u2019utilizzo del motore AM-38 il cui impiego era stato riservato all\u2019Il-2.\nNell\u2019estate del 1941 un MiG-3 di serie fu in effetti equipaggiato con un AM-38, che aveva dimensioni, pesi e punti d\u2019attacco molto simili a quelli dell\u2019AM-35 per cui l\u2019operazione non richiese modifiche di sostanza alla cellula dell\u2019aereo. Il programma di prove verific\u00f2 un sensibile incremento delle prestazioni velocistiche a favore del prototipo con il nuovo motore: se a metri, l\u2019incremento della velocit\u00e0 massima era limitato a 10\u00a0km/h, a livello del suolo la differenza superava i 50\u00a0km/h. Le prove furono completate nell\u2019autunno del 1941 con esito positivo ma, malgrado ci\u00f2, l\u2019opzione fu scartata proprio a causa delle limitazioni nel frattempo imposte all\u2019utilizzo del motore AM-38. Questa soluzione, tuttavia, fu ripresa tempo dopo direttamente nelle officine di riparazione della V-VS: una volta cessata la produzione del motore AM-35, circa 80 esemplari di MiG-3 furono rimessi in condizione operativa recuperando propulsori AM-38 e avviati ai reparti operativi in prima linea.\nGi\u00e0 in precedenza, sulla base di un preciso ordine del Sovnarkom emesso ai primi di maggio, il Commissariato per l\u2019Industria Aeronautica aveva chiesto a tutti i progettisti di aerei da caccia di sviluppare versioni dei loro velivoli equipaggiate con il motore radiale M-82A. Il nuovo progetto dell'OKB-155 fu denominato \u00abI-210\u00bb, con designazione aziendale \u00abI-65\u00bb. Le fonti reperite indicano, a proposito di questo progetto, anche le definizioni di \u00abAereo ICh\u00bb, \u00abMiG-3 M-82A\u00bb e \u00abMiG-9\u00bb.\nIl lavoro di adeguamento della cellula del MiG-3 agli ingombri del nuovo motore, pi\u00f9 corto e leggero ma pi\u00f9 largo per quanto riguarda la sezione frontale, non produsse risultati particolarmente brillanti, non tanto dal punto di vista progettuale quanto da quello costruttivo; il prototipo, portato in volo per la prima volta il 23 luglio del 1941, raggiunse la velocit\u00e0 di 540\u00a0km/h (contro i 630 previsti) a metri di quota. Le cause di tali prestazioni furono identificate nell'inadeguata regolazione della carburazione del motore, nell\u2019impiego di un\u2019elica non adatta e nell\u2019inaccuratezza aerodinamica della carenatura del motore.\nTest aerodinamici, condotti a settembre, ancora una volta presso la galleria del vento dello TsAGI, permisero di inquadrare la reale portata dei problemi alla copertura del motore; tuttavia i lavori di sistemazione furono interrotti dall\u2019evacuazione delle industrie e dallo spostamento degli impianti produttivi oltre gli Urali per sottrarli agli attacchi tedeschi. Le prove di volo poterono riprendere solamente a gennaio del 1942 quando l\u2019OKB-155 era in corso di riorganizzazione a Kujby\u0161ev.\nCinque prototipi dell\u2019I-210 furono a lungo sperimentati, anche presso reparti operativi, ma la necessit\u00e0 di provvedere alla correzione dei difetti che emergevano, prolung\u00f2 la durata del periodo di sperimentazione senza, per altro, produrre effetti positivi: il MiG-3/M-82 si dimostr\u00f2 inferiore al Lavochkin La-5 e, come avvenne anche per lo Yakovlev Yak-7/M-82, il suo sviluppo fu abbandonato.\nL\u2019esito sfavorevole delle prove non fece per\u00f2 desistere Mikojan e Gurevi\u010d: uno dei cinque prototipi fu riportato allo TsAGI per nuove prove in galleria del vento, questa volta dotato del pi\u00f9 potente motore M-82F. Il lavoro di modifica richiese per\u00f2 diverso tempo e l\u2019aereo, identificato come \u00abI-211\u00bb o \u00abMiG-9E\u00bb, fu portato in volo il 24 febbraio del 1943. Anche in questo caso le prove di volo si protrassero per lungo tempo e furono completate solamente nel primo trimestre del 1944. All\u2019epoca i primi aviogetti avevano fatto la loro apparizione tanto in Germania quanto nel Regno Unito ed il lavoro sull\u2019I-211 non and\u00f2 oltre.\nMalgrado fosse stata interrotta la produzione del motore AM-35, fu fatto un tentativo per equipaggiare il MiG-3 con un altro motore a V: in previsione della realizzazione del nuovo Mikulin AM-39, venne realizzato un prototipo (denominato \u00abI-230\u00bb) per rispondere alle richieste del Commissariato per l\u2019Industria Aeronautica che chiedeva un aereo da caccia per la PVO, in grado di raggiungere la quota di metri, con la velocit\u00e0 massima di 670\u00a0km/h. Il prototipo fu portato in volo il 31 maggio del 1943 e, anche se nel frattempo ancora equipaggiato con un AM-35, fu quasi in grado di raggiungere gli obiettivi prefissati.\nFurono costruiti altri cinque prototipi grazie ai quali furono sperimentate nuove soluzioni, strutturali ed aerodinamiche, per risolvere i problemi di stabilit\u00e0 e manovrabilit\u00e0 che avevano caratterizzato la vita operativa del MiG-3. Tra settembre e ottobre almeno un esemplare fu inviato in valutazione operativa presso la PVO, con la denominazione \u00abMiG-3U\u00bb.\nQuando nel mese di settembre fu disponibile il primo esemplare del motore AM-39, si provvide alla sua installazione sull'I-230; il primo volo del nuovo \u00abI-231\u00bb ebbe luogo il 19 ottobre del 1943 e, malgrado alcuni seri contrattempi, l\u2019aereo fu in grado di volare a 707\u00a0km/h e di raggiungere i metri di quota in 4 minuti e 30 secondi. Le prove furono comunque interrotte nella primavera del 1944 quando fu presa la decisione definitiva di non avviare alla produzione in serie il motore AM-39, dato che non vi erano disponibili unit\u00e0 motrici alternative.\nTecnica.\nCellula.\nAnalogamente al suo predecessore, il MiG-3 era caratterizzato dall'impiego di legno e metallo per la realizzazione della struttura (prassi tipica per l'epoca in Unione Sovietica). La parte anteriore e centrale della fusoliera e la sezione centrale dell'ala erano realizzate in tubi d'acciaio di sezione ovale; a prua la struttura sosteneva il motore. Il rivestimento era realizzato con pannelli di duralluminio. La sezione posteriore della fusoliera era costituita da una semi-monoscocca in legno che integrava anche la deriva ed era rivestita interamente in bachelite. Rispetto al MiG-1 il motore era posizionato 10\u00a0cm pi\u00f9 a prua, con corrispondente allungamento della lunghezza complessiva della fusoliera.\nLa cabina di pilotaggio presentava un sistema di apertura del cupolino migliorato rispetto a quello introdotto nel corso della produzione del MiG-1, ma risultava piuttosto difficile da aprire alle elevate velocit\u00e0 mentre tendeva a riempirsi di vapori di benzina se mantenuto chiuso. Per tale ragione, e per migliorare la visibilit\u00e0, la maggior parte dei piloti preferiva viaggiare con il cupolino aperto a discapito delle prestazioni e dell'autonomia del velivolo. Il sedile del pilota era stato rinforzato mediante l'installazione nello schienale di una piastra d'acciaio dallo spessore di 8\u00a0mm (che sarebbero divenuti 9, con l'avanzare della produzione).\nLa sezione esterna dell'ala era realizzata con struttura in legno e compensato, con rivestimento in compensato e bachelite; il diedro positivo era stato portato a 6\u00b0 ed era dotata di flap, realizzati in duralluminio con rivestimento in tela ed attuati per mezzo di un sistema pneumatico. In coda i piani orizzontali erano realizzati in duralluminio con rivestimento lavorante mentre il timone era rivestito in tela nella parte superiore e in metallo in quella inferiore. Secondo alcuni, gli esemplari realizzati dopo il 10 luglio del 1941 erano anche dotati di ipersostentatori al bordo d'entrata.\nIl carrello d'atterraggio era di tipo classico e retrattile; al fine di migliorare l'operativit\u00e0 da piste impreparate, le gambe degli elementi principali erano stati rinforzati e le dimensioni delle ruote incrementate. Al posteriore il ruotino era sterzante, anch'esso dotato di ruota di maggiori dimensioni; non in tutti gli esemplari era dotato di portelli di chiusura cos\u00ec come in altri velivoli fu rimosso il sistema di ritrazione ed il ruotino reso definitivamente fisso.\nMotore.\nTutti gli esemplari di MiG-3 prodotti in serie erano equipaggiati con il 12 cilindri a V di 60\u00b0 raffreddato a liquido AM-35, progettato dall'OKB 34 diretto da Aleksandr Aleksandrovi\u010d Mikulin; sviluppava la potenza di al decollo. Il motore era dotato di compressore e muoveva l'elica, tripala e metallica, mediante un riduttore nel rapporto di 1:0,902 (che nel corso della produzione fu modificato in 1:0,732); l'elica era a passo variabile in volo, con angolo d'incidenza che poteva arrivare fino a 35\u00b0. Il radiatore del liquido di raffreddamento era alloggiato nella parte inferiore della fusoliera, con presa d'aria di forme squadrate disposta nella zona centrale, fra le due semiali; in corrispondenza delle radici alari, sul bordo d'attacco, erano ricavate due prese d'aria per i radiatori dell'olio lubrificante.\nSistemi e impianti.\nGli standard progettuali prevedevano l'installazione di impianto radio, che tuttavia (almeno inizialmente) era presente raramente sui velivoli che uscivano dalla catena di montaggio. Anche in questo caso con il progredire della produzione fu innalzata la qualit\u00e0 del prodotto finale e l'installazione della radio avvenne su tutti i velivoli passando, inoltre, dall'iniziale modello RSI-1 (solo ricevente, a canale singolo) alla pi\u00f9 efficiente RSI-4.\nNel MiG-3 furono installati serbatoi autostagnanti e il sistema di saturazione del loro volume con gas di scarico inerte, per impedirne l'esplosione in caso fossero colpiti da proiettili.\nArmamento.\nL'armamento rimase invariato rispetto a quello del MiG-1, con due mitragliatrici ShKAS e una Berezin UBS disposte nella parte superiore del muso e sparanti attraverso il disco dell'elica; risulta che diversi aerei fossero stati dotati di una seconda, o altre due, UBS in sostituzione delle due ShKAS. Nel maggio del 1941, per incrementare la potenza di fuoco dell'aereo, furono realizzati 821 esemplari dotati di due gondole subalari ciascuna delle quali alloggiava una mitragliatrice Berezin con 120 proiettili.\nIl MiG-3 era dotato di quattro attacchi subalari per bombe; il carico in genere utilizzato era costituito da due FAB-100 oppure da quattro FAB-25, fino ad un peso massimo di 220\u00a0kg. Alcuni esemplari furono dotati di attacchi subalari per l'impiego di sei, oppure otto, razzi non guidati a propellente solido di tipo RS-82.\nImpiego operativo.\nIl MiG-3 entr\u00f2 in servizio con i reparti della PVO a partire dal mese di febbraio del 1941; i primi a ricevere il velivolo furono quelli di base a Mosca, Leningrado e Baku, oltre a quelli operanti dai campi nei pressi della frontiera occidentale. Altri velivoli furono assegnati alla marina militare che li distribu\u00ec presso le basi delle Flotte del Baltico e del Mar Nero.\nNei primi mesi del 1941 aerei da ricognizione della Luftwaffe sorvolarono ripetutamente il territorio sovietico; in particolare si trattava di Junkers Ju 86 P. Tre di questi velivoli furono abbattuti dai MiG-3 del 4 IAP i cui piloti, decollati da una base situata nei pressi del confine con la Romania, erano stati tra i primi a potersi acclimatare con il nuovo velivolo ed avevano superato felicemente le difficolt\u00e0 incontrate nella transizione.\nLo Ju 86 P era uno dei velivoli impiegati da una speciale unit\u00e0 da ricognizione della Luftwaffe, comandata dal tenente colonnello Theodor Rowehl, il cui compito era quello di mappare l\u2019ubicazione delle infrastrutture sovietiche prima dell\u2019inizio della guerra.\nI sovietici, dal canto loro, quando divennero consapevoli di queste azioni di ricognizione, tentarono di impressionare i vertici militari tedeschi per dissuaderli dai loro intenti minacciosi: nel mese di aprile del 1941 una delegazione tedesca fu invitata in Unione Sovietica a prendere visione delle nuove armi in costruzione e tra queste fu data particolare rilevanza al MiG-3, del quale furono mostrati gli impianti produttivi e del quale furono evidenziate le prestazioni con una dimostrazione in volo. L\u2019effetto di questa visita sui membri della delegazione fu effettivamente significativo, ma in modo opposto a quanto sperato: proprio sulla base delle relazioni ottenute sulla presenza di queste nuove armi Adolf Hitler avrebbe dato l\u2019ordine di dare al pi\u00f9 presto inizio alle operazioni.\nQuando la macchina bellica tedesca avvi\u00f2 l\u2019Operazione Barbarossa, il MiG-3 era uno dei caccia maggiormente diffusi nei reparti dei distretti occidentali della VV-S ma come tale fu anche una delle principali vittime dell\u2019ecatombe che vide andare distrutti nel primo giorno di guerra non meno di aerei (di cui due terzi direttamente sui campi di volo, senza nemmeno poter prendere parte ai combattimenti).\nNonostante ci\u00f2 il MiG-3 ottenne le sue prime vittorie il giorno stesso dell'inizio delle operazioni. Il primo abbattimento fu opera del tenente Dmitrij Kokorev. Poco dopo, il tenente Mirinov faceva precipitare un Henschel Hs 126 da ricognizione. Pi\u00f9 tardi\u00a0\u2013 nello stesso giorno\u00a0\u2013 il capitano Karmanov rivendicava tre vittorie nel cielo di Ki\u0161in\u00ebv, in Moldavia. Tutti e tre i piloti facevano parte del 401 IAP che entro la fine dell'ottobre 1941 rivendic\u00f2 l'abbattimento di 54 aerei nemici prima di essere sciolto.\nIl MiG-3 era un aereo molto complesso da pilotare in tempo di pace ed ancor di pi\u00f9 in combattimento, eppure non mancarono i piloti sovietici che indicavano proprio questo caccia come il loro aereo preferito. Uno dei piloti sovietici che lo impieg\u00f2 attivamente, Aleksandr Pokry\u0161kin, lo ricordava cos\u00ec:\nEntro i primi mesi del 1944\u00a0\u2013 ormai surclassato dagli ultimi modelli di Focke-Wulf e Messerschmitt\u00a0\u2013 il MiG-3 venne ritirato dalle unit\u00e0 operative di prima linea. Rest\u00f2 comunque in servizio nei reggimenti caccia della PVO, svolgendo compiti di retroguardia. Le perdite subite in combattimento furono altissime, con velivoli abbattuti su prodotti, la media pi\u00f9 alta registrata tra tutti i modelli di caccia impiegati dall\u2019URSS nel corso della seconda guerra mondiale.\nEsemplari attualmente esistenti.\nGli esemplari attualmente esistenti sono 3 essendo stati restaurati dall'Unione Sovietica."}
{"id": "507586", "revid": "729019", "url": "https://it.wikipedia.org/wiki?curid=507586", "title": "Mikoyan-Gurevich MiG-7", "text": "Con il nome di Mikoyan-Gurevich MiG-7 () viene identificato il progetto di un aereo da caccia da realizzare partendo dal precedente MiG-3, affidato all'OKB 155 diretto congiuntamente da Art\u00ebm Ivanovi\u010d Mikojan e Michail Iosifovi\u010d Gurevi\u010d, nel corso del 1941.\nLo studio del nuovo progetto era stato disposto dal Commissariato del popolo per l'industria aeronautica (\u00abNKAP\u00bb), quando fu autorizzata la produzione in serie del motore Mikulin AM-37 che avrebbe dovuto equipaggiare il nuovo velivolo.\nStoria del progetto.\nL'\u00abI-200\u00bb, progetto dal quale sarebbero discesi il MiG-1 ed il MiG-3, era stato concepito come caccia per l'impiego in alta quota: a tal fine era previsto che fosse equipaggiato con il motore Mikulin AM-37 che, caratterizzato dalla sovralimentazione mediante compressore volumetrico e dotato di intercooler, avrebbe dovuto siviluppare la potenza di a di quota.\nGiunti alla seconda met\u00e0 del 1939 e alla fase di completamento del progetto, al fine di rispettare le tempistiche indicate, l'\u00abI-200\u00bb fu modificato per ospitare il motore AM-35A poich\u00e9 all'epoca il motore AM-37 era nelle prime fasi dei test ed ancora distante dall'avvio alla produzione in serie; in questa configurazione l'aereo fu accettato dalle autorit\u00e0 sovietiche e messo in produzione con l'iniziale denominazione di MiG-1.\nI-72.\nIl MiG-1 fu posto in produzione nell'autunno del 1940 e fu seguito, senza soluzione di continuit\u00e0, dal MiG-3 che ne rappresentava l'evoluzione mantenendone inalterato il propulsore. Nel mese di aprile del 1941 il motore AM-37 super\u00f2 una serie di valutazioni da parte delle autorit\u00e0 statali ed ottenne il benestare per l'avvio della produzione in serie. In concomitanza con questa decisione l'\u00abNKAP\u00bb emise la delibera n.366 con la quale disponeva il completamento di due MiG-3 equipaggiati con esemplari del nuovo V-12. Ben presto, per\u00f2, l'ordine fu modificato e, il 13 maggio del 1941 l'\u00abNKAP\u00bb rivide le proprie intenzioni iniziali, stabilendo che il secondo aereo fosse equipaggiato con uno Shvetsov ASh-82. I due progetti sarebbero stati identificati rispettivamente come \u00abI-72\u00bb e \u00abI-65\u00bb. Secondo alcune delle fonti reperite all'\u00abI-72\u00bb fu assegnata la designazione di MiG-7.\nUn test comparativo fra i due velivoli evidenzi\u00f2 prestazioni insoddisfacenti da parte dell'\u00abI-72\u00bb, caratterizzato da problemi di stabilit\u00e0 longitudinale la cui soluzione avrebbe comportato un profondo lavoro di revisione del velivolo; si prefer\u00ec quindi rinunciare ad ogni possibile sviluppo del modello e destinare l'unit\u00e0 motrice all'impiego sul prototipo del progetto \u00abI-71\u00bb, noto anche come \u00abDIS-200\u00bb o MiG-5, mentre l'aereo fu riconvertito in un ordinario MiG-3. Altra fonte ritiene che l'aereo sia stato consegnato alla aeronautica militare sovietica (V-VS) cos\u00ec come realizzato.\nIl futuro del motore AM-37 non sarebbe comunque stato radioso: la sua produzione fu sospesa (per consentire l\u2019evacuazione delle industrie e lo spostamento degli impianti produttivi oltre gli Urali per sottrarli agli attacchi tedeschi in seguito all'avvio dell'Operazione Barbarossa) ma mai pi\u00f9 riavviata, perch\u00e9 fu data priorit\u00e0 assoluta alla costruzione del motore Mikulin AM-38 montato sugli assaltatori Ilyushin Il-2 \u0160turmovik.\nI-221.\nLa denominazione di MiG-7 riapparve pi\u00f9 tardi nel tempo quando, nel giugno del 1943, l'\u00abNKAP\u00bb chiese all'OKB-155 di realizzare un intercettore d'alta quota, sulla base delle prestazioni raggiunte dallo Yakovlev Yak-9PD equipaggiato con un motore dotato di turbocompressore. Le autorit\u00e0 statali chiesero che questa tecnologia fosse impiegata sul motore che equipaggiava un altro prototipo del gruppo di Mikojan e Gurevi\u010d, noto come \u00abAereo A\u00bb o \u00abI-220\u00bb per il quale l'eventuale accettazione per la produzione in serie aveva previsto la denominazione di MiG-11.\nIl progetto su cui lavor\u00f2 l'OKB-155 fu indicato come \u00abAereo 2A\u00bb o \u00abI-221\u00bb e, non da tutti, MiG-7. Si trattava di un velivolo equipaggiato con un motore Mikulin AM-39 dotato di doppio turbocompressore TK-2B; quest'ultimo era stato appositamente sviluppato da un gruppo di lavoro dello staff dell'OKB di Mikojan e Gurevi\u010d, guidato da Rostislav Beljakov (giovane ingegnere che negli anni settanta avrebbe assunto la guida dell'ormai famosissimo OKB MiG). Secondo alcuni si tratt\u00f2 del primo velivolo derivato dal MiG-3 dotato di cabina di pilotaggio pressurizzata.\nIl primo volo dell'I-221 fu effettuato il 2 dicembre del 1943 da un giovane pilota da caccia giunto da un'unit\u00e0 operativa; questi, a digiuno di esperienze con i velivoli operativi alle quote pi\u00f9 elevate, fraintese le fiammate emesse periodicamente dai tubi di scarico del motore sovralimentato e temette che il velivolo avesse preso fuoco. Il susseguente lancio con il paracadute mise termine bruscamente al collaudo con la perdita irreparabile del velivolo. Non \u00e8 chiaro se l'incidente sia occorso durante il primo volo di prova oppure il 7 febbraio del 1944, quando il velivolo aveva gi\u00e0 accumulato tre ore di volo in otto diverse sortite.\nI-222.\nIl passo successivo dell'evoluzione del concetto di intercettore ad alta quota fu l'\u00abI-222\u00bb o \u00abAereo 3A\u00bb (che per alcuni mantenne la denominazione di MiG-7), che presentava modifiche strutturali ma manteneva forme esteriori analoghe a quelle del predecessore; in questo caso tutte le fonti reperite concordano sulla configurazione della cabina di pilotaggio dotata di sistema di pressurizzazione. Il motore previsto per l'I-222 era ancora una volta l'AM-39, ma le fonti reperite forniscono indicazioni diverse tra loro relativamente all'apparato di sovralimentazione: secondo alcuni sarebbe stato mantenuto il doppio turbocompressore TK-2B gi\u00e0 impiegato sull'I-221 mentre altri indicano l'utilizzo di un solo turbocompressore TK-300 (installato sul lato sinistro del motore), di progettazione dello TsIAM.\nIl nuovo prototipo fu fatto rullare sulla pista per la prima volta il 23 aprile del 1944 ed effettu\u00f2 il suo primo volo di prova il giorno 7 maggio; le prestazioni rilevate furono eccezionali e secondo alcuni all'epoca era l'aereo da caccia alleato in grado di raggiungere la pi\u00f9 elevata quota di tangenza. In ogni caso problemi allo sviluppo del motore e il venir meno del pericolo rappresentato dagli aerei della Luftwaffe (soprattutto alle altitudini pi\u00f9 elevate), convinsero le autorit\u00e0 e i progettisti ad abbandonare anche in questo caso lo sviluppo del progetto.\nI-224.\nPoco tempo dopo, in agosto o settembre del 1944, fu approntato l'\u00abAereo 4A\u00bb o \u00abI-224\u00bb, che ricalcava nella sostanza il diretto predecessore e per il quale una fonte indica ancora la denominazione di MiG-7. Per quanto concerne la sua propulsione, le fonti indicano il passaggio alla versione AM-39FB del dodici cilindri di Mikulin e concordano sulla presenza del sistema di sovralimentazione; numero e modello del turbocompressore per\u00f2 variano e si trovano indicazioni circa l'impiego di un TK-300B (sul lato destro del motore) oppure due, con la possibilit\u00e0 che in un secondo tempo sia stata usata un'unit\u00e0 di modello AMTK-1.\nAnche sulla sorte finale dell'I-224 le fonti sono piuttosto discordi: il primo volo viene fissato al 16 settembre o al 20 ottobre; inoltre non \u00e8 chiaro se un malfunzionamento del turbocompressore abbia portato alla perdita completa del velivolo ed all'abbandono del progetto oppure se, riparato e dotato di un nuovo motore, l'aereo abbia proseguito il programma di prove, pur tra numerose difficolt\u00e0, fino al novembre del 1946 quando un decreto ministeriale ne decret\u00f2 la fine.\nTecnica.\nCellula.\nMentre l'I-72 era sostanzialmente un MiG-3 equipaggiato con un diverso propulsore, i prototipi successivi presentavano evidenti differenze rispetto al capostipite: la fusoliera era pi\u00f9 lunga, di oltre 1 metro, cos\u00ec come l'apertura alare era maggiore passando dai 10,20 metri del MiG-3 ai 13 metri dei nuovi velivoli. L'abitacolo fu spostato in avanti e il pilota poteva godere di una maggior visibilit\u00e0 anteriore e, secondo alcuni gi\u00e0 a partire dall'I-221, godeva di pressurizzazione e impianto di condizionamento dell'aria. La struttura della fusoliera prevedeva l'impiego di un traliccio di tubi d'acciaio rivestiti in compensato per la parte anteriore, mentre la parte posteriore aveva la struttura in lega d'alluminio ed era in un sol pezzo con la coda; le due parti erano collegate tra loro per mezzo di bulloni.\nL'ala era completamente rivista nel disegno e nel profilo: grazie alla maggior apertura presentava andamento maggiormente rastremato verso le estremit\u00e0 mentre il profilo utilizzato era di tipo laminare. Strutturalmente l'ala dell'I-221 differiva da quella del MiG-3 per un maggior impiego di duralluminio e acciaio, seppure i pannelli di legno non fossero stati completamente abbandonati ma gi\u00e0 l'I-222 vedeva ripristinare la struttura originale con l'impiego di solo legno nella parte esterna delle semiali.\nIl carrello d'atterraggio era di tipo classico e retrattile; le gambe dell'elemento principale si ritraevano verso il centro del velivolo, alloggiando nello spessore alare.\nMotore.\nI tre prototipi denominati MiG-7 (rispettivamente I-221, I-222 e I-224) furono equipaggiati con il motore Mikulin AM-39: si trattava di un'unit\u00e0 a 12 cilindri disposti a V di 60\u00ba, progettato dall'OKB 34 diretto da Aleksandr Aleksandrovi\u010d Mikulin e sviluppato negli anni quaranta; si trattava del pi\u00f9 recente stadio evolutivo dell'AM-34, primo motore raffreddato a liquido prodotto in massa in Unione Sovietica.\nCaratteristica principale del motore era la presenza dell'impianto di sovralimentazione mediante turbocompressore che, indipendentemente dal modello e dal numero delle unit\u00e0, garantiva all'unit\u00e0 motrice lo sviluppo di elevati valori di potenza alle alte quote operative per le quali nacquero i diversi progetti di sviluppo del MiG-3: nelle diverse varianti realizzate (AM-39A, AM-39B e AM-39FB) il motore era in grado di sviluppare la potenza di al decollo, potendo garantire ai velivoli in questione velocit\u00e0 prossime ai intorno ai di quota.\nL'impianto di raffreddamento del motore prevedeva un radiatore al di sotto della fusoliera che, nel caso dell'I-221 era posizionato all'altezza del bordo d'uscita delle ali, mentre sia nell'I-222 che nell'I-224 era posto in posizione pi\u00f9 avanzata, poco prima del bordo d'entrata delle ali. Il raffreddamento dell'olio lubrificante era garantito da due radiatori disposti all'interno dello spessore delle ali in corrispondenza delle radici, con prese d'aria ricavati nel bordo d'entrata.\nSecondo quanto riportato da una delle fonti, nell'I-221 l'elica era di tipo quadripala, metallica ed era azionata tramite un sistema di riduzione in rapporto di 0,59:1; la stessa elica fu mantenuta successivamente tanto nell'I-222 che nell'I-224.\nArmamento.\nPer quanto si tratti di prototipi mai impiegati operativamente, i velivoli furono dotati di armamento. Le fonti entrano nel dettaglio in particolare per l'I-221 tuttavia, ancora una volta, i dettagli sono discordanti tra loro e si trovano indicazioni sul fatto che il velivolo fosse equipaggiato con due cannoni ShVAK calibro disposti sopra il motore, sparanti sincronizzati attraverso il disco dell'elica, oppure con una mitragliatrice calibro e con due calibro ."}
{"id": "507587", "revid": "287204", "url": "https://it.wikipedia.org/wiki?curid=507587", "title": "Zagan", "text": ""}
{"id": "507588", "revid": "287204", "url": "https://it.wikipedia.org/wiki?curid=507588", "title": "Sagan", "text": ""}
{"id": "507619", "revid": "712828", "url": "https://it.wikipedia.org/wiki?curid=507619", "title": "Andunie", "text": ""}
{"id": "507620", "revid": "287204", "url": "https://it.wikipedia.org/wiki?curid=507620", "title": "Ala (militare)", "text": "In campo militare, lala di un esercito o di un reparto \u00e8 una delle parti estreme ai due lati. Era costituita spesso da reparti o unit\u00e0 celeri destinate ad azioni avvolgenti o a contrastare quelle corrispondenti del nemico. \nPresso gli antichi Romani, le ali erano composte da coorti di fanti e torme di cavalieri fornite in un tempo dagli alleati italici e, dal 90 a.C. circa, dalle popolazioni alleate e soggette a Roma fuori della penisola. In questo stesso periodo, le ali cominciarono ad essere composte esclusivamente da cavalieri. L'imperatore Augusto le organizz\u00f2 in reparti di 1.000 o 500 unit\u00e0, comandate da prefetti per lo pi\u00f9 dell'ordine equestre. Venivano nominate con il nome del paese d'origine o col nome di un imperatore o generale o particolare appellativo onorifico.\nLe prime ali militari note sono storicamente i carri falciati degli Ittiti e degli Egizi, che, per la loro particolare capacit\u00e0 d'attacco (avevano delle lame sulle ruote verso l'esterno, da qui l'aggettivo falciati) venivano impiegati ai lati della formazione.\nLe ali servono sia per accerchiare le truppe nemiche, sia per evitare propri accerchiamenti. Per questo \u00e8 fondamentale la loro vittoria con la controparte nemica."}
{"id": "507622", "revid": "3115", "url": "https://it.wikipedia.org/wiki?curid=507622", "title": "Abbazia di Fontevrault", "text": "L'abbazia di Fontevrault o di \"Fontevraud\" \u00e8 situata nel villaggio di Fontevraud-l'Abbaye, nel dipartimento di Maine e Loira, in Francia.\nFu fondata attorno al 1100 da Roberto d'Arbrissel (1046-1116) che vi cre\u00f2 un nuovo ordine, l'Ordine di Fontevrault.\nLa storia.\nLa particolarit\u00e0 dell'abbazia \u00e8 quella di essere allo stesso tempo un monastero sia maschile che femminile. L'ordine ebbe un successo internazionale con almeno cinque abbazie in Inghilterra e sei in Spagna.\nIl fondatore, Roberto d'Arbrissel, stabil\u00ec che a capo dell'ordine ci fosse sempre una donna ed impose P\u00e9tronille de Chemill\u00e9 come prima badessa; a lei successe Matilde del Maine, la zia di Enrico II d'Inghilterra.\nLa posizione di badessa di Fontevrault, attrasse nel corso degli anni molte nobili e ricche appartenenti all'alta aristocrazia compresi membri della famiglia reale francese. Louise de Bourbon lasci\u00f2 la sua impronta in molti dei cambiamenti fatti durante la sua gestione.\nNei primi anni i Plantageneti furono grandi benefattori dell'abbazia e mentre la zia di Enrico II ne era badessa la moglie dello stesso, Eleonora d'Aquitania, ne divenne monaca.\nDurante la rivoluzione francese l'ordine fu sciolto, l'ultima badessa mor\u00ec in povert\u00e0 a Parigi.\nL'abbazia fu usata come prigione dal 1804 al 1963, anno in cui fu assegnata al Ministero della Cultura francese.\nJean Genet descrisse la sua esperienza trentennale di carcerato a Fontevrault nel romanzo autobiografico \"Il miracolo della rosa\".\nIl Pantheon.\nL'abbazia contiene le tombe di Enrico II d'Inghilterra, di sua moglie Eleonora d'Aquitania, del figlio Riccardo Cuor di Leone, della figlia Giovanna Plantageneto (1165-1199), moglie di Guglielmo II di Sicilia, del nipote Raimondo VII di Tolosa, e di Isabella d'Angoul\u00eame moglie del loro figlio Giovanni d'Inghilterra.\nEnrico II dopo la sconfitta di Le Mans infertagli dal figlio Riccardo si ritir\u00f2 nel suo castello di Chinon dove il 16 giugno 1189 mor\u00ec abbandonato da tutti tranne che da Guglielmo il Maresciallo, che provvide a trasportarne e tumularne il feretro nell'abbazia di Fontevrault."}
{"id": "507624", "revid": "124714974", "url": "https://it.wikipedia.org/wiki?curid=507624", "title": "Cima Tosa", "text": "La Cima Tosa (3173 m s.l.m.) \u00e8 una montagna delle Alpi Retiche meridionali, seconda vetta pi\u00f9 alta delle Dolomiti di Brenta dopo la cima Brenta (3151 m).\nDescrizione.\nLa vetta \u00e8 una cupola nevosa, dalla quale scendono verso sud est ghiaie e campi nevosi, interrotti da basse fasce rocciose. Il versante nord precipita con un'imponente parete di 800 metri, delimitata dal ghiacciato \"Canalone della Tosa\", che scende direttamente dalla cima separando la Tosa dal Crozzon di Brenta. Il versante ovest domina con una bella parete i residui della vedretta dei Camosci, tributaria della val Brenta. Verso la testata della val d'Ambiez, a sud, un altro canalone scende tra pareti rocciose pi\u00f9 articolate. Nelle conche a sud e a ovest della cima si annidano rispettivamente la vedretta di Ambiez e la citata vedretta dei Camosci.\nL'altezza della vetta segnata sulle carte IGM \u00e8 di 3161 m, il che ne farebbe la cima pi\u00f9 alta delle Dolomiti di Brenta. Una campagna di misurazione effettuata con strumenti elettronici nel 2015 ha determinato la nuova quota. La variazione potrebbe essere legata al parziale scioglimento della calotta glaciale che la ricopre. Ci\u00f2 nonostante, il tradizionale primato di Cima Tosa rispetto a Cima Brenta \u00e8 tuttora riportato su carte escursionistiche, guide e siti web.\nDalla vetta si gode un panorama a 360 gradi, dal Garda alle Dolomiti, dalla vicina Presanella agli Alti Tauri e, ovviamente, sul gruppo di Brenta.\nPrima ascensione.\nLa prima ascensione fu realizzata il 20 luglio 1865 da Giuseppe Loss di Primiero con sei compagni. Gli alpinisti, partiti dalla val d'Ambiez, raggiunsero la vetta lungo quella che ancora costituisce la via normale.\nNel 1962 Georges Livanos con Marc Vaucher e Roger Lepage realizzano la prima ascensione della Torre Gilberti.\nItinerari.\nLa \"via normale\", nota anche come \"via del camino\", sale dal versante sud est per sentiero e gradini rocciosi, con un breve tratto d'arrampicata .\nItinerari assai frequentati sono pure la \"via Migotti\", via normale dalla val d'Ambiez e il \"canalone della Tosa\" o \"canalone Neri\" . Il canalone \u00e8 stato disceso con gli sci per la prima volta da Heini Holzer nel 1970 e da allora \u00e8 stato disceso innumerevoli volte.\nMolti altri itinerari di notevole impegno sono stati tracciati, anche in anni recenti, sugli altri versanti e in particolare sulle pareti nord ed ovest.\nLetteratura.\n\"Il pianto della Tosa\" venne scritto nel 1900 dallo scrittore Antonio Fogazzaro a seguito della grande impressione riportata nella sua escursione alla Tosa."}
{"id": "507629", "revid": "320578", "url": "https://it.wikipedia.org/wiki?curid=507629", "title": "Potez P. 63", "text": ""}
{"id": "507632", "revid": "1652635", "url": "https://it.wikipedia.org/wiki?curid=507632", "title": "Tempio di Atena Nike", "text": "Il tempio di Atena Nike o tempio della Nike Aptera \u00e8 uno dei principali monumenti dell'Acropoli di Atene.\nSi trova sul lato ovest dell'acropoli, presso i Propilei, a pochi metri dall'orlo delle rocce a strapiombo che caratterizzano l'Acropoli. Costruito probabilmente intorno al 425 a.C. in ordine ionico, \u00e8 un tempietto anfiprostilo tetrastilo (con quattro colonne libere sulla fronte e sul retro) ornato nei fregi di preziosi bassorilievi che narrano vicende di una battaglia fra Greci e Persiani (probabilmente Maratona).\nStoria.\nQuesto esempio di architettura dell'epoca classica, probabile opera dell'architetto Callicrate, coautore del Partenone, \u00e8 stato il primo edificio in stile completamente ionico dell'Acropoli; tutti gli altri edifici presentano originali fusioni di stile ionico e dorico.\nIntorno al 410 a.C. fu circondato da una balaustra scolpita con motivi di Nike colte in varie attivit\u00e0 (celebre quella che si riallaccia un sandalo) che assolveva inoltre allo scopo di evitare che i visitatori del tempio cadessero nel precipizio; i rilievi, ora al museo dell'Acropoli, eseguiti in un momento storico gravido di cattivi presagi per Atene, costituiscono un passo indietro sul versante dell'attenzione alla resa naturalistica del corpo umano e delle vesti, e sembrano indicare che l'artista ricercava effetti diversi, di carattere pittorico, che ha spinto alcuni critici a parlare di \"protoellenismo\".\nIl fatto che potessero venire osservati dalla ripida salita ai Propilei, unica via d'accesso all'acropoli, consent\u00ec la ricerca di particolari effetti prospettici. La statua di culto, come ci viene descritta da Pausania, era di legno e portava in mano una melagrana. La statua era aptera, cio\u00e8 senz'ali, il che si spiegava col fatto che la dea non avrebbe dovuto mai pi\u00f9 lasciare la citt\u00e0.\nSul sito dell'attuale tempio scavi archeologici hanno individuato nell'area una fossa per offerte dell'et\u00e0 del Bronzo; in epoca arcaica vi sorse un tempio che come il resto dell'Acropoli fu distrutto dai Persiani nel 480 a.C. La ricostruzione del tempio viene da alcuni collegata alla pace di Nicia, che avrebbe potuto inaugurare un periodo di grande gloria per la citt\u00e0 infatti, alla firma del trattato di pace di quest'ultimo, la citt\u00e0 fin\u00ec di combattere temporaneamente con Sparta.\nMa la crisi creativa di Atene, che era come un presagio della sconfitta totale della citt\u00e0 nella seconda parte della Guerra del Peloponneso pare echeggiata nella monotona ripetizione di Vittorie nella balaustra costruita solo pochi anni prima dell'Egospotami. Sotto la dominazione turca il tempio fu smantellato e le pietre riutilizzate nel 1687 per costruire un bastione difensivo; quest'ultimo rimase sul sito dell'antico tempio fino all'indipendenza della Grecia, quando nel 1831 fu decisa la (altamente simbolica) ricostruzione del sacello; il tempio \u00e8 stato smontato ancora due volte (1930 e 1998) per permettere il restauro delle pietre e l'integrazione di altri pezzi ritrovati in successivi scavi.\nL'ultimo restauro del tempio.\nTra gli anni 2000 e 2010 il monumento ha avuto importanti lavori di restauro per fissare diversi problemi strutturali causati dagli interventi del 1835-1845 e del 1935-1940. Oltre ad essi sono state reintegrate parti della pietra, asportate le decorazioni e poste presso il Museo dell'Acropoli e inserite delle copie. Il lavoro definitivo si \u00e8 compiuto nel 2011-2013."}
{"id": "507633", "revid": "3115", "url": "https://it.wikipedia.org/wiki?curid=507633", "title": "La iena di San Giorgio", "text": "La iena di San Giorgio \u00e8 una leggenda che narra la storia di un macellaio che confezionava salumi utilizzando carne umana (da soggetti di sesso femminile), utilizzata nel teatro dei burattini.\nStoria.\nSembra che la leggenda sia ispirata da un fatto vero avvenuto a San Giorgio Canavese nel marzo 1835 quando un uomo, Giorgio Orsolano, soprannominato \"La Iena di San Giorgio\", venne impiccato per crimini forse legati al cannibalismo. Condannato a morte per i delitti e le orribili mutilazioni inferte alle giovani vittime, Giorgio Orsolano \u00e8 additato dai paesani anche come antropofago, cosa che lascer\u00e0 in eredit\u00e0 alla popolazione sangiorgese il soprannome di \"mangiacristiani\". Questa vicenda \u00e8 ricordata ancora oggi dalla popolazione locale e trova riscontri nel Museo di antropologia criminale dove \u00e8 custodito il calco della testa decapitata e nell'archivio di Stato dove \u00e8 conservata la sentenza di morte.\nDella leggenda esistono pi\u00f9 versioni e di recente il burattinaio Gualberto Niemen ne ha ricostruito la storia nel libro: \"La iena di San Giorgio: storia di una vecchia leggenda: due atti per teatro dei burattini\". Sono inoltre famose le versioni di Luigi Forti intitolata \"Biagio Carnico\" e quella di Guido Ceronetti che reca come titolo \"La iena di San Giorgio\". Si tratta del primo spettacolo di marionette di Ceronetti per il \"Teatro dei Sensibili\"."}
{"id": "507634", "revid": "1505830", "url": "https://it.wikipedia.org/wiki?curid=507634", "title": "Li Ka Shing", "text": "Li \u00e8 la persona pi\u00f9 ricca di Hong Kong con un patrimonio stimato da Forbes in 21,7 miliardi di dollari statunitensi.\nNonostante la sua enorme ricchezza, conduce uno stile di vita abbastanza normale, non essendo amante degli eccessi e dello sfarzo esagerato. \u00c8 inoltre uno dei filantropi pi\u00f9 importanti al mondo, con donazioni e progetti organizzati attraverso l'omonima Fondazione Li Ka Shing, e parte della lista degli uomini pi\u00f9 generosi del mondo della Forbes.\nBiografia.\nLi Ka-Shing \u00e8 nato a Chaozhou (nella Provincia di Guangdong, Cina) nel 1928. Nel 1940 la sua famiglia si spost\u00f2 a Hong Kong per evitare i disordini presenti in Cina in quegli anni, e furono costretti a chiedere alloggio presso uno zio benestante. La condizione economica e sociale di cui godeva questo zio era tale da renderlo di un'arroganza che Li non avrebbe dimenticato per il resto della sua vita: sar\u00e0 proprio il disprezzo verso lo zio ricco a spingerlo a ritagliarsi un ruolo di prestigio nel mondo.\nIl gruppo CK Hutchison opera in 55 paesi del mondo e occupa 270.000 persone.\nCarriera.\nIl padre di Li perse la vita pochi anni dopo il trasferimento a causa di una tubercolosi. Per questo Li fu costretto a lasciare la scuola a 15 anni e a cercarsi un lavoro: la sua prima occupazione fu in una fabbrica di materie plastiche in cui era costretto a lavorare anche 16 ore al giorno. Nel 1950, grazie al suo talento, alla sua perseveranza e al suo durissimo lavoro riusc\u00ec a mettere da parte il denaro per aprire una propria attivit\u00e0 nel settore della plastica, che chiam\u00f2 \"Cheung Kong Industries\".\nLi decise di espandersi in diversi settori, e in breve riusc\u00ec ad acquisire una forte posizione nel mercato immobiliare e a farsi ammirare come manager grazie ad alcuni investimenti di successo; la sua ascesa al potere economico raggiunse uno dei traguardi pi\u00f9 alti quando port\u00f2 l'azienda alla quotazione in borsa nell'indice di Hong Kong nel 1972. Non soddisfatto, Li continu\u00f2 ad espandersi acquisendo anche la \"Hutchison Whampoa\" e la \"Hongkong Electric Holdings Limited\" rispettivamente nel 1979 e nel 1985.\nProduzione di materie plastiche.\nLi cre\u00f2 uno stabilimento di produzione con fondi provenienti da amici, parenti a contatti di lavoro che aveva sviluppato da venditore. Cominci\u00f2 a leggere avidamente pubblicazioni commerciali per informarsi di pi\u00f9. Alla fine decise di lanciarsi nella produzione dei fiori di plastica di \"alta qualit\u00e0 e basso costo\"; per raggiungere tale obiettivo studi\u00f2 come mischiare i colori affinch\u00e9 il risultato finale mimasse il colore naturale dei fiori.\nLi decise poi di investire pi\u00f9 capitale assumendo i migliori tecnici e migliorando l'aspetto della fabbrica per settimane. Un grande investitore straniero venne a visitare la fabbrica e rimase cos\u00ec impressionato dall'organizzazione che decise di ordinare fiori in grandi quantit\u00e0. In pochi anni, Li divenne il pi\u00f9 grande produttore di fiori di plastica in Asia e fece una fortuna con il loro commercio.\nEdilizia.\nNel 1958, non essendo in grado di rinnovare il contratto d'affitto del suo stabilimento, Li si vide costretto ad acquistarne e svilupparne uno tutto suo.\nGrazie alle rivolte del 1967, i prezzi dei terreni scesero incredibilmente, in quanto molte persone decisero di svenderli per poter fuggire verso Hong Kong. Li credeva che la crisi sarebbe finita di l\u00ec a breve e perci\u00f2 decise di comprare quanti pi\u00f9 terreni possibile. Alla fine del 1971, chiam\u00f2 la sua impresa edilizia Cheung Kong (\u9577\u6c5f\u5be6\u696d), in onore del fiume Yangtze, il pi\u00f9 lungo fiume della Cina.\nCheung Kong Holdings \u00e8 quotata in borsa dal 1972.\nDurante il 2014 Li vendette quasi tutte le sue propriet\u00e0 immobiliari in Cina.\nAttivit\u00e0 portuale.\nNel 1979 Li acquist\u00f2 la compagnia di bandiera Hutchison Whampoa da HSBC. La transazione cre\u00f2 un conglomerato con interessi in diversi settori industriali. La sezione pi\u00f9 importante risult\u00f2 essere quella dei servizi portuali connessi ai container in diverse parti del mondo, tra cui Hong Kong, Canada, Cina, Regno Unito, Rotterdam, Panama, Bahamas e in molti paesi in via di sviluppo.\nVita privata.\n\u00c8 vedovo con due figli. La morte della moglie, Chong Yuet Ming, avvenuta nel 1990, \u00e8 avvolta nel mistero: il referto ufficiale parla di problemi cardiaci, ma si parla anche di suicidio o addirittura di omicidio.\nIl figlio Victor fu rapito nel 1996 da un gangster locale, e Li pag\u00f2 il riscatto di 1 miliardo di dollari per liberarlo.\nFilantropia.\nNel 2002 don\u00f2 11,5 milioni di dollari statunitensi all'Universit\u00e0 di Singapore per la creazione di una grande biblioteca. I dirigenti dell'universit\u00e0 lo ringraziarono intitolandogli la struttura.\nNel 2004 don\u00f2 3 milioni di dollari statunitensi alle vittime del maremoto dell'Oceano Indiano.\nNel 2005 don\u00f2 l'equivalente di 128 milioni di dollari alla facolt\u00e0 di medicina dell'Universit\u00e0 di Hong Kong.\nNel 2007 ha donato altri 100 milioni di dollari statunitensi all'Universit\u00e0 di Singapore."}
{"id": "507637", "revid": "287204", "url": "https://it.wikipedia.org/wiki?curid=507637", "title": "Ruwer", "text": ""}
{"id": "507638", "revid": "509424", "url": "https://it.wikipedia.org/wiki?curid=507638", "title": "Verbandsgemeinde Ruwer", "text": "La comunit\u00e0 amministrativa della Ruwer (\"Verbandsgemeinde Ruwer\") si trova nel circondario di Treviri-Saarburg in Renania-Palatinato, in Germania.\nSuddivisione.\nComprende 20 comuni:\nIl capoluogo \u00e8 Waldrach, il centro maggiore Osburg."}
{"id": "507640", "revid": "228587", "url": "https://it.wikipedia.org/wiki?curid=507640", "title": "Radici dell'hip hop", "text": "Le radici dell'hip hop si possono rilevare nei cosiddetti \"block party\" (feste di quartiere) in voga negli anni 1970 a New York, e nello specifico nel quartiere del Bronx.\nGi\u00e0 dagli anni 1930 pi\u00f9 di un quinto dei residenti di Harlem proveniva dalle Indie Occidentali, ed i \"block party\" nati successivamente erano strettamente simili alle feste giamaicane dette \"Sound System\", solitamente frequentate da molta gente che si accalcava nei pressi di potenti e costosi impianti sonori portatili, spesso utilizzati per competere tra i DJ, che successivamente aggiunsero l'elemento del toasting.\nLa musica rap emerse da questi \"block party\" dopo che Dj Kool Herc ebbe l'idea di isolare pezzi di canzoni dove erano presenti solo percussioni (detti \"breakdown\") o momenti particolarmente apprezzati tra i ballerini ed i frequentatori delle feste (\"breaks\"). Successivamente i giovani afroamericani del Bronx iniziarono a ballare su questi breaks, da cui il nome di B-boys (e Break dance); parallelamente anche i cosiddetti MC iniziarono a parlare sopra questi \"ritagli\" di musica, ripetuti grazie alla tecnica di Beat juggling; in Giamaica, un simile stile musicale chiamato dub si svilupp\u00f2 dal medesimo concetto di isolamento e ripetizione dei \"break\". Tuttavia, \nLe condizioni storiche che contribuirono alla nascita dell'hip hop.\nLe ragioni della nascita dell'hip hop sono complesse. Forse la pi\u00f9 importante \u00e8 il basso costo di esercizio: l'equipaggiamento era relativamente economico e virtualmente chiunque poteva improvvisarsi MC sui \"beat\" pi\u00f9 popolari del momento. Gli MC dovevano essere creativi, accoppiando rime \"nonsense\" (prive di senso) e prese in giro di amici e nemici come nello stile del toasting giamaicano, oppure recitare \"dozens\", in uno scambio di battute spiritose. Gli MC potevano esibirsi ai \"block party\" senza bisogno di dischi a supporto, facendo cos\u00ec dell'hip hop una forma di musica folk. Le abilit\u00e0 necessarie per creare musica hip hop venivano insegnate informalmente da musicista a musicista, piuttosto che in costose lezioni di musica.\nA Washington, il go go emerse come reazione alla musica disco, e successivamente mescolato all'hip hop durante l'inizio degli anni 1980, mentre la musica elettronica faceva lo stesso, svilupp\u00f2 la house a Chicago e la techno a Detroit.\nLa storia.\nI primi tempi dell'hip hop furono caratterizzati da una divisione tra fan e detrattori della disco music. In entrambi i sensi, \u00e8 incontestabile che la disco abbia avuto effetti sulla musica e sulla cultura hip hop, dato che il primo disco rap commerciale fu \"Rapper's Delight\" della Sugarhill Gang nel 1979, era a livello delle produzioni disco, con un utilizzo di \"beat\" funk, fino allo sfruttamento del mezzo televisivo per mezzo di abbigliamento, ballo ed altri effetti, tutti associabili anche alla disco music.\nMinimalismo.\nIl minimalismo - e pi\u00f9 significativamente il minimalismo elettronico - ricorse ad una tranquilla e metodica (ed a volte organica) rimozione della vasta serie di ornamenti presenti sia nella musica popolare che in quella classica, spianando la strada alla scoperta di nuovi ritmi, tale \u00e8 il senso del titolo dell'album \"Autobahn\" dei Kraftwerk.\nDal 1977 al 1982 sulla radio WGPR, e successivamente per tre anni su WJLB, Charles Johnson, meglio conosciuto come Electrifying Mojo, un DJ radiofonico di Detroit che presiedeva alla Midnight Funk Association, mise in onda un programma che diede speciale attenzione al gruppo minimalista elettronico tedesco dei Kraftwerk. \nPescando \"Autobahn\" tra i dischi scartati dalle stazioni in cui aveva precedentemente lavorato, poco dopo acquist\u00f2 anche una copia di Trans Europe Express, quando nel 1981 usc\u00ec l'album \"Computer World\", Mojo trasmise tutti gli album tutte le notti, creando un effetto durevole sugli ascoltatori.\nGhetto DJs.\nI DJ del ghetto trovarono terreno fertile nella sperimentazione. Una generazione che si rifiut\u00f2 di rimanere in silenzio davanti alla povert\u00e0 urbana, giovani con pochi soldi ma ricchi di immaginazione, capaci di forgiare un nuovo stile semplicemente con pezzi di ricambio.\nAspetti socioeconomici urbani.\nAssieme ai costi ridotti, eventi politici e sociali accelerarono ulteriormente la nascita e la crescita dell'hip hop.\nNel 1959, la Cross-Bronx Expressway fu costruita attraverso il cuore del Bronx, la grande arteria di comunicazione costrinse molti della classe media bianca a spostarsi, e caus\u00f2 disoccupazione diffusa tra i rimanenti abitanti di colore, per l'abbattimento di magazzini e fabbriche presenti sul tracciato della strada.\nNegli anni '70 la povert\u00e0 era dilagante. Quando furono costruiti pi\u00f9 di 15.000 appartamenti a Co-op, nella zona Nord del Bronx nel 1968, gli ultimi superstiti della classe media fuggirono dalla zona, rimasta alla mercede di gang composte da neri o latinoamericani, divenute potenti nell'area."}
{"id": "507644", "revid": "77358", "url": "https://it.wikipedia.org/wiki?curid=507644", "title": "Dassault Super Mystere B.2", "text": ""}
{"id": "507646", "revid": "1305772", "url": "https://it.wikipedia.org/wiki?curid=507646", "title": "Giacitura", "text": ""}
{"id": "507647", "revid": "438678", "url": "https://it.wikipedia.org/wiki?curid=507647", "title": "The Giant", "text": ""}
{"id": "507650", "revid": "66124", "url": "https://it.wikipedia.org/wiki?curid=507650", "title": "Batman (film 1966)", "text": "Batman (\"Batman: The Movie\") \u00e8 un film del 1966 diretto da Leslie H. Martinson, basato sui personaggi di \"Batman\" della DC Comics. Il film \u00e8 tratto dalla popolare serie televisiva omonima dello stesso anno, e fu il primo lungometraggio a colori per il cinema del personaggio \"Batman\".\nL'home video \u00e8 stata distribuita con il titolo Batman - Il film.\nTrama.\nQuando Batman e Robin vengono avvisati che il Commodoro Schmidlapp \u00e8 in pericolo a bordo del suo yacht, intervengono per una missione di salvataggio usando il Batcottero. Mentre Batman scende sulla scala per atterrare sullo yacht, questo improvvisamente svanisce sotto di lui. Si alza dal mare con uno squalo che attacca la sua gamba. Dopo che Batman lo ha rimosso con uno spray repellente per squali, lo squalo esplode (\u00e8 stato riempito con dell'esplosivo). Batman e Robin tornano all'ufficio del commissario Gordon, dove deducono che la missione era un trucco della Malavita Unita, un raduno di quattro dei pi\u00f9 potenti criminali di Gotham City: il Joker, il Pinguino, l'Enigmista e Catwoman.\nI quattro criminali si dotano di un disidratatore che pu\u00f2 trasformare gli umani in polvere (un'invenzione di Schmidlapp, ignaro di essere stato rapito) e sono fuggiti con un sommergibile preatomico. Batman e Robin apprendono che lo yacht era davvero una proiezione olografica e, a bordo del Batscafo, indagano su una boa che nasconde il proiettore sospetto, ma vengono intrappolati e bersagliati dai siluri del Pinguino (che comanda il sommergibile). Usano una radio come detonatore per distruggere due siluri e un delfino si sacrifica per intercettare il terzo. Catwoman, travestita da giornalista sovietica \"Kitayna Ireyna Tatanya Kerenska Alisoff\" (acronimo di Kitka), aiuta il gruppo a rapire Bruce Wayne e finge di essere rapita con lui, come parte di un complotto per attirare Batman e farlo finire in una trappola mortale (non sapendo che Bruce Wayne \u00e8 l'alter ego di Batman). Dopo che Bruce Wayne riesce a scappare, si maschera nuovamente come Batman e, insieme a Robin, ritorna nel quartier generale dei criminali, solo per trovare una bomba fumante. Batman si precipita in tutto il porto nella speranza di trovare un posto sicuro dove disporre la bomba, e per un soffio riesce a liberarsene. Il Pinguino, truccato da Commodoro, si offre di farsi identificare nella Batcaverna insieme a cinque scagnozzi disidratati. Questo piano fallisce quando gli scagnozzi improvvisamente scompaiono come antimateria una volta colpiti: il Pinguino li ha reidratati erroneamente con l'acqua pesante usata per la pila atomica, rendendoli altamente instabili.\nAlla fine, Batman e Robin non riescono ad impedire il rapimento del Consiglio di sicurezza delle Nazioni Unite al Palazzo dell'Organizzazione mondiale dell'ONU (cos\u00ec da estorcere miliardi di dollari per il riscatto). Con il Batscafo, intervengono per recuperarli (e Miss Kitka, presunta dal duo come loro prigioniera). Robin usa un'arma di cariche sonore per disabilitare il sottomarino del Pinguino e costringerlo ad emergere, dove si scatena una rissa tra il duo e l'equipaggio, compresi il Joker, l'Enigmista e il Pinguino. Sebbene Batman e Robin vincano il combattimento, Batman ha il cuore spezzato nello scoprire che l'amata Miss Kitka \u00e8 in realt\u00e0 Catwoman quando la sua maschera cade. Il commodoro Schmidlapp rompe accidentalmente le fiale contenenti i membri del Consiglio in polvere e starnutisce su di loro, disperdendo la polvere.\nBatman e Robin si mettono al lavoro, usando un elaborato separatore di polvere super molecolare per filtrare la polvere mista. Robin gli chiede se potrebbe essere nell'interesse del mondo per loro alterare i campioni di polvere, in modo che gli umani non possano pi\u00f9 farsi del male. In risposta, Batman afferma che non possono farlo, ricordando a Robin il destino degli scagnozzi del Pinguino e la loro contaminata reidratazione, e possono solo sperare che le persone in generale imparino a vivere insieme in pace da sole.\nCon l'attenzione del mondo, il Consiglio di sicurezza viene reidratato. Tutti i membri sono tornati in forma umana e in salute, ma continuano a litigare tra loro, totalmente ignari di ci\u00f2 che li circonda, ma ognuno di loro ora parla la lingua e mostra i manierismi stereotipati di una nazione diversa dalla propria. Batman esprime tranquillamente la sua sincera speranza a Robin che questa \"mescolanza di lingue\" faccia pi\u00f9 bene che male. Il duo lascia tranquillamente la sala del Palazzo scendendo dalla finestra con le loro Batcorde.\nProduzione.\nIl film \u00e8 stato girato nella pausa estiva tra la prima e la seconda stagione della serie. Le riprese iniziarono prima che l'attrice Lee Meriwether venisse scelta per il film. Di conseguenza Catwoman non appare con gli altri cattivi nella scena a bordo del sottomarino.\n\u00c8 l'ultima apparizione cinematografica dell'attore Reginald Denny.\nAdam West (interprete di Bruce Wayne/Batman) voleva un po' di tempo libero durante la lavorazione del film; fece richiesta alla troupe di girare tutte le sue scene in maniera ininterrotta e venne accontentato. West recit\u00f2 in soli 30 giorni di riprese.\nNella pellicola sono presenti i mezzi di trasporto di Batman: la Batmobile, il Batscafo, il Batcottero e la Batmoto (simile a un Sidecar). In un'intervista, visibile nel DVD del film, Burt Ward, l'interprete di Robin, racconta di come, quando il sidecar si separava, lui si trovasse senza controllo sul mezzo in movimento, andando a finire persino in un cespuglio di ortiche.\nAccoglienza.\nCritica.\nIl film ha ricevuto recensioni generalmente positive nel corso degli anni. L'aggregatore di recensioni Rotten Tomatoes ha riferito che il 78% dei critici ha dato al film una critica positiva basata su 32 recensioni, con una valutazione media di 6,22/10. Il consenso dei critici del sito afferma \"\"Batman - Il Film\" eleva il \"camp\" a una forma d'arte - e se la spassa facendo tutto gloriosamente ironicamente\". Su Metacritic il film ha una media di valutazione di 71 su 100 basata su 4 critici, indicando \"recensioni generalmente favorevoli\".\nLa rivista \"Variety\" dichiar\u00f2 nella loro recensione che \"l'intenso entusiasmo innocente di Cesar Romero, Burgess Meredith e Frank Gorshin come tre criminali \u00e8 bilanciato dall'innocente calma di Adam West e Burt Ward, Batman e Robin rispettivamente\"."}
{"id": "507651", "revid": "1982", "url": "https://it.wikipedia.org/wiki?curid=507651", "title": "Creolo", "text": "Il termine creolo deriva dall'antico castigliano \"criollo\" (\"meticcio, servo nato in casa\", e prima \"pollo nato in casa\", der. di \"criar\", lat. \"creare, allevare, nutrire\"), e fu diffuso nelle altre lingue tramite il portoghese ed il francese alla fine del XVI secolo. Originariamente indicava gli individui nati da genitori entrambi di origine europea nelle colonie americane; in seguito si estese ad indicare i meticci, significato oggi prevalente.\nOrigine.\nLa parola fu inizialmente utilizzata per indicare persone di origine europea nate nelle colonie del Nuovo Mondo, per distinguerle ed enfatizzarne i costumi mutati rispetto agli immigrati di classe elevata nati in Europa.\nIl termine e le sue varianti in altre lingue (\"crioulo\", \"cr\u00e9ole\", \"kriolu\", \"criol\", \"kreyol\", \"kriulo\", \"kriol\", \"krio\", etc.) possono far riferimento a:\nIn alcuni paesi, il termine \u00e8 poi spesso associato ad altri significati:\nIl qualificativo di \"criollo\" si d\u00e0, poi, per estensione a tutto ci\u00f2 che \u00e8 prodotto da \"criollos\" o nell'ambito della cultura creola, come ad esempio il cavallo criollo, il \"pan criollo\" o \"vals criollo\" (valzer peruviano) e quindi come sinonimo di \"nazionale\" (soprattutto nel \"Cono Sud\")."}
{"id": "507652", "revid": "1543377", "url": "https://it.wikipedia.org/wiki?curid=507652", "title": "General Motors EV1", "text": "La General Motors EV1 era un'autovettura a propulsione elettrica prodotta dall'azienda statunitense General Motors dal 1996 al 1999.\nDiventato un fenomeno di costume per la sua scelta tecnica e di distribuzione sul mercato, solamente a noleggio a lungo termine, detiene il primato di essere la prima auto elettrica a batteria realizzata dalla General Motors negli Stati Uniti e anche il primo veicolo nella storia della compagnia dotato del logo GM sul cofano.\nDopo essere diventata uno status symbol ecologista da parte di personalit\u00e0 politiche e dello spettacolo, venne ritirata dal mercato senza avere alcuno sviluppo successivo terminando cos\u00ec una scelta tecnologica innovativa, innescando nel contempo una serie di polemiche e malumori nel mondo non solo ecologista tanto da ricevere ancora pi\u00f9 pubblicit\u00e0 mediatica e arrivando a essere protagonista di un film documentario, \"Chi ha ucciso l'auto elettrica?\", presto diventato un cult.\nStoria.\nSviluppo.\nLa GM rese disponibili, per il noleggio a lungo termine, oltre 800 modelli EV1 (delle circa 1\u00a0100 prodotte) con la previsione di ritirarle dopo tre anni di servizio. Le EV1 erano disponibili solo in California e Arizona e la rete di assistenza affidata ad alcuni rivenditori selezionati della rete Saturn.\nIl progetto EV1 fu sviluppato principalmente per soddisfare le leggi anti-inquinamento della California. Un provvedimento, noto come \"ZEV mandate\", prevedeva che entro il 1998 almeno il 2% delle auto prodotte fosse a emissioni zero. La GM dichiara di aver investito oltre un miliardo di dollari per lo sviluppo e la commercializzazione della EV1, molti dei quali provenienti dagli 1,25 miliardi di dollari erogati dall'amministrazione Clinton nell'ambito del progetto (collaborazione per una nuova generazione di veicoli). Nonostante le numerose richieste di noleggio e i feeback positivi degli utilizzatori, la GM afferm\u00f2 che non era possibile vendere un numero sufficiente di veicoli da rendere il progetto EV1 redditizio. Il progetto fu abbandonato nel 2003.\nIl prezzo della vettura era stimato fra i 33\u00a0995 e i 43\u00a0955 dollari a fronte di un costo per il noleggio che partiva da 299 dollari fino a oltre 574 dollari al mese. Il costo del noleggio dipendeva anche dalla disponibilit\u00e0 di finanziamenti da parte dello stato. Un dirigente GM dichiar\u00f2 che ogni EV1 costava alla compagnia circa 80\u00a0000 dollari, inclusi i costi di ricerca e sviluppo.\nTecnologia.\nLa EV1 fu progettata come veicolo elettrico, non era un adattamento di un'auto a benzina e non utilizzava la trasmissione di un'auto gi\u00e0 esistente. La General Motors speriment\u00f2 numerose soluzioni tecnologiche sull'EV1, tra queste:\nMolte di queste tecnologie furono applicate per migliorare l'efficienza complessiva della EV1.\nLa prima generazione della EV1 (1996-1997) utilizzava batterie piombo acido ermetiche prodotte da Delphi, la seconda generazione (dal 1999) montava batterie al nichel metal idruro. Su alcune vetture della prima generazione furono montate in seguito batterie Panasonic, sempre in tecnologia VRLA.\nLa EV1 Gen1 permetteva di percorrere 90\u2013120\u00a0km con ogni ricarica utilizzando le comuni batterie Pb-Acido Delco (Delco fa parte del gruppo industriale Delphi). La EV1 Gen2 consentiva un'autonomia di 120\u2013240\u00a0km ed era equipaggiata con le comuni batterie Ovionics al nichel metal idrato. Le EV1 equipaggiate con le comuni batterie Pb-Acido Panasonic percorrevano 120\u2013160\u00a0km con ogni ricarica. La completa ricarica delle batterie richiedeva 8 ore (si poteva effettuare la ricarica parziale dell'80% in circa 2-3\u00a0ore). Il pacco batterie era composto da 26 moduli Pb-Acido 12\u00a0V per un totale di 67,4 MJ (18,7\u00a0kWh), oppure 26 moduli NiMH 13,2\u00a0V per complessivi 95,1 MJ (26,4\u00a0kWh).\nNel 1994 un prototipo di EV1 modificata stabil\u00ec il record di velocit\u00e0 per veicoli elettrici di serie, viaggiando a 295\u00a0km/h nel deserto dell'Arizona.\nLa EV1 su strada.\nLa EV1 aveva la pi\u00f9 bassa resistenza aerodinamica fra tutti i veicoli mai prodotti in serie grazie al fatto che al motore elettrico non serve un raffreddamento critico e quindi griglie per l'aria. Di conseguenza, a velocit\u00e0 autostradali, si udiva solo il rumore prodotto dal rotolamento degli pneumatici, erano completamente assenti fruscii aerodinamici e rumori provenienti dal motore. A velocit\u00e0 pi\u00f9 basse, e a macchina ferma, l'auto era completamente silenziosa, eccetto il leggero ronzio del cambio.\nLa velocit\u00e0 massima era limitata elettronicamente a 130\u00a0km/h, in realt\u00e0 il sistema di propulsione e l'aerodinamica della EV1 avrebbero permesso una velocit\u00e0 teorica di 300\u00a0km/h utilizzando un rapporto e centralina opportunamente modificati.\nLa velocit\u00e0 e altre informazioni erano visualizzate sul display digitale posto sopra il cruscotto.\nLa postazione di carica aveva dimensioni di 46x61x152\u00a0cm e la forma ricordava una pompa di benzina. Il collegamento per la ricarica era di tipo induttivo, si effettuava inserendo un connettore in plastica nella presa sul muso della vettura.\nPrincipali problemi.\nSecondo GM numerosi problemi sono stati segnalati nelle vetture prodotte e nei prototipi.\nSulle EV1 Gen1, dotate di batterie Pb-acido, difficilmente l'autonomia raggiungeva il valore dichiarato. Secondo GM il semplice utilizzo delle luci poteva ridurre la percorrenza anche del 10%, l'utilizzo del condizionatore peggiorava ulteriormente la situazione.\nNelle vetture Gen2, equipaggiate con battere Ni-MH, si verificava un surriscaldamento delle batterie. A causa della posizione, nel tunnel centrale, non era possibile dissipare correttamente il calore. Questo problema fu affrontato utilizzando curve di ricarica pi\u00f9 lente, oppure attivando il condizionatore della vettura durante la ricarica. Nel primo caso si allungavano i tempi di ricarica, mentre l'uso del condizionatore rendeva il processo di ricarica meno efficiente. Sempre secondo GM, le batterie Ni-MH, progettate per una vita operativa di almeno 3 anni, presentavano grossi problemi gi\u00e0 dopo 6 mesi. In fin dei conti, per l'utilizzo quotidiano e su piccole distanze, le batterie Pb-acido permettevano prestazioni migliori.\nData l'assoluta mancanza di punti di ricarica pubblici, era impossibile utilizzare la macchina su lunghe distanze, solo pochi temerari hanno utilizzato la EV1 per lunghi spostamenti, mentre la maggior parte degli utenti tornavano a casa ogni sera per poter ricaricare le batterie.\nPer quanto riguarda le richieste di noleggio, secondo GM, queste erano effettivamente molto numerose. Molti clienti rinunciavano al noleggio non tanto quando venivano chiaramente informati delle reali prestazioni della macchina, ma quando scoprivano che in caso di fermo per esaurimento delle batterie dovevano pagare salati sovrapprezzi. L'autonomia dichiarata della vettura era, s\u00ec, paragonabile alla percorrenza media giornaliera dei guidatori USA, ma negli stati in cui era disponibile la EV1, per varie ragioni ambientali, le percorrenze erano molto superiori alla media nazionale.\nFine della produzione.\nIl fallimento del progetto EV1 sarebbe stato determinato da vari fattori. La GM dichiar\u00f2 che il progetto era stato abbandonato perch\u00e9 anti-economico.\nLe cause legali da parte dei tre maggiori costruttori di auto, inclusa GM, ha spinto la \"California Air Resource Board\" (organo che si occupa dell'inquinamento dell'aria) ad\nalleggerire le normative anti inquinamento (ZEV mandate) a tal punto che la GM ha potuto cancellare il progetto EV1. Alla fine del periodo di noleggio, le auto sono state ritirate e stoccate a Burbank, California. La GM ha donato un esiguo numero di vetture a college e universit\u00e0 per gli studenti di ingegneria, e ad alcuni musei (tra cui l'Istituto Smithsonian); il 19 giugno 2006 l'auto \u00e8 stata rimossa dall'istituto Smithsonian. Nel marzo 2005, le ultime 78 vetture stoccate sono state trasferite nello stabilimento GM di Mesa, Arizona, per lo smaltimento definitivo, rottamazione e riciclaggio, fra lo stupore e le proteste dell'opinione pubblica.\nDa notare che, se la GM avesse venduto le auto rimanenti, queste sarebbero state sottoposte a garanzia e sarebbe stato necessario fornire ricambi e assistenza per almeno dieci anni.\nSecondo fonti ufficiali della GM, il progetto EV1 non \u00e8 stato un insuccesso, lo sviluppo dell'auto elettrica \u00e8 stato abbandonato quando \u00e8 stato chiaro che, il tanto atteso salto di qualit\u00e0 nella tecnologia delle batterie, non si sarebbe avverato.\nNon tutte le EV1 sono andate distrutte. Sembra che alcune di esse siano in circolazione sulle strade della citt\u00e0 di Warren (Michigan), dove si trova un centro di sviluppo\ndella GM.\nIl 30 giugno 2006 \u00e8 uscito negli USA un documentario intitolato \"Who Killed the Electric Car?\" Alcune settimane prima del debutto del film, l'Istituto Smithsonian ha annunciato che l'esemplare di EV1 esposto nel proprio museo sarebbe stato rimosso. Anche se la GM \u00e8 una dei pi\u00f9 importanti finanziatori del museo, entrambe le parti affermano che l'uscita del film non ha niente a che vedere con la rimozione dell'auto.\nIn un'intervista, rilasciata alla rivista Motor Trend, Rick Wagoner ha dichiarato che l'abbandono del progetto EV1 \u00e8 il maggior rimpianto del lavoro svolto, come amministratore delegato, presso la GM.\nMotorizzazioni alternative.\nLa General Motors present\u00f2 diversi prototipi con motorizzazioni alternative al Salone di Detroit 1998. Erano stati realizzati modelli con motore diesel/elettrico ibrido parallelo, motore a turbina/elettrico ibrido serie, una versione elettrica con celle a combustibile, e una versione a gas naturale equipaggiata con motore a combustione interna a basse emissioni.\nEra stato realizzato anche un nuovo telaio, per quattro passeggeri, allungato di 48,2\u00a0cm. Per i veicoli elettrici ibridi, il numero di batterie era passato a 44 moduli NiMH, disposti in una sola fila centrale. Le batterie potevano essere ricaricate completamente in sole 2 ore tramite il caricabatteria a induzione 220\u00a0V presente a bordo. Nella terza generazione i moduli batteria erano installati anche nel baule, e il motore trazione era passato a 139\u00a0CV. Le versioni ibride, utilizzando il solo motore elettrico, potevano percorrere 65\u00a0km completamente senza emissioni.\nEV1 a gas naturale.\nLa versione a gas naturale era l'unico prototipo non elettrico, utilizzava comunque lo stesso telaio allungato. Era equipaggiata con motore Suzuki 1000\u00a0cm\u00b3 turbo, tre cilindri, in alluminio, con albero a camme in testa. Grazie all'elevato numero di ottano del gas naturale (che permette un elevato rapporto di compressione) questo piccolo motore erogava 73\u00a0CV a 5500\u00a0giri/min.\nAl posto delle batterie erano stati sistemati due serbatoi che contenevano il gas a 200\u00a0bar. I serbatoi potevano essere riempiti in 4 minuti tramite un singolo ugello. Solenoidi interni ai serbatoi chiudevano il flusso del gas durante il rifornimento, una valvola di sicurezza interveniva in caso di eccessiva pressione o temperatura. Questo prototipo, equipaggiato con cambio CVT, accelerava da 0 a 100\u00a0km/h in 11 secondi. Si percorrevano 560\u00a0\u2013 650\u00a0km con un pieno, il consumo medio era di 3,9\u00a0L/100\u00a0km (rapportato a un motore a benzina).\nEV1 serie ibrida.\nQuesto prototipo era dotato di una turbina a gas, posta nel baule, che ricaricava le batterie. L'unit\u00e0 era composta da una turbina singolo stadio, monoalbero, con scambiatore di calore, e da un generatore AC ad alta velocit\u00e0 e magnete permanente, prodotto dalla Williams International; il peso dell'unit\u00e0 era di 99,8\u00a0kg, le dimensioni erano 50,8\u00a0cm di diametro per 55,9\u00a0cm di lunghezza, l'unit\u00e0 operava fra 100\u00a0000 e 140\u00a0000 giri/min.\nLa turbina poteva essere alimentata con diversi tipi di carburante, dalla benzina riformulata al gas naturale compresso.\nL'unit\u00e0 ausiliaria, che si avviava automaticamente quando la batteria scendeva sotto il 40%, forniva 40 kW, sufficienti per far viaggiare l'auto a 130 km/h e ricaricare i 44 moduli NiMh al 50%. Il serbatoio della capacit\u00e0 di 24,6 L permetteva al veicolo un'autonomia fino a 627 km per un consumo compreso tra i 2,4 e i 3,9 L/100\u00a0km, equivalenti a 41,7 e 25,6\u00a0km con un litro, in modalit\u00e0 ibrida. L'auto accelerava da 0 a 100\u00a0km/h in circa 9 secondi.\nEV1 ibrida parallelo.\nNel baule della versione ibrida parallelo era installato un motore diesel 1300\u00a0cm\u00b3 Isuzu da 75\u00a0CV, assieme a un motore/generatore elettrico da 6,6\u00a0CV. Entrambi i motori fornivano potenza alle ruote posteriori per mezzo di una trasmissione a controllo elettronico. Le ruote anteriori erano spinte dal motore AC a induzione, le tre unit\u00e0 erogavano complessivamente 222\u00a0CV, l'auto accelerava da 0 a 100\u00a0km/h in circa 7 secondi. La capacit\u00e0 del serbatoio permetteva di viaggiare per 885\u00a0km, il consumo medio era di 3,2\u00a0L/100\u00a0km.\nUna tecnologia simile \u00e8 stata utilizzata nel 2005 per il prototipo \"Opel Astra Diesel Hybrid\".\nEV1 con celle a combustibile.\nIn questo prototipo, i vantaggi della trazione elettrica erano ampliati tramite un sistema di celle a combustibile alimentate a metanolo (sviluppate da Daimler-Benz/Ballard per il prototipo Mercedes NECAR). Il veicolo consentiva un'autonomia di circa 480\u00a0km, consumo medio di 3,2\u00a0L/100\u00a0km, \naccelerazione da 0 a 100\u00a0km/h in circa 9 secondi."}
{"id": "507653", "revid": "767487", "url": "https://it.wikipedia.org/wiki?curid=507653", "title": ".cc", "text": ".cc \u00e8 il dominio di primo livello nazionale assegnato alle Isole Cocos e Keeling, un territorio dell'Australia.\nTale dominio \u00e8 gestito dalla Verisign che lo promuove come \"the next .com\" (in italiano \"il prossimo .com\")."}
{"id": "507655", "revid": "22828", "url": "https://it.wikipedia.org/wiki?curid=507655", "title": "Who the F**k are the arctic monkeys", "text": ""}
{"id": "507657", "revid": "1573940", "url": "https://it.wikipedia.org/wiki?curid=507657", "title": ".cd", "text": ".cd \u00e8 il dominio di primo livello nazionale assegnato allo Stato della Repubblica Democratica del Congo.\nFu creato nel 1997 come sostituto per il dominio .zr (Zaire) che fu abbandonato ed eliminato nel 2001.\nTale dominio \u00e8 usato spesso nei siti musicali grazie alla somiglianza con l'abbreviazione CD (Compact disc)."}
{"id": "507658", "revid": "729019", "url": "https://it.wikipedia.org/wiki?curid=507658", "title": "Seconda guerra sino-giapponese", "text": "La seconda guerra sino-giapponese (7 luglio 1937 - 2 settembre 1945) fu il maggiore conflitto mai avvenuto tra la Repubblica di Cina e l'Impero giapponese, e il pi\u00f9 grande conflitto asiatico del XX secolo. Combattuta prima e durante la seconda guerra mondiale termin\u00f2 con la resa incondizionata del Giappone il 2 settembre 1945, che mise fine alla seconda guerra mondiale.\nL'invasione della Cina, gi\u00e0 flagellata da anni di guerra civile, costituiva parte del progetto strategico complessivo giapponese per assumere il controllo dell'Asia. Le prime avvisaglie di questo piano sono comunemente conosciute come \"incidenti cinesi\", fatti che la propaganda giapponese attribu\u00ec alla Cina in modo da legittimare le successive invasioni. L'Incidente di Mukden nel 1931 fu il \"casus belli\" dell'occupazione della Manciuria da parte del Giappone, mentre l'Incidente del ponte di Marco Polo segn\u00f2 l'inizio dello scontro totale tra i due stati. La Cina non dichiar\u00f2 ufficialmente guerra al Giappone fino al dicembre 1941, per timore di alienarsi gli aiuti delle potenze occidentali; una volta che il Giappone fu entrato in guerra contro gli Alleati, la Cina fu sciolta da questo vincolo e pot\u00e9 dichiarare apertamente guerra alle Potenze dell'Asse.\nDal 1937 al 1941 la Cina combatt\u00e9 da sola, mentre dopo l'attacco di Pearl Harbor a fianco dei cinesi si schierarono anche le forze alleate, sia statunitensi sia sovietiche, che fornirono materiali, uomini e servizi addestrativi alle forze comandate da Chiang Kai-shek. Dopo la resa del Giappone, nazionalisti e comunisti cinesi tornarono a scontrarsi per il controllo del Paese, avviando cos\u00ec l'ultima fase della guerra civile tra nazionalisti e comunisti.\nTerminologia.\nIn cinese questa guerra \u00e8 nota principalmente come \"Guerra di resistenza contro il Giappone\" (\u6297\u65e5\u6230\u722d o \u6297\u65e5\u6218\u4e89, \"K\u00e0ng R\u00ec Zh\u00e0nzh\u0113ng\") ma \u00e8 anche conosciuta con il nome di \"Guerra degli otto anni di resistenza\" (\u516b\u5e74\u6297\u6230 o \u516b\u5e74\u6297\u6218) o semplicemente \"Guerra di resistenza\" (\u6297\u6230 o \u6297\u6218). In Giappone \u00e8 usato il termine \"Guerra sino-giapponese\" (\u65e5\u4e2d\u6226\u4e89, \"Nicch\u016b Sens\u014d\") in quanto ritenuto maggiormente neutrale.\nQuando la guerra ebbe inizio nel luglio 1937 nei pressi di Pechino, il governo del Giappone us\u00f2 l'espressione \"Incidente della Cina del Nord\" (\u5317\u652f\u4e8b\u5909, \"Hokushi Jihen\") e con il suo estendersi ai dintorni di Shanghai, nei mesi successivi, mut\u00f2 la denominazione in \"Incidente cinese\" (\u652f\u90a3\u4e8b\u5909, \"Shina Jihen\").\nLa parola \"incidente\" (\u4e8b\u5909, \"jihen\") fu scelta dal Giappone in quanto nessuno dei due Stati aveva dichiarato guerra all'altro. Il Giappone voleva evitare l'intervento di altri Stati come gli USA o la Gran Bretagna mentre la Cina sperava di evitare l'embargo sulle forniture militari da parte degli USA, che il presidente Roosevelt avrebbe voluto imporre in base agli atti di neutralit\u00e0 proclamati negli anni trenta.\nQuando, nel dicembre 1941, i due contendenti si dichiararono formalmente lo stato di guerra il Giappone utilizz\u00f2 il termine \"grande guerra asiatica del Pacifico\" (\u5927\u6771\u4e9c\u6226\u4e89, \"Dait\u014da Sens\u014d\"). Malgrado ci\u00f2, il governo giapponese continu\u00f2 a usare \"incidente cinese\" nei documenti ufficiali mentre i media giapponesi parafrasarono spesso la versione ufficiale in \"incidente Giappone-Cina\" (\u65e5\u83ef\u4e8b\u5909, \"Nikka Jihen\", \u65e5\u652f\u4e8b\u5909, \"Nisshi Jihen\") forma gi\u00e0 usata nei giornali durante gli anni trenta.\nLa definizione \"seconda guerra sino-giapponese\" non \u00e8 mai stata utilizzata in Giappone in quanto la prima guerra sino-giapponese tra Giappone e Impero Qing del 1894 \u00e8 a sua volta nota in giapponese come \"Guerra tra Giappone e Qing\" (\u65e5\u6e05\u6226\u4e89, \"Nisshin sens\u014d\").\nProdromi.\nLe origini della seconda guerra sino-giapponese possono essere fatte risalire alla prima guerra sino-giapponese del 1894-1895 in cui la Cina, governata dalla dinastia Qing, fu sconfitta dal Giappone e costretta a cedere l'isola di Taiwan e a riconoscere l'indipendenza della Corea nel Trattato di Shimonoseki. Il governo imperiale cinese era alla vigilia del suo collasso, che sarebbe stato favorito, di l\u00ec a poco, dalle rivolte interne e dalla pressione esercitata dalle potenze straniere; nello stesso periodo, il Giappone stava invece assurgendo a livello di grande potenza grazie alla politica di forzata modernizzazione intrapresa nell'epoca Meiji.\nIn questo quadro, e in seguito alla Rivoluzione Xinhai del 1911, che rovesci\u00f2 la dinastia Qing, fu fondata la Repubblica di Cina (1912). La giovane repubblica nacque debole a causa della presenza di forti poteri locali, ai cui vertici stavano i cosiddetti \"signori della guerra\", che spartirono il territorio in tanti microgoverni; per tale ragione, la possibilit\u00e0 di riunificare effettivamente la Nazione e resistere alla pressione dell'imperialismo straniero sembr\u00f2 per lunghi anni una semplice chimera.\nAlcuni signori della guerra erano loro stessi alleati e sostenuti da potenze straniere interessate ad avere influenza in Cina. Ad esempio Zhang Zuolin, \"signore\" della Manciuria, apr\u00ec il suo territorio al Giappone sia in termini economici sia militari. Fu proprio in virt\u00f9 di tali accordi con i poteri locali, durante i primi anni della repubblica cinese, che il governo giapponese cominci\u00f2 a esercitare ed estendere la sua influenza in Cina. Nel 1915 il governo giapponese pubblic\u00f2 le \"ventuno domande\" per definire i suoi interessi politici e commerciali in Cina e al termine della prima guerra mondiale subentr\u00f2 alla sconfitta della Germania nel controllo politico e militare dello Shandong.\nIl governo cinese Beiyang rimase incapace di resistere alle pressioni esterne fino alla Spedizione del Nord lanciata nel 1926 dal governo rivale del Kuomintang (KMT o governo nazionalista) con base a Canton. La \"spedizione\" attravers\u00f2 la Cina fino a giungere nello Shandong dove il \"signore della guerra\" di Beiyang, Zhang Zongchang, appoggiato dai giapponesi, cerc\u00f2 di bloccare il tentativo nazionalista di unificare la Cina. I fatti culminarono con l'Incidente di Jinan del 1928, quando l'esercito del Kuomintang ebbe un breve conflitto con truppe giapponesi.\nNello stesso anno il signore della guerra della Manciuria Zhang Zuolin fu assassinato a causa della sua diminuita disponibilit\u00e0 alla collaborazione con il Giappone. Nel 1928 il governo del Kuomintang, diretto da Chiang Kai-shek, dopo aver rotto l'alleanza con il Partito Comunista Cinese, riusc\u00ec infine a riunificare tutta la Cina. La persistenza di numerosi conflitti tra Cina e Giappone fu evidenziata dal nazionalismo cinese in uno degli obiettivi del documento \"Tre Principi del Popolo\" che incitava al rifiuto delle influenze straniere.\nIn realt\u00e0 la Spedizione del Nord unific\u00f2 solo in modo formale la Cina e i conflitti tra signori della guerra e diverse fazioni rivali del Kuomintang continuarono a rendere instabile la situazione interna. A ci\u00f2 si aggiunse lo scontro con il Partito Comunista Cinese, che aveva inizialmente appoggiato e partecipato alla Spedizione del Nord ma che nel 1927 era stato fatto segno di un tentativo di annientamento da parte del Kuomintang. In effetti questo scontro divenne una vera e propria guerra civile (che finir\u00e0 solo nel 1949) con il lancio delle Campagne di accerchiamento da parte del Kuomintang, che culmineranno con la famosa Lunga Marcia, che avrebbe permesso alle truppe controllate dal Partito Comunista di ritirarsi nel nord della Cina.\nIn questa situazione il governo nazionalista concentr\u00f2 la massima attenzione alla situazione interna definendo la politica della \"Pacificazione interna prima della resistenza esterna\" (\u6518\u5916\u5fc5\u5148\u5b89\u5185). L'estrema instabilit\u00e0 della situazione cinese permise al Giappone di perseguire i suoi piani di aggressione con l'Invasione della Manciuria nel 1931 a seguito dell'Incidente di Mukden. Nel 1932 lo Stato-fantoccio del Manchuku\u00f2 venne insediato in Manciuria sotto la guida dell'ultimo imperatore della dinastia Qing Puyi. Il nuovo Stato mancese, nell'ambito della politica estera giapponese, rappresentava una riserva di preziose materie prime e uno Stato-cuscinetto ai confini dell'Unione Sovietica.\nIncapace di reagire militarmente la Cina si rivolse alla Societ\u00e0 delle Nazioni per ottenere aiuto. L'indagine che ne segu\u00ec fu pubblicata nel \"rapporto Lytton\" che condannava il Giappone, con l'unico effetto di provocare il ritiro del Giappone stesso dalla Societ\u00e0 delle Nazioni. D'altronde questo era lo spirito degli interventi della comunit\u00e0 internazionale, che negli anni del primo dopoguerra preferiva, in generale, la politica dell'\"accomodamento\" nei confronti dei conflitti bellici, limitandosi a dichiarazioni di censura ma senza nessun intervento diretto nei confronti degli stati aggressori.\nAll\"'incidente di Mukden\" segu\u00ec una lunga serie di altri conflitti tra i due Stati. Nel 1932, in seguito all'incidente del 28 gennaio, vi fu un breve scontro bellico, che port\u00f2 alla smilitarizzazione della citt\u00e0 di Shanghai, con il divieto per la Cina di detenere truppe nella regione. Nel 1933 il Giappone condusse un attacco nella regione della Grande Muraglia che port\u00f2 al controllo della provincia di Rehe e alla smilitarizzazione della regione di Pechino-Tiensin. Il tentativo giapponese fu quello di creare una serie di regioni cuscinetto tra il Manchukuo e il governo nazionalista di Nanchino.\nLe possibilit\u00e0 di manovra del Giappone furono ulteriormente incrementate dai conflitti interni tra le varie fazioni cinesi. Pochi anni dopo la Spedizione del Nord il governo nazionalista controllava solamente la regione intorno al delta del Fiume Giallo mentre il resto della Cina era sotto il controllo di signori regionali. Il Giappone sfrutt\u00f2 appieno queste possibilit\u00e0 stringendo patti locali con i poteri regionali e favorendo una politica definita di \"specializzazione\" della Cina del Nord (\u83ef\u5317\u7279\u6b8a\u5316, \"h\u00faab\u011bit\u00e8sh\u016bh\u00f9a\") ossia un movimento fortemente autonomista nelle province di Chahar, Suiyuan, Hebei, Shanxi e Shandong.\nNel 1935, sotto la pressione del Giappone, la Cina firm\u00f2 l'accordo He-Umezu, che proibiva al governo nazionalista di eseguire operazioni militari nella provincia di Hebei perdendone cos\u00ec di fatto il controllo. Nello stesso anno fu anche sottoscritto l'Accordo Chin-Doihara, che alienava al governo cinese il controllo della provincia del Chahar. Di fatto, al termine del 1935, il governo cinese aveva rinunciato a qualsiasi influenza nel nord della Cina dove furono insediati il \"Concilio autonomo dell'Est-Hebei\" e il \"Concilio politico dell'Hebei-Chahar\", di emanazione giapponese.\nGli schieramenti.\nCina Nazionalista.\nNel 1937 il governo di Nanchino poteva disporre di 80 divisioni di fanteria, ciascuna con un organico di circa 8 000 uomini, nove brigate indipendenti, nove divisioni di cavalleria, 16 reggimenti di artiglieria e 3 battaglioni corazzati. La marina disponeva di un tonnellaggio complessivo di 59 000 tonnellate e l'aeronautica disponeva di circa 600 velivoli. Le unit\u00e0 cinesi erano dotate di armamento prodotto principalmente in Cina, presso gli arsenali di Hanyang e Guangdong. Solamente alcune unit\u00e0 addestrate da ufficiali tedeschi erano state riarmate con armi di produzione europea.\nA queste unit\u00e0 bisogna aggiungere quelle dei \"signori della guerra\" locali e quelle sotto il controllo del Partito Comunista Cinese. Spesso si trattava di reparti scarsamente addestrati e con armamento sorpassato, anche se vi erano notevoli eccezioni come le unit\u00e0 del Guangxi e quelle del Guangdong o le divisioni di cavalleria musulmana del nordovest.\nEsercito Imperiale giapponese.\nL'esercito giapponese, pur presentando una notevole capacit\u00e0 di movimento, non era preparato per sostenere una guerra di lunga durata. All'inizio del conflitto le forze presenti in Cina erano costituite da 17 divisioni di fanteria, composte ciascuna da 22 000 soldati e dotate di 5.800 cavalli, 9 500 fucili e mitragliatrici leggere, 600 mitragliatrici pesanti, 108 pezzi di artiglieria e 24 mezzi corazzati.\nA queste andavano aggiunte alcune unit\u00e0 speciali. La marina disponeva di un dislocamento di 1 900 000 tonnellate e l'aviazione di 2 700 velivoli. All'inizio del conflitto ciascuna divisione giapponese era considerabile pari, come potenza di fuoco, a quattro divisioni cinesi.\nL'invasione della Cina.\nL'inizio delle ostilit\u00e0.\nMolti storici collocano l'inizio della seconda guerra sino-giapponese al 7 luglio 1937, giorno dell'incidente del ponte di Marco Polo (ponte Lugou) mentre alcuni storici cinesi retrodatano l'inizio della guerra al 18 settembre 1931 data dell'incidente di Mukden, in seguito al quale incominciarono i primi scontri a bassa intensit\u00e0.\nDopo l'incidente del 7 luglio 1937 e il successivo scontro tra soldati cinesi e giapponesi a Langfang il 25 luglio 1937, i giapponesi inviarono ingenti rinforzi all'Armata di guarnigione in Cina e il primo ministro Fumimaro Konoe il 27 luglio annunci\u00f2 pubblicamente davanti alla Dieta di Tokyo che il suo governo era ormai deciso a raggiungere un \"Nuovo ordine\" in Asia orientale. I militari giapponesi rassicurarono le autorit\u00e0 politiche civili affermando che la guerra sarebbe stata vinta in \"tre mesi\" e che era necessario \"punire gli spudorati cinesi\". Il 28 luglio 1937 il nuovo comandante dell'Armata di guarnigione in Cina, generale Kiyoshi Katsuki, dopo aver dichiarato che avrebbe sferrato un'\"azione punitiva contro le truppe cinesi\", incominci\u00f2 concretamente le operazioni militari su larga scala che nella prima fase culminarono all'inizio di agosto con la battaglia di Pechino-Tientsin che si concluse con la vittoria nipponica e la conquista delle due citt\u00e0.\nL'incidente del ponte di Marco Polo non solo segn\u00f2 l'inizio di una guerra non dichiarata, fino al dicembre 1941, tra Cina e Giappone, ma rinsald\u00f2 anche la debole tregua che nel 1936 era stata attuata tra Kuomintang e Partito Comunista in funzione anti-giapponese; nata appunto dalla forzatura dell'incidente di Xi'an, dove Chiang Kai-shek era stato rapito da un \"Signore della guerra\" e rilasciato solamente dopo la stipula di un accordo con i comunisti, l'alleanza dette vita a un fronte unito antigiapponese che port\u00f2 alcune unit\u00e0 comuniste a essere integrate nell'Esercito Rivoluzionario Nazionale (Ottava Armata della Strada, Nuova Quarta Armata) pur mantenendo i propri comandanti.\nIl Giappone non aveva le forze, e neppure l'intenzione, di occupare e gestire tutta la Cina e in effetti, nella fase della loro massima espansione, i territori occupati consistettero nel nord (Manciuria e regione di Pechino), nelle regioni e citt\u00e0 costiere e nella valle dello Yangtze, per il resto il proposito era la creazione di una serie di stati fantoccio filogiapponesi. A causa dell'atteggiamento di superiorit\u00e0 tenuto dai nipponici e delle atrocit\u00e0 (massacri di civili, campi di concentramento, utilizzo della popolazione come \"cavia\" per esperimenti medici, lavoro forzato) commesse dall'esercito, l'amministrazione giapponese fu estremamente impopolare.\nLa Cina, dal canto suo, era completamente impreparata a una guerra totale, essendo priva di un'industria pesante in grado di supportare lo sforzo bellico e con pochi mezzi corazzati e veicoli per lo spostamento delle truppe. Fino alla met\u00e0 degli anni trenta la Cina aveva sperato che la Societ\u00e0 delle Nazioni fosse in grado, e avesse l'intenzione, di proteggerla dall'espansionismo del Giappone. In aggiunta a tutto ci\u00f2 il governo nazionalista di Nanchino era maggiormente interessato al confronto interno con il Partito comunista che alla difesa dell'integrit\u00e0 territoriale della Cina, in proposito Chiang Kai-shek soleva affermare:\nIl Fronte Unito.\nLa realizzazione di un fronte comune in funzione anti-giapponese, costituitosi gi\u00e0 nel 1936, fu il risultato delle pressioni sia dei comunisti guidati da Mao Zedong dietro la spinta dell'Unione Sovietica, sia da una parte dei signori della guerra che vedevano nell'espansionismo nipponico un grave pericolo per la loro stessa sopravvivenza.\nSebbene i comunisti avessero costituito la Nuova Quarta Armata e l'Ottava Armata di Marcia che erano nominalmente sotto il comando dell'esercito nazionalista, il \"fronte unito\" non fu mai veramente unificato e ciascuna parte era pronta a cercare vantaggi nel caso di una sconfitta giapponese. Tutti questi fatti costrinsero la Cina ad adottare una strategia difensiva che aveva come primo obiettivo il preservare la propria forza militare evitando quindi un confronto totale con l'invasore, confronto che avrebbe potuto essere considerato un suicidio.\nLe tensioni tra nazionalisti e comunisti non cessarono mai del tutto ed ebbero momenti di recrudescenza soprattutto nei territori dell'entroterra, meno esposti all'invasione nipponica. Partendo dalle loro basi nel nord della Cina, i comunisti estesero il pi\u00f9 possibile le zone sotto la loro influenza, comportandosi come un vero e proprio Stato e applicando riforme amministrative e fiscali principalmente a favore della classe contadina proletaria attuando vere e proprie confische delle propriet\u00e0 terriere. Con l'avvento del pieno potere a queste confische si aggiunse il massacro sistematico dei \"padroni\", cui dovevano assistere inorridite e spaventate le popolazioni dei villaggi.\nAlcune unit\u00e0 cinesi continuarono a resistere anche in condizioni di completo accerchiamento, rendendo l'effettivo controllo del territorio molto difficoltoso per i giapponesi, che si ritrovarono a controllare effettivamente solo le citt\u00e0 e le ferrovie, mentre le campagne erano spesso interessate alle azioni di gruppi di partigiani diretti soprattutto dal partito comunista.\nLa prima fase della guerra.\nDopo la caduta di Pechino l'8 agosto 1937, le truppe giapponesi furono costantemente rinforzate e passarono dal 21 agosto alla guida del generale Hisaichi Terauchi, comandante della nuova Armata regionale della Cina settentrionale; a settembre queste forze occuparono la citt\u00e0 di Datong, nello Shanxi e, dopo aver superato lo Huang Ho, avanzarono per 120 chilometri nello Hebei, tra Baoding e il Mar Giallo.\nSubito dopo l'inizio dell'attacco giapponese Chiang Kai-shek comprese che per ottenere lo sperato aiuto degli Stati Uniti e delle altre nazioni la Cina avrebbe dovuto mostrare di possedere almeno una certa capacit\u00e0 di resistenza. Dato che una ritirata troppo rapida dalle zone costiere avrebbe allontanato la possibilit\u00e0 di appoggio estero, Chang decise di tentare la difesa di Shanghai e schier\u00f2 le sue truppe migliori, le divisioni addestrate, organizzate e armate dagli istruttori tedeschi a difesa dei principali centri industriali.\nLa battaglia di Shanghai caus\u00f2 notevoli perdite su entrambi i fronti e fin\u00ec con la ritirata cinese verso Nanchino, che cadde in mano giapponese pochi mesi dopo. Fu una battaglia durissima; i giapponesi dovettero mobilitare oltre 200\u00a0000 truppe dell'Armata di spedizione di Shanghai, insieme a numerosi mezzi navali e aerei per conquistare la citt\u00e0 dopo oltre tre mesi di intensi combattimenti, le cui vittime superarono di gran lunga le previsioni iniziali. Per quanto riguarda i difensori cinesi, se da un punto di vista militare fu una sconfitta, essa raggiunse i suoi obiettivi politici mostrando al mondo la volont\u00e0 della Cina di resistere.\nLa battaglia, nonostante la sua conclusione, ebbe quindi un effetto positivo sul morale dei cinesi, la cui capacit\u00e0 di resistenza era stata di molto sottovalutata dai giapponesi che avevano affermato per scherno di essere in grado di \"...conquistare Shanghai in tre giorni e la Cina in tre mesi..\".\nDurante la fase di scontro frontale tra gli eserciti, fase che caratterizz\u00f2 il primo periodo della guerra, i cinesi ebbero in effetti solo un limitato numero di successi a fronte di numerose sconfitte, vittorie quasi sempre ottenute grazie a una strategia di attesa. Il Giappone conquist\u00f2, durante le prime fasi dello scontro, vaste porzioni di territorio: all'inizio del 1938, pertanto, il quartier generale a Tokyo sperava ancora di consolidare quelle posizioni limitando l'ampiezza del conflitto nelle aree occupate intorno a Shanghai, Nanchino e la maggior parte della Cina settentrionale, al fine di preservare le forze per una resa dei conti anticipata con l'Unione Sovietica. Ma i generali nipponici che combattevano in Cina, galvanizzati dai successi, intensificarono la guerra e vennero infine sconfitti a Taierzhuang. L'esercito giapponese dovette allora cambiare strategia e concentr\u00f2 quasi tutte le sue truppe, organizzate nell'Armata di spedizione della Cina centrale, per attaccare la citt\u00e0 di Wuhan, divenuta nel frattempo il cuore politico, economico e militare della Cina, nella speranza di distruggere la capacit\u00e0 combattiva dell'Esercito rivoluzionario nazionale (ERN) e di costringere il governo del Kuomintang a negoziare la pace. Ma dopo la conquista della citt\u00e0 di Wuhan il 20 ottobre 1938, il Kuomintamg si ritir\u00f2 a Chongqing per fondare una capitale provvisoria e rifiut\u00f2 ancora di negoziare, a meno che i giapponesi non accettassero un ritiro completo alle posizioni prima del 1937.\nI giapponesi reagirono con massicci bombardamenti aerei su obiettivi civili in tutta la Cina non occupata (a cominciare dalla capitale provvisoria di Chongqing), che causarono milioni di morti, feriti e senza tetto. All'inizio del 1939 i cinesi ottennero importanti vittorie a Changsha e Guangxi, ma il tentativo di lanciare una controffensiva su vasta scala l'anno successivo fall\u00ec a causa delle limitate capacit\u00e0 dell'industria militare e della scarsa esperienza delle truppe. L'azione dell'esercito giapponese, d'altra parte, rallent\u00f2 notevolmente, anche a causa dell'allungamento delle linee di rifornimento che divennero sempre pi\u00f9 vulnerabili. La strategia cinese divenne allora quella di prolungare la guerra nell'attesa del momento in cui le forze sarebbero state sufficienti per sconfiggere l'avversario in campo aperto.\nLe truppe cinesi incominciarono ad applicare la tecnica della \"terra bruciata\" allo scopo di ritardare l'avanzata nemica, distruggendo raccolti, dighe e argini in modo da provocare l'allagamento di vaste porzioni di territorio. Anche le installazioni industriali vennero trasportate dalle zone costiere a citt\u00e0 dell'interno. L'Incidente di Tientsin dell'estate del 1939, con cui nazionalisti cinesi assassinarono un'importante personalit\u00e0 giapponese, mise a rischio i rapporti tra Gran Bretagna e Giappone, ma fu risolto in via diplomatica con la consegna alle forze di occupazione dei responsabili.\nLo stallo nella guerra e l'atteggiamento straniero.\nNel 1940 la guerra entr\u00f2 in una fase di stallo. Mentre il Giappone controllava la maggior parte delle zone costiere, la guerriglia continuava nelle zone conquistate impedendo anche la loro espansione. Il governo nazionalista, che nel frattempo, come gi\u00e0 indicato, aveva spostato la sua capitale nella citt\u00e0 di Chongqing, ben all'interno del territorio ancora sotto il suo controllo, bench\u00e9 fosse formalmente alleato nel \"Fronte unito\" con il Partito Comunista Cinese, che aveva le sue basi nello Shaansi, preferiva conservare ci\u00f2 che rimaneva del suo esercito, evitando quindi d'impegnarlo in battaglie campali, nella previsione di un futuro confronto proprio con i comunisti.\nGli eventi avevano dimostrato che la Cina, con la sua scarsa capacit\u00e0 industriale e la limitata esperienza nella guerra moderna, non era in grado di lanciare una controffensiva in grande stile nei confronti del Giappone. Chiang Kai-shek non aveva certo intenzione di giocarsi il \"tutto per tutto\" rischiando il suo esercito male armato e scarsamente addestrato, in un'azione che avrebbe potuto culminare in un'ulteriore sconfitta che lo avrebbe lasciato indifeso sia verso i giapponesi, sia verso l'opposizione interna allo stesso Kuomintang.\nLe truppe migliori erano state perse nella battaglia di Shanghai e ci\u00f2 che ne restava costituiva il perno su cui si reggeva il resto dell'esercito. D'altra parte il Giappone aveva sofferto perdite inaspettate a causa della resistenza interna nei territori conquistati e aveva grossi problemi di amministrazione degli stessi, in quanto costretto a destinare una grossa parte delle sue truppe, e tutte quelle collaborazioniste, all'attivit\u00e0 di guarnigione, principalmente per proteggere le linee di rifornimento.\nL'inizio della guerra in Europa e la caduta della Francia nel 1940, non ebbero alcun riflesso sullo scenario cinese. Molti analisti militari avevano predetto che il Kuomintang non avrebbe potuto resistere a lungo con la maggior parte delle industrie collocate nelle aree pi\u00f9 popolose conquistate o pericolosamente vicine alla linea del fronte e in assenza di sostanziali aiuti internazionali, che nessuno sembrava voler fornire vista l'alta probabilit\u00e0 di tracollo della Cina e anche per evitare uno scontro diretto con il Giappone.\nNegli anni trenta l'Unione Sovietica, la Germania e l'Italia avevano fornito alla Cina un certo aiuto militare. L'Unione Sovietica, nel timore che il Giappone potesse tentare l'invasione della Siberia, e quindi, in caso di guerra in Europa, di dover combattere su due fronti, aiut\u00f2 il governo nazionalista bench\u00e9 sperasse che il conflitto tra Cina e Giappone permettesse al Partito Comunista Cinese di avere un maggior peso nello scacchiere cinese. Nel settembre 1937 venne predisposta un'operazione segreta (Operazione Zet) avente lo scopo di fornire al governo nazionalista sia esperti tecnici e militari, tra cui il generale Georgy Zhukov, sia materiale bellico costituito da velivoli da caccia e bombardamento. L'Unione Sovietica invi\u00f2 anche aiuti alle unit\u00e0 comuniste almeno fino a quando il suo ingresso in guerra, nel 1941, non assorb\u00ec del tutto le risorse disponibili.\nPer ottenere una guerra tra Cina e Giappone, Stalin attiv\u00f2 come agente comunista il generale Zhang Zhi Zong, comandante della guarnigione Shanghai-Nanchino. Questi fece quanto in suo potere per scatenare la guerra tra Cina e Giappone, che avrebbe tenuto lontano quest'ultimo dal tentativo di entrare in Siberia, come Stalin temeva. Il generale Zhang Zhi Zong cerc\u00f2 inizialmente di convincere Chiang a sferrare il primo colpo contro il Giappone, ma questi esitava conoscendo lo strapotere militare giapponese. Il generale, su pressione dai russi, prese dunque l'iniziativa e costrinse con fatti di guerra e con menzogne ad attivare Chiang Kai-shek che il 16 agosto 1937 diede l'ordine di assalto generale contro le truppe giapponesi. Immediatamente Stalin si dette da fare per fornire armi alla Cina e il 21 agosto firm\u00f2 un patto di non aggressione con il governo di Nanchino.\nEssendo Chiang Kai-shek apertamente anticomunista e confidando in una sconfitta finale del Partito Comunista Cinese, la Germania forn\u00ec alla Cina nazionalista una grande quantit\u00e0 di armi e di istruttori. Ufficiali appartenenti al Kuomintang, tra cui Chiang Wei-kuo, secondogenito di Chiang Kai-shek, furono addestrati in Germania. Prima del 1939 la met\u00e0 delle esportazioni tedesche di armi riguard\u00f2 la Cina. Comunque il progetto di 30 nuove divisioni addestrate e armate come quelle tedesche non giunse mai a piena realizzazione, a causa dell'entrata del Giappone nell'Asse.\nUfficialmente Stati Uniti, Regno Unito e Francia rimasero neutrali riguardo al conflitto sino-giapponese fino al 1941 (l'Attacco di Pearl Harbor). Dopo tale data fornirono materiale e personale per aumentare le possibilit\u00e0 di resistenza della Cina Nazionalista.\nDal 1933 anche l'Italia aveva sviluppato una politica di sostegno al regime del Kuomintang, vendendo alcuni dei pi\u00f9 moderni apparecchi da caccia (Fiat C.R.42, Breda Ba.27, Savoia-Marchetti S.M.81) e altre forniture militari (quali i \"tankette\" CV33). Da notare che lo stesso capo di Stato Maggiore dell'Aeronautica cinese era un ufficiale italiano, ossia il generale Roberto Lordi. L'Italia aveva offerto essenzialmente del supporto aereo sotto forma di mezzi, istruttori e tecnici e, grazie a una societ\u00e0 mista italo-cinese, incominci\u00f2 a installare una fabbrica aeronautica. Ma dopo l'adesione al Patto Anticomintern l'Italia si avvicin\u00f2 al Giappone e fu una delle poche nazioni a fornire armi, apparecchi (in particolare i bombardieri Fiat B.R.20 con relativi istruttori) ed equipaggiamento all'esercito giapponese, ma in numero limitato, poich\u00e9 l'Impero nipponico era ampiamente autosufficiente nella produzione di armi.\nSeppur in maniera non ufficiale l'opinione pubblica statunitense, che all'inizio degli anni trenta era stata favorevole al Giappone, cominci\u00f2 a orientarsi verso il Kuomintang, anche a causa delle notizie sul comportamento dell'esercito giapponese nei confronti dei civili. Nell'estate del 1941 gli Stati Uniti permisero la costituzione di un corpo di piloti volontari, detti poi le Tigri Volanti, dotati di velivoli di fabbricazione statunitense, per potenziare la difesa aerea cinese. In effetti i volontari non entrarono in azione fino a dopo lo scoppio delle ostilit\u00e0 tra Stati Uniti e Giappone. Un'altra azione anti-giapponese fu l'inasprimento dell'embargo sull'acciaio e sul petrolio nei confronti del Giappone, azione questa che convinse l'Impero del sol levante che gli Stati Uniti non avrebbero permesso ulteriori azioni militari nel sud-est asiatico alla ricerca soprattutto di petrolio, il che condusse all'Attacco di Pearl Harbor.\nEffetti dell'occupazione giapponese.\nA partire dal 1940 il fronte rimase praticamente stabile: i cinesi erano riusciti a impedire la totale occupazione del loro territorio e le azioni di resistenza nelle parti occupate tenevano le truppe giapponesi in costante tensione logorandole lentamente e impedendo quindi l'organizzazione di nuove e vaste offensive, sebbene fossero a loro volta incapaci di lanciare una vera e propria controffensiva.\nLa creazione della Repubblica di Nanchino, uno stato fantoccio nei territori cinesi occupati, non sort\u00ec praticamente alcun effetto n\u00e9 sul piano politico n\u00e9 su quello militare; tale stato, governato da una figura di spicco uscita dal Kuomintang, Wang Jingwei, non ottenne alcun riconoscimento internazionale, al di fuori delle Potenze dell'Asse.\nNel 1940 l'esercito comunista cinese lanci\u00f2 un'offensiva nel nord della Cina (Offensiva dei 100 reggimenti, agosto-dicembre 1940), distruggendo un nodo ferroviario e facendo saltare un'importante miniera di carbone. Ci\u00f2 frustr\u00f2 particolarmente l'esercito giapponese, che rispose con la politica dell'\"uccidi tutti, depreda tutto, brucia tutto\" (\u4e09\u5149\u653f\u7b56, \"S\u0101ngu\u0101ng Zh\u00e8ngc\u00e8\", in giapponese \"Sank\u014d Seisaku\", cio\u00e8 \"politica dei tre tutto\"). A partire da questo momento le rappresaglie nei territori occupati s'intensificarono.\nLa seconda guerra mondiale.\nL'Attacco a Pearl Harbor del dicembre 1941, che coinvolse gli USA nel conflitto mondiale, modific\u00f2 anche la situazione del conflitto cinese, facendolo diventare parte del conflitto generale. Il governo della Cina Nazionalista, che fino a quel momento aveva evitato di dichiarare apertamente guerra al Giappone per non vedersi chiusi del tutto gli aiuti dagli USA (in base alla politica di neutralit\u00e0), formalizz\u00f2 lo stato di guerra a partire dall'8 dicembre, il giorno dopo l'attacco. La prospettiva cambiava completamente e da una strategia di sopravvivenza si pass\u00f2 a una strategia per una vittoria definitiva.\nL'esercito nazionalista ricevette consistenti aiuti sotto forma di materiale e personale per l'addestramento delle truppe e pot\u00e9, in alcuni casi, passare all'offensiva. Forze cinesi presero parte alla campagna della Birmania. Nel 1942 Chiang Kai-shek venne riconosciuto come comandante in capo delle forze alleate in Cina, affiancato, per un certo tempo, dal comandante delle forze statunitensi nel teatro di guerra Cina, Birmania, India, Joseph Stilwell nel ruolo di capo dello stato maggiore. Le relazioni tra Stilwell e Chiang si deteriorarono velocemente a causa dell'inefficienza e della corruzione che affliggevano il governo cinese.\nStilwell critic\u00f2 aspramente la condotta cinese della guerra sia sui \"media\" sia presso il presidente USA Franklin Delano Roosevelt, ma la sua speranza di ottenere il comando supremo delle truppe cinesi trov\u00f2 la ferma opposizione di Chiang Kai-shek. Il generale cinese era esitante, anche a causa delle gravissime perdite gi\u00e0 subite dalla Cina, a impegnare maggiormente le proprie forze in un conflitto che, al momento, non sembrava indicare chiaramente chi sarebbe stato il vincitore. Gli alleati persero rapidamente quindi la fiducia nella capacit\u00e0 cinese di condurre operazioni offensive in Asia e preferirono opporsi al Giappone impiegando una strategia di confronto \"isola per isola\" nell'Oceano Pacifico.\nLo scontro di interessi tra Cina, USA e Regno Unito emerse chiaramente durante la guerra nel Pacifico. Il \"premier\" inglese Winston Churchill si dimostr\u00f2 riluttante a inviare nuove truppe in Indocina nel tentativo di riaprire la strada della Birmania, ossia un corridoio attraverso l'Indocina appunto per far affluire rifornimenti alla Cina i cui porti principali erano tutti in mano giapponese. Oltre alla prevedibile ostilit\u00e0 cinese verso la politica del \"premier\" britannico, \"Europe first\", anche le richieste di ulteriore impegno militare cinese nella zona della Birmania vennero viste come un tentativo di usare la potenza cinese per difendere l'impero coloniale inglese nel sud est asiatico e proteggere l'India da un possibile attacco giapponese.\nChiang Kai-shek era invece convinto che la Cina avrebbe dovuto usare le sue truppe per proteggere le basi dei bombardieri statunitensi situate nel nordest del suo territorio, una strategia questa supportata anche da Claire Chennault. Un ulteriore motivo di attrito tra Cina e Regno Unito fu l'appoggio cinese all'indipendenza dell'India, posizione rimarcata in un incontro tra Chiang Kai-shek e il Mahatma Gandhi nel 1942. L'interesse statunitense per il teatro cinese era principalmente nella consapevolezza dell'alto numero di truppe giapponesi che questo impegnava e dalla possibilit\u00e0 di posizionare in territorio cinese basi aeree. Nel 1944, quando gi\u00e0 la situazione del Giappone aveva cominciato a deteriorarsi, il Giappone lanci\u00f2 una vasta operazione, operazione Ichigo, per attaccare appunto le basi aeree che avevano cominciato a essere operative.\nQuesta operazione port\u00f2 all'occupazione del Hunan, del Henan e dello Guangxi. Nell'ultima fase della guerra il Giappone prese in considerazione di ritirare parte delle truppe schierate in Cina per affrontare gli USA, ma l'unico effetto di questo intendimento fu lo spostamento dell'armata del Guandong, operazione che fin\u00ec per facilitare l'avanzata delle truppe dell'Unione Sovietica dopo la sua entrata in guerra contro il Giappone l'8 agosto 1945. Nel 1945 venne messo a punto un piano congiunto tra Cina e USA per liberare del tutto il territorio occupato dal Giappone, ma l'intervento dell'Unione Sovietica (Operazione tempesta d'Agosto) e la resa del Giappone con la conseguente fine della guerra non permisero di renderlo operativo.\nLa fine della guerra.\nIl 9 agosto del 1945, dopo lo sgancio delle bombe atomiche su Hiroshima e Nagasaki, l'Unione Sovietica denunci\u00f2 il suo patto di non aggressione con il Giappone e attacc\u00f2 i nipponici in Manciuria conseguentemente agli accordi presi a Jalta che prevedevano tale azione entro tre mesi dalla fine della guerra in Europa.\nGli accordi di Jalta prevedevano anche di firmare un trattato con Chiang Kai-shek, ma esso non fu mai stipulato, poich\u00e9 era intenzione di Stalin occupare quanto pi\u00f9 territorio possibile per sostenere la causa di Mao Zedong.\nL'attacco sovietico fu portato da tre gruppi di armate, che in meno di due settimane distrussero l'esercito giapponese del Kwantung, forte di un milione di uomini, ma carente di adeguato equipaggiamento. Queste truppe si fermarono in Manciuria per dei mesi, creando nella popolazione cinese lo stesso risentimento verso i giapponesi per le nefandezze eseguite.\nQuesta rotta, unita al lancio delle bombe atomiche sulle cittadine giapponesi di Hiroshima e Nagasaki, port\u00f2 il Giappone alla capitolazione nell'agosto 1945. Le truppe giapponesi in Cina si arresero ufficialmente il 9 settembre 1945 e concordemente agli accordi del Cairo del 1943 la Manciuria, Taiwan e le isole Pescatores, oltre ovviamente a tutto il territorio cinese occupato dopo il 1936, ritornarono sotto la sovranit\u00e0 cinese. Solamente le isole Ry\u016bky\u016b rimasero assegnate al Giappone.\nLe tre fasi del conflitto.\nNel complesso la seconda guerra sino-giapponese pu\u00f2 essere suddivisa, dal punto di vista strategico, in tre periodi.\nLe forze in campo.\nCina Nazionalista.\nL'esercito della Cina nazionalista impieg\u00f2 nel conflitto circa 4 300 000 soldati suddivisi in 515 divisioni di vario tipo. Non tutte queste unit\u00e0 furono operative nello stesso tempo e spesso, in seguito a eventi bellici, nuove unit\u00e0 furono formate unendo i resti di formazioni messe fuori combattimento.\nNel 1937 le divisioni operative erano 170, ciascuna con una forza di 4 000-5 000 soldati e in generale una potenza di fuoco nettamente inferiore alle divisioni giapponesi, soprattutto nel campo delle artiglierie e dei mezzi corazzati. Anche nella parte dei servizi ausiliari come rifornimenti, comunicazioni, sanit\u00e0, intelligence, l'esercito cinese si trovava in una condizione di netta inferiorit\u00e0.\nL'esercito nazionalista del periodo, pu\u00f2 essere, a grandi linee, suddiviso in due gruppi di unit\u00e0. Il primo detto \"dixi\" (\u5ae1\u7cfb - discendente diretto) che comprendeva le divisioni guidate da ufficiali usciti dall'accademia militare di Whampoa direttamente fedeli a Chiang Kai-shek e considerate la parte principale (\u4e2d\u592e\u8ecd) dell'esercito. Il secondo gruppo di unit\u00e0 conosciute come \"zapai\" (\u96dc\u724c, \"unit\u00e0 miste\") comprendeva tutte quelle comandate da ufficiali che non si erano formati all'accademia di Wamphoa e noto anche come \"esercito regionale\" o \"esercito provinciale\".\nBench\u00e9 entrambi i gruppi facessero parte dell'esercito nazionalista, ci\u00f2 che li distingueva principalmente era la fedelt\u00e0 al governo centrale di Chiang Kai-shek. Molte unit\u00e0 controllare da \"signori della guerra\" locali furono incorporate nell'esercito, ma rimasero di fatto indipendenti dal comando centrale. Questi \"eserciti locali\" controllavano anche zone rilevanti della Cina come Guangxi, Shanxi, Yunnan.\nNel corso del conflitto anche una parte delle forze controllate dal partito comunista venne posta sotto il comando dell'esercito nazionalista; bench\u00e9 sia difficile stimare l'entit\u00e0 di tali reparti di \"guerrilla\", si valuta che le due principali armate (\"Ottava Armata della Strada\" e \"Nuova Quarta Armata\") pi\u00f9 altre unit\u00e0 irregolari, assommassero a circa 1 300 000 soldati.\nGiappone.\nLe forze giapponesi in Cina furono composte in parte da truppe regolari e in parte da truppe ausiliare fornite dagli stati fantoccio. L'originario Esercito del Kwantung che, in modo spesso semiautonomo dal governo di Tokyo, aveva gestito l'occupazione della Manciuria e le prime fasi dello scontro con la Cina, venne via via integrato con ulteriori truppe. Nel momento del massimo impegno, circa met\u00e0 delle divisioni dell'Esercito Imperiale giapponese furono impegnate in Cina per un totale di circa 2.000.000 di soldati.\nL'esercito cinese collaborazionista (\u50de\u8ecd), rifornito dagli stati fantoccio del Manchukuo e del Governo Riformatore della Repubblica Cinese, arriv\u00f2 a contare fino a 2.100.000 unit\u00e0 e fu il solo esercito collaborazionista della storia a superare, per entit\u00e0, l'esercito invasore. Tuttavia la forza effettiva non super\u00f2 mai i 900 000 soldati, impiegati prevalentemente per servizi di guarnigione e logistica nelle aree occupate. Furono molto rari i casi in cui queste unit\u00e0 vennero usate al fronte a causa della loro scarsa esperienza e fedelt\u00e0.\nPerdite.\nIl secondo conflitto sino-giapponese dur\u00f2 97 mesi e 3 giorni (calcolati dal 1937 al 1945).\nPerdite cinesi.\nL'esercito del Kuomintang fu coinvolto in 22 battaglie principali, molte delle quali videro impegnati pi\u00f9 di 100 000 uomini per parte, 1 171 battaglie minori, molte delle quali con 50 000 uomini coinvolti, e 38 931 scontri di minore importanza. Una valutazione del numero di azioni condotte dalle truppe sotto il controllo del Partito Comunista Cinese \u00e8 invece decisamente problematica, trattandosi principalmente di azioni di \"guerriglia\" svolte soprattutto nelle zone rurali della Cina.\nI cinesi persero, approssimativamente, 3 220 000 soldati, 9 130 000 civili morti per azioni di guerra dirette, e altri 8 400 000 civili morti per cause riconducibili alla guerra. Alcuni storici cinesi valutano la cifra complessiva di morti in 35 000 000.\nI danni economici possono essere valutati a 383 301 000 000\u00a0$ Usa (al cambio del 1937) pari a circa 50 volte il PIL annuale del Giappone nello stesso momento. Come ulteriore conseguenza del conflitto si ebbero anche circa 9 milioni di rifugiati.\nPerdite giapponesi.\nIl Giappone dichiar\u00f2 di aver avuto, nella guerra, 1 100 000 perdite tra morti, feriti e scomparsi. Secondo il ministero della difesa i morti sarebbero stati 200 000, cifra contestata dai cinesi che affermarono di aver ucciso circa 1 700 000 giapponesi. Una cifra considerata accettabile da molti storici \u00e8 quella di 480 000 morti.\nConseguenze.\nNel 1945 la Cina usc\u00ec dalla seconda guerra mondiale facendo parte, almeno nominalmente, del gruppo delle grandi potenze che l'avevano vinta bench\u00e9 la nazione fosse prostrata da una grave crisi economica e travagliata di fatto dalla guerra civile. L'economia, messa in crisi dalla guerra, entr\u00f2 in una grave spirale inflazionistica anche a causa delle attivit\u00e0 speculative di molti membri del governo nazionalista, e sub\u00ec ulteriori colpi a causa di fenomeni naturali aggravati dalla mancata manutenzione del sistema idrico della valle del Fiume Giallo, il cui straripamento provoc\u00f2 ulteriori milioni di profughi e condizioni di vita precarie in molte regioni.\nGli accordi di Jalta del febbraio 1945, che prevedevano l'ingresso delle truppe sovietiche in Manciuria, furono presi con l'assenso del governo nazionalista che sperava cos\u00ec di diventare l'unico interlocutore cinese del governo di Mosca. Al termine della guerra l'Unione Sovietica, sempre secondo gli accordi di Jalta, stabil\u00ec una sua sfera d'influenza sulla Manciuria, smantellando e trasportando sul proprio territorio pi\u00f9 della met\u00e0 delle industrie lasciate dai giapponesi. La presenza sovietica nel nordest della Cina permise al Partito Comunista Cinese una grande libert\u00e0 di movimento e anche di armamento, utilizzando ci\u00f2 che i giapponesi avevano abbandonato dopo la resa.\nLa guerra lasci\u00f2 il governo nazionalista indebolito e scarsamente popolare, mentre rafforz\u00f2 il Partito Comunista sia dal punto di vista militare sia come popolarit\u00e0. Nelle \"zone liberate\" Mao Zedong fu abile nell'applicare i principi del marxismo-leninismo alla particolare situazione cinese. Egli e i quadri dirigenti del partito si proposero alla guida delle masse contadine vivendo in mezzo a loro, mangiando lo stesso cibo e cercando di pensare alla stessa maniera. A queste tattiche si unirono anche campagne di indottrinamento politico, di alfabetizzazione e di coercizione nei confronti delle classi \"agiate\". L'Esercito di Liberazione Popolare si costru\u00ec un'immagine di fiero combattente della \"guerriglia\" in difesa del popolo cinese.\nPer tutto il periodo della guerra il Partito Comunista Cinese continu\u00f2 a rafforzarsi soprattutto nelle \"aree liberate\" passando dai 100 000 membri del 1937 a 1 200 000 del 1945. Queste furono le condizioni che permisero a Mao Zedong, ormai capo indiscusso del partito, di portarlo nel 1949, alla vittoria nella guerra civile costringendo il governo nazionalista a rifugiarsi nell'isola di Taiwan.\nLe vicende della guerra rimangono il maggior problema nelle relazioni diplomatiche tra Cina e Giappone. Da una parte la Cina accusa il Giappone, e spesso il suo governo, di cercare di \"cancellare\" la memoria dell'aggressione e delle azioni contrarie alle convenzioni belliche commesse da alcune unit\u00e0 giapponesi in Cina (Unit\u00e0 731), dall'altra si accusa il governo cinese di enfatizzare il ruolo avuto dal Partito Comunista nella guerra."}
{"id": "507660", "revid": "1935652", "url": "https://it.wikipedia.org/wiki?curid=507660", "title": "Prelato", "text": "Un prelato (o presule) nella Chiesa cattolica, \u00e8 un presbitero secolare o regolare insignito di tale titolo dalla Santa Sede.\nLa parola deriva dal latino \"pr\u00e6latus\", participio passato del verbo \"pr\u00e6ferre\", che significa preferire indicando in generale la persona preminente sulle altre in un dato consesso.\nI prelati si distinguono in superiori e minori, identificando i primi come soggetti insigniti dell'ordinazione episcopale o della nomina cardinalizia, mentre i secondi sono coloro che per speciale concessione della Santa Sede godono di un incarico o titolo preminenti rispetto al resto del clero. Prelati inferiori sono i cappellani di Sua Santit\u00e0, i prelati d'onore e i protonotari apostolici, ma prima della riforma della Corte pontificia, mediante il motu proprio \"Pontificalis Domus\", i prelati si distinguevano in prelati di mantellone e di mantelletta.\nViene inoltre definito prelato colui che regge una prelatura territoriale.\nPrelato di mantellone.\nSono prelati di mantellone gli ecclesiastici della Corte pontificia che detengono il titolo di Cappellano segreto, Cappellano segreto d'onore, Cameriere segreto partecipante, Cameriere segreto soprannumerario e Cameriere d'onore in abito paonazzo. Il loro titolo \u00e8 temporaneo e cessa con la morte del pontefice che li ha eletti. Si fregiano del titolo di monsignore.\nIl nome di prelato di mantellone \u00e8 dovuto alla sopravveste caratteristica di questi prelati, di colore paonazzo, lunga fino ai piedi e da indossarsi sopra la talare o sottana paonazza. La fascia \u00e8 sempre paonazza, solo di un tono diverso rispetto all'abito, e termina con un fiocco. Indossano altres\u00ec le fibbie alle scarpe ed il collare violaceo. Nei solenni cortei papali e nelle sacre funzioni, i prelati di mantellone possono indossare la cappa rossa con seta in estate ed ermellino in inverno. Non hanno l'uso del rocchetto, ma della sola cotta, salvo particolari concessioni come per il capitolo dei Santi Celso e Giuliano, i cui canonici avevano dapprima il titolo di Cappellani segreti d'onoree, dal 1939, quello di Camerieri segreti soprannumerari. Ai canonici dei Santi Celso e Giuliano, papa Benedetto XV aveva concesso l'uso del rocchetto, nelle sacre funzioni ed in coro.\nVi erano quattro cariche prelatizie che potevano essere occupate da uomini coniugati ed indossare un mantellone: l'Avvocato fiscale, il Procuratore generale, l'Avvocato de' poveri, e il Commissario della camera. Costoro avevano funzione di prelati, ma potevano convivere con la moglie e vestire l'abito ecclesiastico con un mantello mezzano che giungeva fino ai polpacci e che si chiamava anch'esso mantellone, senza cotta n\u00e9 rocchetto.\nNel 1969 la Santa Sede abol\u00ec l'uso del mantellone.\nPrelato di mantelletta.\nI prelati di mantelletta sono di rango superiore rispetto ai prelati di mantellone e si fregiano sempre dell'appellativo di monsignore. Il loro titolo \u00e8 a vita e non cessa con la morte del pontefice. Appartengono a questo rango della Corte pontificia i prelati domestici e i protonotari apostolici.\nIndossano collare, abito talare con coda, ma da mantenere sempre legata, e fascia con fiocco il tutto paonazzo, mantelletta paonazza aperta davanti con fodere rubino, calze paonazze e fibbie alle scarpe. Ai prelati domestici \u00e8 riservato un fiocco paonazzo sulla berretta, mentre per i protonotari apostolici \u00e8 di color rubino. Nelle funzioni ed in coro i prelati di mantelletta, sopra la loro sottana di seta violacea, portano il rocchetto, e sopra il rocchetto la mantelletta, cui sono praticati due fori per le braccia. Si dice \"mantelletta\", giacch\u00e9 pi\u00f9 corta rispetto al mantellone dei prelati di grado inferiore. \nAnche i vescovi e i cardinali indossano la mantelletta. I vescovi titolari indossano solo la mantelletta senza mozzetta, mentre i vescovi residenziali indossano anche la mozzetta quale segno di giurisdizione sul proprio territorio, pertanto non la indossano in presenza del Santo Padre. I cardinali vestono la talare con rocchetto, mozzetta e mantelletta a Roma, per rispetto al Santo Padre; nelle loro sedi titolari o, comunque, fuori Roma, invece, portano la mozzetta immediatamente sopra il rocchetto e la talare, quindi senza mantelletta. Vescovi e cardinali mantengono la coda della talare sciolta nelle sacre funzioni, in coro e nei solenni cortei, mentre gli altri prelati di mantelletta la devono sempre mantenere legata mediante un apposito bottone.\nNel 1969 la Santa Sede abol\u00ec l'uso della coda e della mantelletta, quest'ultima per\u00f2 rimase concessa in uso per i prelati superiori dei dicasteri della Curia romana non insigniti della dignit\u00e0 episcopale, gli uditori della Rota Romana, il promotore generale di giustizia e il difensore del vincolo del Supremo tribunale della Segnatura apostolica, i protonotari apostolici \"de numero\", i chierici della Camera apostolica e i prelati dell'Anticamera papale.\nAraldica dei prelati di mantellone e di mantelletta.\nLa legislazione ecclesiastica in materia araldica si \u00e8 dimostrata piuttosto lacunosa nei secoli, soprattutto per i prelati inferiori, ma in luogo di tale lacuna si consolid\u00f2 la tradizione araldica, ratificata dall'uso. Per i prelati di mantellone era tollerato, nei loro stemmi prelatizi, il cappello nero con cordoni e nappe paonazzi. Per i cappellani le nappe erano tre per lato, disposte in ordine 1-2. Per i Camerieri ecclesiastici le nappe erano sei per lato, disposte in ordine 1-2-3. Ai prelati di mantelletta di grado inferiore era concesso il cappello prelatizio con sei nappe per lato, disposte in ordine 1-2-3, il tutto paonazzo o rubino.\nPer i prelati di mantelletta superiori, ovverosia vescovi, arcivescovi e cardinali le normative sono pi\u00f9 chiare. Per i vescovi il cappello prelatizio ha sei nappe per lato il tutto di verde, per gli arcivescovi le nappe sono dieci per lato, sempre il tutto di verde, mentre per i cardinali sono quindici per lato, il tutto di rosso; possono inoltre accollare la croce astile dietro lo scudo in base al loro grado episcopale."}
{"id": "507663", "revid": "6923", "url": "https://it.wikipedia.org/wiki?curid=507663", "title": "Alfa Romeo 33", "text": "LAlfa Romeo 33 \u00e8 un'autovettura del tipo berlina prodotta dalla casa automobilistica italiana Alfa Romeo fra il 1983 e il 1995 nello Stabilimento Alfa Romeo di Pomigliano d'Arco.\nStoria.\nL\"Alfa 33\" deve il suo nome alla 33 Stradale ed \u00e8 la diretta discendente dell'Alfasud. Infatti, dalla sua progenitrice erediter\u00e0 il pianale, il motore boxer e alcuni dettagli meccanici e logistici: ad esempio, la disposizione della pedaliera che sopravviver\u00e0 a lungo nella casa di Arese, nonch\u00e9 la divisione della vasca servizi dal vano motore, che allo stesso tempo conferiva robustezza strutturale all'avantreno, mentre la stabilit\u00e0 del retrotreno della nuova \"33\" continua ad essere garantita dal parallelogramma di Watt, che equilibra l'ormai consueto assale rigido posteriore. Viene invece razionalizzato l'impianto frenante, all'epoca raffinato, ma troppo esoso e ricercato; se ne adotta uno pi\u00f9 pratico e convenzionale: i dischi anteriori che al centro fiancheggiavano il cambio ora si trovano pi\u00f9 comunemente alle ruote, ai dischi posteriori vengono sostituiti i pi\u00f9 tradizionali tamburi mentre il freno a mano, che prima comandava le pinze anteriori, ora agisce sulle ganasce posteriori; una soluzione che inoltre rendeva le manutenzioni pi\u00f9 semplici e quindi meno onerose per l'utente. Totalmente nuovo \u00e8 invece il vestito che Ermanno Cressoni confeziona per la nuova Alfa che adotta una carrozzeria pi\u00f9 dinamica ed in linea con gli allora moderni stilemi fatti di spigoli e linee pi\u00f9 decise e quadrate: viene mantenuta la soluzione a cuneo, ma la rivoluzionaria coda tronca e spiovente di Giugiaro ora sembra quasi il baule di una 3 volumi, nel quale per\u00f2 si mimetizza il moderno portellone che per tanta parte della carriera era stato invocato sull\"Alfasud\". Tuttavia rimane molto simile lo schema portante della carrozzeria: ad esempio il vano della ruota di scorta \u00e8 identico, come altrettanto lo \u00e8 il serbatoio e la sua ubicazione, uguale anche l'apertura del cofano motore ed il pianale nonch\u00e9 la dislocazione della presa di rifornimento.\nAnalogamente a quanto successo per l'Alfa 75, nonostante l'anzianit\u00e0 della base meccanica, la modernit\u00e0 del progetto originario permise alla neonata Alfa 33 di mantenere elevata l'immagine del marchio che la distingueva.\nL'Alfa 33, disponibile solo in versione a 5 porte (berlina e wagon), veniva assemblata a Pomigliano d'Arco e fu un grande successo: tra il 1983 e il 1995 vennero prodotti quasi un milione di esemplari, il che ne fece la seconda vettura pi\u00f9 venduta in assoluto nella storia dell'Alfa Romeo dopo l'Alfasud (la quale super\u00f2 il milione di esemplari prodotti).\nNei 12 anni di produzione sub\u00ec molte evoluzioni, sia tecniche che estetiche, tuttavia si pu\u00f2 dividere la carriera del modello in 2 serie.\nLa prima serie 905 (1983-1986).\nAl momento della presentazione (estate 1983) era disponibile in 2 versioni, la \"1.3\", spinta dal 4 cilindri di 1351 cm\u00b3 da 79 CV alimentato da un carburatore doppio corpo (lo stesso delle \"Alfasud 1.3 SC\") e la \"1.5 Quadrifoglio Oro\" che per\u00f2, a differenza della poderosa \"Alfasud Quadrifoglio Oro\" da 95\u00a0CV grazie ai carburatori Weber bicorpo, aveva un propulsore pi\u00f9 parsimonioso di 85\u00a0CV ma altrettanto allegro, in pratica quello che equipaggiava le vecchie (oggi molto rare) versioni a 4 porte dell\"Alfasud Super 1.5\", cio\u00e8 la motorizzazione di punta della vecchia gamma \"Super\". Le due varianti della \"33\" differivano anche per l'allestimento interno ed esterno. La pi\u00f9 ricca \"Quadrifoglio Oro\" era riconoscibile per la mascherina color argento metallizzato, gli ampi fascioni neri laterali, i copricerchi integrali, i profili color oro nei paraurti, gli indicatori di direzione anteriori con trasparente bianco, i lavatergifari anteriori, i rivestimenti interni in tessuto pregiato, il volante in legno e la dotazione pi\u00f9 completa. La \"1.3\", priva di fascioni laterali, aveva invece la mascherina nera, coprimozzi neri sui cerchioni, i trasparenti arancioni per le frecce anteriori, il volante in plastica, rivestimenti meno pregiati e una dotazione di accessori ridotta.\nUna delle particolarit\u00e0 della prima serie consisteva nel quadro strumenti solidale con il piantone del volante regolabile ispirato vagamente alla Lamborghini Miura.\nNel 1984, con la definitiva uscita di scena delle \"Alfasud\", la gamma della \"33\" si arricch\u00ec delle versioni \"1.3 S\", \"1.5 4x4\", \"1.5 Quadrifoglio Verde\" e \"Giardinetta\".\nL\"Alfa 1.3 S\" era simile alla normale \"1.3\", ma equipaggiata col 1351 cc dotato di quattro carburatori accoppiati, capace di erogare 86 CV (ex \"Alfasud Ti 1.3\"). La \"1.5 Quadrifoglio Verde\" (spinta dalla versione da 105 CV del boxer di 1490 cc, anch'esso proveniente dall'omonima versione dell\"Alfasud Ti\") aveva una connotazione sportiva: paraurti e fascioni verniciati, mascherina specifica, cerchi in lega, bandelle sottoporta, sedili anteriori sportivi con poggiatesta traforati. La versione 1.5 4x4 berlina derivava dalla \"Quadrifoglio oro\" ma era dotata di trazione integrale inseribile manualmente e di motore dotato, nella versione iniziale, di un solo carburatore doppio corpo con potenza di 84 CV. Importante (e finalmente di successo) anche la riuscita versione station wagon a 5 porte, denominata \"Giardinetta\". Disegnata da Pininfarina e dotata di un allestimento simile a quello della \"Quadrifoglio Oro\", la \"Giardinetta\" era disponibile nelle versioni a trazione anteriore o 4x4, entrambe dotate di motore da 1490\u00a0cm\u00b3 e 95\u00a0CV nella versione con due carburatori doppio corpo. Le versioni a doppia trazione della prima serie venivano carrozzate dalla Pininfarina di Torino.\nI consumi di carburante della \"33\" prima serie, legati al profilo abbastanza \"corsaiolo\" degli alberi a camme ed al sistema di alimentazione a carburatori, erano elevati nella guida veloce. Anche il livello di finitura (non esaltante), l'impianto di ventilazione (poco efficiente) ed i freni (sottodimensionati su alcune versioni) non soddisfacevano.\nLa Gamma '83 comprendeva:\nLa Gamma '85 Comprendeva:\nPrima serie restyling (1986-90).\nIl 1986 fu l'anno della maturit\u00e0 per la piccola Alfa 33. Nell'autunno di quell'anno un intervento di natura commerciale ne cambi\u00f2 la denominazione da \u201cAlfa 33\u201d in \u201c33\u201d, che si distinguevano per pochi particolari estetici: le nuove targhette di identificazione cromate, gli indicatori di direzione anteriori (bianchi) e posteriori (con trasparente bianco e rosso anzich\u00e9 arancio/bianco e rosso), la nuova calandra a maglie orizzontali pi\u00f9 larghe e con il nuovo scudetto, i paraurti ritoccati e le sottili minigonne estese a tutta la gamma. Ma le vere novit\u00e0 erano all'interno, che era stato completamente ridisegnato: la tormentata plancia cedette il posto ad una pi\u00f9 convenzionale, dal design lineare interrotto solo dal compatto cupolino fisso (nella prima versione era mobile con il volante) della strumentazione, identica a quella delle serie precedenti, ma meglio leggibile. Cambiava anche il volante, che perdeva il curioso \u201ccuscino\u201d centrale, mentre i rivestimenti e i pannelli porta si facevano pi\u00f9 \u201cimportanti\u201d. La gamma '88, razionalizzata negli allestimenti, ma non in alcuni difetti congeniti (non era pi\u00f9 disponibile il computer di bordo e l'Alfa Romeo Control era a richiesta, mentre il climatizzatore rimase inefficace), era composta dalle 1.3 e 1.3 S, dalla 1.5 TI da 105 CV che sostituiva le precedenti Quadrifoglio Verde e Quadrifoglio Oro, dalla 1.5 4x4 da 105 CV e dalle nuove 1.7 Quadrifoglio Verde e 1.8 Turbodiesel, dotata non di un 4 cilindri boxer ma di un 3 cilindri in linea, prodotto dalla VM Motori, derivato dal 4 in linea dell'Alfa 90.\nNell'estate del 1986 viene prodotta un'edizione speciale, basata sulla \"1.3\" denominata \"33 1.3 Silver\" caratterizzata dal colore \"bianco metallizzato\", speciale targhetta identificativa rossa, interni specifici color crema con cuciture fantasia centrali nei sedili, tettuccio apribile in cristallo brunito e sottile striscia in due tonalit\u00e0 di rosso lungo tutta la carrozzeria. La Silver monta il motore boxer da 1351\u00a0cm\u00b3 e un carburatore doppio corpo per una potenza di 79 CV. L'estate successiva la Silver, alla cui dotazione vengono aggiunti solo gli alzacristalli elettrici anteriori di serie, beneficia di un'evoluzione passando al propulsore della \"1.3 S\" ovvero dal mono ai due carburatori doppiocorpo per una potenza di 86\u00a0CV. Venne prodotta in 1700 esemplari.\nLa versione del 1988 rispetto a quello del 1986 era riconoscibile per il diverso logo posteriore, dove la scritta 33 perdeva la lingua blu in cui c'era scritta la motorizzazione e per la prima lamella della calandra che diventava in tinta con la vettura. La versione \"Giardinetta\" era denominata, con una nuova targhetta cromata applicata sul posteriore, \"Sport Wagon\".\nLa nuova gamma comprendeva:\nAll'inizio del 1988 venne introdotta l'iniezione sul motore 1.7 e la potenza scese a 107\u00a0CV dai 114 della Quadrifoglio Verde a carburatori.\nLa seconda serie 907 (1989-95).\nMa nel panorama automobilistico di fine anni ottanta la concorrenza sfornava modelli sempre pi\u00f9 evoluti stilisticamente, specie nel segmento C, quello cio\u00e8 delle vetture dette medio-inferiori o compatte: nel 1988 fecero la loro comparsa la Fiat Tipo e la Renault 19, e l'anno seguente furono rinnovate anche la Peugeot 309, la Volkswagen Golf e la Rover serie 200, che assunsero tutte un tocco pi\u00f9 \"anni novanta\". Pertanto, nell'autunno del 1989, anche l\"Alfa 33\" venne sottoposta a un sostanzioso restyling, che la omolog\u00f2 al nuovo family feeling introdotto dalla 164. Nella seconda serie, le cui vendite iniziarono nel gennaio 1990, vennero modificati: lo sterzo ora dotato di servo comando ad eccezione della versione 1.3V, il frontale (completamente nuovo, spiovente e con paracolpi pi\u00f9 avvolgenti), la coda allungata, alta e tronca e dotata di nuovi gruppi ottici simili a quelli della 164 che la attraversano trasversalmente, le maniglie delle porte, gli specchietti retrovisori ed i gocciolatoi. \nGli interni, gi\u00e0 completamente ridisegnati in concomitanza col face lifting del 1988, non vennero modificati se non in pochi particolari e nell'impiego di nuovi materiali e rivestimenti. Il lavoro di restyling riguard\u00f2 qualche tempo dopo anche la versione \"Giardinetta\", adesso denominata \"Sportwagon\", intervenendo nella parte anteriore, ed in alcuni particolari del posteriore (gruppi ottici con freccia oscurata, paraurti pi\u00f9 avvolgente). Anche la gamma dei motori venne rivista. Alla base si collocavano le \"1.3\" (1351 cm\u00b3, 2 carburatori e 86 CV), le \"1.5\" (1490 cc, 2 carburatori, 105 CV) e le 1.5 i.e (1490 cc, dotato di iniezione elettronica, 98 CV). Il top della gamma era rappresentato dal 1700 a iniezione, con testata a 8 (107 CV) o 16 valvole (132 CV). Per la \"1.3-1.7 8V\" e \"16V\" SW era disponibile sia la trazione anteriore, sia quella integrale. Per la versione 1.3/1.7 8V la trazione alle ruote posteriori era a inserimento elettronico comandato da interruttore posto in plancia e controllata da apposita centralina elettronica, sistemata nel bagagliaio. La centralina era sensibile a decelerazioni improvvise e superiori a 1G e alla frenata; in questi casi provvedeva a disinserire il retrotreno, consentendo il corretto funzionamento dell'ABS ove presente e un miglior controllo del veicolo durante la frenata/decelerazione.\nPer la versione 16V denominata Permanent 4 (fino al 1993) oppure Q4 (dal 1994) e Q4 SportWagon con ABS e 4 dischi freni di serie, la motricit\u00e0 era costantemente attiva sulle 4 ruote e trasferita all'occorrenza al ponte posteriore da giunto Ferguson (o giunto viscoso); anche in questo caso il tutto era controllato da apposita centralina elettronica collocata nel bagagliaio.\nAnche il 3 cilindri turbodiesel, aggiornato con l'adozione dell'intercooler e l'aumento della pressione di sovralimentazione a 1,2 bar, vide crescere la potenza a 94\u00a0CV.\nLa meccanica e il telaio subirono adeguamenti solo marginali, per correggere quanto possibile le noie alle sospensioni e alla geometria dell'avantreno, mentre l'abitacolo fu ulteriormente affinato.\nLa nuova gamma comprendeva:\nA tale lista andrebbe aggiunta una 4x4 con motorizzazione 1300, con trazione integrale inseribile derivata dalla 1.5, nella sola versione Sport Wagon prodotta in relativamente pochi esemplari (3129) dal '90 al '94 (dal '91 anche catalizzata), oggi una vera rarit\u00e0.\nLe versioni con motore di 1.5 e 1.7 litri 8v si distinguevano per i paraurti in tinta e l'allestimento pi\u00f9 ricco, mentre \"Quadrifoglio Verde\" e \"Permanent/Q4\" avevano una connotazione decisamente sportiva: mascherina anteriore con scudetto cromato bordato di rosso, spoiler anteriore e specchi retrovisori esterni in tinta, alettone posteriore in tinta, bandelle sottoporta in tinta, paraurti maggiorati in tinta, ruote in lega specifiche e sedili sportivi.\nNel 1992 venne tolta di listino la \"Turbodiesel\", mentre all'inizio del 1993, con l'obbligo del catalizzatore, tutti i motori vennero dotati di impianto di iniezione multipoint e marmitta catalitica. Le potenze erano di 90\u00a0CV per le \"1.3 i.e.\", di 97\u00a0CV per le \"1.5 i.e.\", di 107\u00a0CV per le \"1.7 i.e.\" e di 132\u00a0CV per le \"1.7 i.e. 16v\".\nTra le versioni speciali si pu\u00f2 ricordare la \"33 Imola\", dapprima la versione Imola del 1992/93, poi Imola 3 del 93/94, con motore 1351\u00a0cm\u00b3 boxer iniezione elettronica - 90 CV Catalitica, avente particolari finiture sia estetiche che di interno, come minigonne aerodinamiche, alettone posteriore, indicatori di direzione bianchi, cerchi in lega diamantati, sedili sportivi pelle/alcantara (a differenza della Imola 1, che era allestita con sedili sportivi in tappezzeria scozzese e sky nero ai lati), poggia testa posteriori, pomello cambio e volante in pelle, autoradio, ed altri accessori di serie. Auto particolarmente aggressiva e sportiva nell'estetica, disponibile nei colori rosso, bianco e nero, nero met e grigio.\nCos\u00ec, dal 1993 al 1995, la 33 continu\u00f2 ad essere presente sul mercato con le sole versioni catalizzate, giungendo alla soglia del milione di esemplari. Nell'autunno del 1994 la \"33\", che ormai sentiva veramente il peso di ben undici anni di carriera, prima di uscire definitivamente di scena affianc\u00f2 la neonata 145, sua erede, fino all'esordio della 146 nel 1995, anch'essa destinata a rimpiazzarla.\nAlfa Z33 Tempo Libero.\nNel 1984 la Zagato present\u00f2, al Salone di Ginevra, una sorta di monovolume compatto di 4,0 m di lunghezza, 1,72 m di larghezza e 1,60 m di altezza basato sull'Alfa Romeo 33. Il veicolo, che presentava forme innovative per gli anni ottanta e non in linea con le altre vetture del marchio, non raggiunge mai la produzione in serie nonostante le linee di assemblaggio della Zagato erano gi\u00e0 pronte, a causa della crisi economica e situazione finanziaria in cui versa l'Alfa in quegli anni, rimanendo perci\u00f2 solamente allo stato di prototipo.\nLa versione cabriolet.\nNel 1994, la carrozzeria milanese Engalcar, collaborando con la Fiat e la rivista AutoOggi, realizz\u00f2 in soli due mesi la \"Cabrio 33S\" (rimasto prototipo), basata sulla Alfa 33 MY1989 Permanent 4 Quadrifoglio Verde S. La particolare vernice verde di questa vettura, realizzata dalla Ppg Ivi, \u00e8 capace di variare la propria tonalit\u00e0 del colore a seconda dell'intensit\u00e0 di luce solare che colpisce l'auto.\nAlfa 33 e forze dell'ordine.\nCome negli anni settanta accadde per l'Alfasud, a partire dal 1984 anche l'Alfa 33 fu adottata dalle forze di Polizia per la squadra volante, dai vigili del fuoco come auto di servizio e nei grandi centri urbani, sia come vettura con le insegne ufficiali che come auto civetta."}
{"id": "507669", "revid": "125875147", "url": "https://it.wikipedia.org/wiki?curid=507669", "title": "Catwoman (film)", "text": "Catwoman \u00e8 un film del 2004 diretto da Pitof ed interpretato da Halle Berry, Sharon Stone e Benjamin Bratt.\nIl film \u00e8 stato adattato da John D. Brancato, Michael Ferris e John Rogers da una storia di Theresa Rebeck, John D. Brancato e Michael Ferris. Ha come protagonista il personaggio con il nome della criminale della DC Comics Catwoman, ma il film non fa parte dell'universo cinematografico della DC. Infatti la sceneggiatura si discosta completamente dalla storia originale di Catwoman: nel film l'alter ego del personaggio non si chiama Selina Kyle bens\u00ec Patience Philips e non vive a Gotham City, ma a New York.\nIl film venne accolto da critiche molto negative e fu un insuccesso commerciale. Fu candidato a sette Razzie Award, vincendo per il Peggior film, Peggior attrice protagonista, Peggior regista e Peggior sceneggiatura, ed \u00e8 considerato uno dei peggiori film mai realizzati.\nTrama.\nPatience Phillips \u00e8 una donna come molte altre dal carattere timido e remissivo che lavora come disegnatrice di bozzetti per un'azienda di cosmetici; viene incaricata di disegnare la sua prima campagna grafica per il lancio di un'innovativa crema di bellezza, la \"Beau-line\". Costretta dal disguido di un corriere a recarsi una sera dal suo capo George Hedare ai laboratori della ditta per la consegna del progetto, viene a sapere grazie a un colloquio tra un certo Slavinsky e lo stesso Hedare, che la crema miracolosa distrugge la pelle e pu\u00f2 provocare anche la morte quando non venisse presa regolarmente.\nTerrorizzata dalla scoperta, decide di scappare per rendere pubblica la truffa, ma viene intercettata da due sentinelle a cui viene dato l'ordine di ucciderla; cerca di scappare dai condotti di scarico dello stabilimento, ma annega quando le guardie ne azionano lo scarico.\nPatience \u00e8 morta, ma il gatto dai poteri magici Midnight, che si aggirava nei dintorni della sua abitazione gi\u00e0 nei giorni precedenti, le ridona la vita e assieme a essa agilit\u00e0, forza e resistenza soprannaturali insieme a un carattere felino.\nRisvegliatasi, Patience non si accorge subito del cambiamento, ma le sovviene il ricordo del gatto che alita su di lei per risvegliarla; scopre cos\u00ec dalla signora dove Midnight vive, la professoressa Ophelia Powers, che nel corso dei secoli il gatto ha scelto alcune donne meritevoli e predestinate alla morte per ridonare loro la vita e dei poteri felini, trasformandole in Donne-Gatto (Catwoman). Cosciente dei suoi nuovi poteri, Patience \u00e8 decisa a vendicarsi dei suoi assassini.\nLa nuova Patience \u00e8 divenuta pi\u00f9 risoluta e, cambiato look, mette alla prova le sue abilit\u00e0 introducendosi in una gioielleria nel corso di una rapina: sgominata la banda di ladri, i quali per primi riferiranno ai media della donna gatto, si impossessa dei beni per poi restituirli in un momento di lucidit\u00e0 salvo una collana di diamanti con le cui pietre fabbrica degli artigli da felino. Sulla rapina indaga il detective Tom Lone, che aveva conosciuto Patience alcuni giorni prima chiedendole un appuntamento. Insospettito da alcuni comportamenti della ragazza e da alcune strane coincidenze, inizia a sospettare che la donna gatto di cui tanto si parla sia proprio lei.\nNel frattempo Laurel Hedare, moglie di George, uccide Slavinsky che sapeva della sua dipendenza dalla crema malefica, nonch\u00e9 il marito George per averla sempre sminuita e per le attenzioni che rivolge alla nuova testimonial della casa di bellezza; in tutto ci\u00f2 fa ricadere la colpa su Patience/Catwoman, attirata con l'inganno sul luogo del delitto. In realt\u00e0 \u00e8 proprio Laurel a conoscere la verit\u00e0 ed \u00e8 intenzionata a mettere la crema sul mercato: nel duello finale tra Catwoman e Laurel la seconda ha la peggio, precipitando dal grattacielo sede dell'azienda.\nInfine Patience, che in realt\u00e0 \u00e8 stata arrestata la sera precedente da Tom e si \u00e8 liberata segretamente dalla cella per combattere con Laurel, rientra in carcere volontariamente per avere un alibi; questo grazie allo stesso Tom, che ha capito l'identit\u00e0 segreta di Patience e la perfidia assassina di Laurel. Patience \u00e8 liberata, ma preferisce allontanarsi da Tom perch\u00e9 si sente pi\u00f9 sicura a fare una vita senza legami di alcun tipo.\nDistribuzione.\nIl film \u00e8 stato distribuito dalla Warner Bros. ma non facente parte della DC Comics il 19 luglio 2004 negli USA e il 27 agosto 2004 in Italia.\nAccoglienza.\nIncassi.\n\"Catwoman\" ha ricavato in Nord America e a livello globale, a fronte di un budget di 100 milioni di dollari.\nCritica.\nIl film ha ricevuto molte critiche negative da parte dei maggiori critici d'oltre oceano e non, venendo considerato uno dei peggiori film mai realizzati. Sul sito Rotten Tomatoes detiene un 9% di gradimento, basato su 195 recensioni e con un voto medio di 3,1/10. Il consenso critico del sito recita: \"Halle Berry \u00e8 il punto luminoso solitario, ma anche lei non riesce a salvare questo ridicolo thriller d'azione.\"\nSu Metacritic il film detiene un punteggio di 27 su 100, basato sul parere di 35 critici. Il quotidiano International Business Times lo ha incluso nella lista dei 5 peggiori film di Hoolywood, ed \u00e8 stato uno dei film pi\u00f9 odiati dal critico Roger Ebert. Il film ha ricevuto una stella su cinque dal Morandini.\nRiconoscimenti.\n2004 - Razzie Awards\n2004 - Bad Movie Awards\n2005 - Taurus World Stunt Awards\n2005 - Canadian Network of Makeup Artists Awards\n2005 - Dallas-Fort Worth Film Critics Association Awards\n2004 - Golden Schmoes Awards\n2005 - Kids' Choice Awards\nColonna sonora.\nOriginariamente il tema del film doveva essere \"Outrageous\" di Britney Spears, ma la cantante si fer\u00ec ad un ginocchio mentre girava il video musicale e cos\u00ec venne sostituita da Mis-Teeq con \"Scandalous\".\nVideogioco.\nLa Electronic Arts ha pubblicato un videogioco basato sul film. La voce di Catwoman \u00e8 di Halle Berry. La trama del videogioco si discosta un po' dalla trama del film. Anch'esso ha ricevuto recensioni negative."}
{"id": "507672", "revid": "70825", "url": "https://it.wikipedia.org/wiki?curid=507672", "title": "Rus' di Kyiv", "text": ""}
{"id": "507687", "revid": "70825", "url": "https://it.wikipedia.org/wiki?curid=507687", "title": "Guerra civile in Russia", "text": ""}
{"id": "507688", "revid": "767487", "url": "https://it.wikipedia.org/wiki?curid=507688", "title": "Supergirl - La ragazza d'acciaio", "text": "Supergirl - La ragazza d'acciaio (\"Supergirl\") \u00e8 un film del 1984 diretto da Jeannot Szwarc.\nTrama.\nLa citt\u00e0 di Argo \u00e8 una sorta di frammento del pianeta Krypton dove i superstiti hanno instaurato una prosperosa e felice comunit\u00e0. La vita su Argo \u00e8 assicurata dall'energia di un potente manufatto chiamato Omegahedron. Quando l'oggetto viene smarrito da Zaltar e risucchiato nello spazio, Kara Zor-El decide di scendere sulla Terra alla sua ricerca.\nSulla Terra Kara acquisisce tutti i superpoteri del cugino Superman e diventa Supergirl, assumendo l'identit\u00e0 della collegiale Linda Lee e dividendo la stanza con la sorella di Lois Lane, Lucy. Sfortunatamente il potente Omegahedron \u00e8 finito nelle mani della malvagia strega Selena che sogna di dominare il mondo.\nProduzione.\nIl film \u00e8 incentrato sulla supereroina della DC Comics Supergirl, interpretata dall'attrice Helen Slater, al suo primo ruolo in un film. \u00c8 uno spin-off del film del 1978 \"Superman\", con Marc McClure che riprende il ruolo di Jimmy Olsen. \nSulla falsariga del primo \"Superman\" accanto al volto inedito della giovane protagonista, il cast annovera nei ruoli di contorno attori celebri come Peter O'Toole, Faye Dunaway, Brenda Vaccaro e Mia Farrow nei panni della madre di Supergirl, Alura. Al fianco di Supergirl c'\u00e8 Ethan, interpretato da Hart Bochner.\nAccoglienza.\nIl film fu un insuccesso al botteghino, nonostante i consensi riscossi dalla Slater. Faye Dunaway e Peter O' Toole furono candidati rispettivamente come peggior attrice e peggior attore ai tradizionali Razzie Awards che chiudono la stagione cinematografica statunitense assegnando un premio ai peggiori film e alle peggiori interpretazioni dell'anno. Helen Slater fu candidata come miglior attrice agli Academy of Science Fiction, Fantasy &amp; Horror Films."}
{"id": "507689", "revid": "38120", "url": "https://it.wikipedia.org/wiki?curid=507689", "title": "Supergirl la ragazza d'acciaio", "text": ""}
{"id": "507692", "revid": "38120", "url": "https://it.wikipedia.org/wiki?curid=507692", "title": "Supergirl, la ragazza d'acciaio", "text": ""}
{"id": "507693", "revid": "38120", "url": "https://it.wikipedia.org/wiki?curid=507693", "title": "Supergirl (film)", "text": ""}
{"id": "507700", "revid": "287204", "url": "https://it.wikipedia.org/wiki?curid=507700", "title": "Floor", "text": ""}
{"id": "507704", "revid": "74801", "url": "https://it.wikipedia.org/wiki?curid=507704", "title": "Mohammad Ali Rajai", "text": "Fu il secondo Presidente dell'Iran, dopo aver ricoperto la carica di Primo ministro sotto il governo di Abolhassan Banisadr.\nFu anche ministro degli Esteri per cinque mesi, dall'11 marzo al 15 agosto del 1981. Fu un forte sostenitore della Rivoluzione iraniana e fu una guida del movimento di epurazione dell'influenza statunitense ed europea nelle universit\u00e0 del Paese, che fu pi\u00f9 tardi chiamata \"Rivoluzione Culturale dell'Iran\". Dopodich\u00e9 ricopr\u00ec la carica di Presidente per poche settimane, fino a quando non fu assassinato insieme al Primo Ministro Mohammad-Javad Bahonar e altri membri del suo governo.\nFu presidente dell'Iran per 16 giorni. Inoltre, inizi\u00f2 il programma iraniano di pensionamento per gli individui oltre i 70 anni.\nAssassinio.\nIl 30 agosto 1981, Rajai tenne una riunione del Consiglio Supremo di Difesa dell'Iran, insieme all'allora Primo ministro Mohammad-Javad Bahonar. I testimoni dichiararono che un aiutante di fiducia port\u00f2 una valigetta nella sala conferenze, dove discutevano i due leader; un'altra persona innesc\u00f2 la bomba presente nella valigetta e nell'esplosione morirono Rajai, Bahonar e altre tre persone. L'assassino venne identificato come Massoud Keshmiri, un agente dei Mojahedin del Popolo Iraniano, che si era infiltrato sotto le spoglie di un funzionario della sicurezza dello Stato. Rajai fu sepolto nel cimitero di Behesht-e Zahra, a Teheran."}
{"id": "507705", "revid": "922800", "url": "https://it.wikipedia.org/wiki?curid=507705", "title": "Storia del rap", "text": ""}
{"id": "507708", "revid": "39874", "url": "https://it.wikipedia.org/wiki?curid=507708", "title": "Mohammad Rajai", "text": ""}
{"id": "507712", "revid": "124890746", "url": "https://it.wikipedia.org/wiki?curid=507712", "title": "Africa meridionale", "text": "L'Africa meridionale, Africa del Sud o Africa australe \u00e8 la porzione meridionale del continente africano. Bagnata a est dall'oceano Indiano e a ovest dall'oceano Atlantico, \u00e8 formata da Angola, Botswana, Comore, Lesotho, Madagascar, Malawi, Mauritius, Mozambico, Namibia, Sudafrica, Swaziland, Zambia e Zimbabwe. Dal punto di vista geopolitico \u00e8 considerata una regione unipolare, con il Sudafrica come unica potenza locale.\nAfrica meridionale ONU.\nIn base alla ripartizione del mondo effettuata dall'Organizzazione delle Nazioni Unite (ONU), l'Africa meridionale \u00e8 una delle macroregioni in cui \u00e8 divisa l'Africa.\nEssa include cinque Paesi, Botswana, Lesotho, Namibia, Sudafrica e Swaziland.\nAfrica meridionale geografica.\nGeograficamente possono essere compresi nella definizione di Africa meridionale anche:\nComunit\u00e0 di sviluppo dell'Africa meridionale.\nTutti i Paesi sopra elencati ad eccezione di Comore, Seychelles e dei dipartimenti francesi d'oltremare formano con Tanzania e Repubblica Democratica del Congo la Comunit\u00e0 di sviluppo dell'Africa meridionale (SADC), un'organizzazione con lo scopo di promuovere la cooperazione e lo sviluppo economico della regione."}
{"id": "507716", "revid": "14002", "url": "https://it.wikipedia.org/wiki?curid=507716", "title": "Diocesi di Menorca", "text": ""}
{"id": "507717", "revid": "1005847", "url": "https://it.wikipedia.org/wiki?curid=507717", "title": "Oroqen", "text": "Gli Oroqen (\u9102\u4f26\u6625\u65cf), o anche Oroqin, Orochen o Orochon (da non confondere con gli Oroch del territorio di Chabarovsk o con gli Orochi dell'oblast' di Sachalin), sono un gruppo etnico del nord della Cina classificato nei 56 gruppi etnici riconosciuti ufficialmente dalla Repubblica popolare cinese. Il loro nome letteralmente significa \"popolo delle renne\".\nVivono principalmente nella Mongolia Interna e lungo il fiume Heilongjiang (Amur), in una zona denominata Bandiera autonoma di Oroqen, una landa costituita perlopi\u00f9 da foreste e con capoluogo la piccola cittadina di Alihe.\nLa popolazione si attesta sui 7.000 individui, che parlano la propria lingua nativa, l'orogen (ceppo tunguso, gruppo manch\u00f9-tunguso, famiglia di lingue altaiche), o il cinese. Non hanno nessun linguaggio scritto.\nSono per la maggior parte cacciatori e sono soliti indossare pellicce o abiti fatti con pelli di animali. Gli animali che vivono nelle steppe innevate sono anche la loro fonte primaria di cibo (cervi, alci, cinghiali, renne). Alcuni di loro hanno smesso di praticare la caccia e si sono adeguati alle leggi in vigore in Cina per quanto riguarda la protezione degli animali. Il governo centrale, infatti, ha promesso case ed approvvigionamenti a tutti gli Orogen che abbandonano il vecchio stile di vita.\nLe loro abitazioni sono tradizionalmente costruite in legno, hanno una particolare forma di cono e sono denominate \"Xierenzhu\" (letteralmente: casa su pali di legno).\nGli Orogen sono rappresentati al Congresso nazionale del popolo da un proprio delegato e sono riconosciuti come minoranza etnica."}
{"id": "507718", "revid": "46931", "url": "https://it.wikipedia.org/wiki?curid=507718", "title": "Alci", "text": ""}
{"id": "507719", "revid": "46931", "url": "https://it.wikipedia.org/wiki?curid=507719", "title": "Oroqin", "text": ""}
{"id": "507725", "revid": "2175125", "url": "https://it.wikipedia.org/wiki?curid=507725", "title": "Tatari di Crimea", "text": "I Tatari (o Tartari) di Crimea sono un gruppo etnico residente in Crimea, una penisola sita sul Mar Nero. Parlano il tataro di Crimea, un idioma appartenente al gruppo delle lingue turche. Si distinguono tre dialetti: settentrionale (di steppa), medio e meridionale (secondo le zone di insediamento dei Tatari di Crimea nell'epoca precedente); l'ultimo ha subito una forte influenza della lingua turca.\nI Tatari di Crimea chiamano se stessi \"q\u0131r\u0131mtatarlar\" (si usano anche le varianti \"q\u0131r\u0131mlar\", \"q\u0131r\u0131ml\u0131lar\"), al singolare \"q\u0131r\u0131mtatar\" (\"q\u0131r\u0131m\", \"q\u0131r\u0131ml\u0131\", ossia crimeano). La maggior parte abita in Crimea (circa 260.000), un certo numero vive anche in Turchia, Bulgaria, Romania, Uzbekistan, Russia. La diaspora tatara di Crimea in Turchia \u00e8 assai significativa. La maggior parte dei Tatari di Crimea \u00e8 musulmana sunnita, appartenente al \"madhhab\" hanafita.\nStoria.\nI Tatari di Crimea emersero come un'etnia nella Crimea e sono discendenti di vari popoli pervenuti in questa penisola in epoche diverse. I principali gruppi etnici che in varie epoche popolavano la Crimea ed erano coinvolti nell'etnogenesi dei Tatari di Crimea erano Tauri, Sciti, Sarmati, Alani, Greci, Goti, Romani, Cazari, Peceneghi, Circassi, Turchi, Mongoli; un ruolo particolarmente importante nell'etnogenesi dei Tatari di Crimea avevano i Kipchaki occidentali conosciuti nell'Europa Occidentale come Cumani, e nella Rus' di Kiev come Polovtsi. A partire dai secoli XI-XII, i Qipciaq venuti dalle rive dell'Irty\u0161 cominciarono a popolare le steppe circostanti il Volga, Azov e il Mar Nero (da quell'epoca fino al Settecento chiamate \"la steppa dei Qipciaq\"), e probabilmente in quel periodo giunsero anche in Crimea. Il consolidamento di questo multicolore conglomerato etnico e la formazione di un unico popolo tataro di Crimea procedette per alcuni secoli. Da principi unificatori in questo processo fungevano il territorio comune, la lingua dei Turchi Qipciaq e la religione musulmana.\nIl popolo tataro di Crimea prese la sua forma definitiva durante l'epoca del khanato di Crimea, esistito dal 1441 fino al 1783. Durante la maggior parte della sua storia questo Stato dipendeva dall'Impero Ottomano oppure era con esso alleato. La dinastia regnante apparteneva alla stirpe dei Giray fondata dal primo khan Ha\u00e7i I Ghiray. L'epoca del Canato di Crimea rappresentava il periodo di fioritura della cultura, dell'arte e della letteratura tatara in Crimea. Il poeta classico di quell'epoca fu A\u015f\u0131q \u00dcmer. Tra gli altri poeti sono particolarmente apprezzati Mahmud Q\u0131r\u0131ml\u0131 e il khan \u011eaz\u0131 II Giray Bora. La pi\u00f9 importante delle opere architettoniche di quel tempo, conservate fino ad oggi, \u00e8 il Palazzo dei Khan a Bach\u010dysaraj.\nIl Canato di Crimea era in continuo stato di guerra con la Moscovia e con la Confederazione Polacco-Lituana (fino al XVIII secolo queste guerre erano di carattere offensivo). Durante le ostilit\u00e0 i Tatari di Crimea continuamente prendevano molti prigionieri tra la popolazione russa e ucraina. Resi schiavi, i catturati erano venduti ai mercati degli schiavi in Crimea, il maggiore dei quali era il mercato nella citt\u00e0 di Kefe (odierna Feodosia), oppure portati nella Turchia e nel Vicino Oriente.\nNel 1783, in conseguenza della vittoria della Russia sull'Impero Ottomano, la Crimea fu occupata e poi annessa dalla Russia. Questo segn\u00f2 l'inizio di un'epoca nella storia dei Tatari di Crimea da loro stessi chiamata \u00abil secolo nero\u00bb. L'oppressione da parte dell'amministrazione russa e l'espropriazione delle terre dei contadini tatari causarono l'esodo dei Tatari di Crimea verso l'Impero Ottomano. I loro discendenti costituiscono adesso la diaspora dei Tatari di Crimea in Turchia, Bulgaria e Romania. Nello stesso periodo la maggior parte dell'\u00e9lite tatara abbandon\u00f2 la penisola. Contemporaneamente si svolgeva la colonizzazione della Crimea da parte della Russia per mezzo dei coloni portati dal governo russo dagli altri territori dello Stato russo. Tutto questo fece s\u00ec che dal milione dei Tatari di Crimea che popolavano la penisola prima dell'annessione russa, verso la fine del XIX secolo ne erano rimasti meno di 200.000, che costituivano un quarto della popolazione totale della Crimea.\nLa rinascita della cultura tatara di Crimea \u00e8 associata al nome di \u0130smail Gasp\u0131ral\u0131 (Gasprinskij). Questi fece enormi sforzi diretti alla rinascita e alla sopravvivenza dei Tatari di Crimea e fu il creatore di una nuova lingua letteraria tatara. Gasp\u0131ral\u0131 organizz\u00f2 il primo giornale dei Tatari di Crimea, \"Terciman\" (\"Il traduttore\"), presto noto anche fuori dalla penisola. Inoltre elabor\u00f2 una metodologia d'insegnamento scolastico che port\u00f2 alla fin dei conti all'emergere di un ceto della intellighenzia di Crimea.\nUna dura prova per i Tatari di Crimea fu la guerra civile in Russia. Nel 1917, dopo la rivoluzione di febbraio, fu convocato il primo Kurultaj, l'assemblea del popolo tataro di Crimea, che proclam\u00f2 la prossima creazione di uno Stato multinazionale indipendente di Crimea (Repubblica Popolare di Crimea). \u00c8 noto lo slogan lanciato dal primo Presidente del Kurultaj, uno dei leader di Crimea pi\u00f9 stimati, Noman \u00c7elebicihan: Per\u00f2 nel 1918 \u00c7elebicihan fu catturato e poi fucilato dai bolscevichi, e durante la guerra civile russa sia i bianchi sia i rossi trascuravano completamente gli interessi dei Tatari di Crimea. Circa il 15 per cento del numero totale dei Tatari di Crimea mor\u00ec a causa della carestia degli anni 1921-1922.\nNel 1921, come parte della Repubblica Socialista Federativa Sovietica Russa, fu creata la Repubblica Socialista Sovietica Autonoma di Crimea. Il russo e il tataro di Crimea erano riconosciuti come lingue ufficiali dello stato, mentre la maggior parte dei dirigenti erano tatari di Crimea. Ma il breve periodo della rinascita della vita nazionale (l'apertura delle scuole nazionali, la fioritura del teatro, la pubblicazione dei giornali) fu seguito dalle purghe staliniane del 1937. La maggior parte degli intellettuali tatari di Crimea sub\u00ec repressioni, fra cui il noto statista Veli \u0130braimov e lo scienziato Bekir \u00c7obanzade.\nNel 1941 la Crimea fu occupata dalle truppe tedesche. Nel 1944, poi, accadde la pi\u00f9 grave tragedia nella storia dei Tatari di Crimea. Il 18 maggio 1944, all'ordine di Stalin, i Tatari di Crimea accusati della collaborazione con i nazisti furono deportati dalla Crimea in Uzbekistan (piccoli gruppi erano trasferiti anche nella Repubblica dei Mari, negli Urali, nella regione di Kostroma). Negli anni 1944-1945 una grande parte dei deportati mor\u00ec nei luoghi di deportazione a causa di carestie e malattie. La valutazione del numero dei morti durante questo periodo varia notevolmente: da 15-25%, secondo diverse istituzioni ufficiali sovietiche, fino al 46% secondo gli attivisti che negli anni sessanta stavano raccogliendo le informazioni su questa tragedia.\nA differenza degli altri popoli deportati nel 1944, i quali nel 1956 ottennero il permesso di ritornare in patria, i Tatari di Crimea fino al 1989 erano privi di questo diritto. A partire dagli anni '60, nei luoghi abitati dai Tatari di Crimea in Uzbekistan, stava sorgendo e affermandosi il movimento nazionale per la restituzione dei diritti dei tatari e per il loro ritorno in Crimea.\nIl rimpatrio di massa cominci\u00f2 nel 1989, e oggi la penisola \u00e8 abitata da circa 270.000 Tatari di Crimea. I loro problemi pi\u00f9 gravi sono la disoccupazione (il cui livello \u00e8 molto pi\u00f9 elevato in paragone con la cifra media per la Crimea), le questioni legate alla concessione della terra e con lo sviluppo delle infrastrutture negli insediamenti dei tatari sorti durante gli ultimi 15 anni.\nNel 1991 fu convocato il secondo Kurultaj e costituito un sistema dell'autogoverno nazionale dei Tatari di Crimea. Le elezioni al Kurultaj (il parlamento nazionale) che coinvolgono tutta la popolazione tatara avvengono ogni cinque anni. Il Kurultaj istituisce un organo esecutivo, il Mejlis del Popolo Tataro di Crimea (una specie del governo nazionale). Dal 1991 il Mejlis \u00e8 presieduto da Mustafa Abd\u00fclcemil Q\u0131r\u0131mo\u011flu (Cemilev).\nGruppi subetnici.\nIl popolo dei Tatari di Crimea \u00e8 suddiviso in tre gruppi subetnici: gli abitanti della steppa, ossia i No\u011fay (da non confondere con il popolo dei Nogaj) (\"\u00e7\u00f6ll\u00fcler\", \"no\u011faylar\"); i montanari, ossia i Tat (da non confondere con i Tati del Caucaso) (\"tatlar\"); e gli abitanti della costa meridionale, ossia gli Yaliboylu (\"yal\u0131boylular\").\nPrima della deportazione i Yaliboylu popolavano la costa meridionale della Crimea (in tataro di Crimea \"Yal\u0131boyu\"), una stretta striscia larga 2\u20136\u00a0km che si stende lungo il litorale da Balaklava a ovest fino a Feodosia a est. All'etnogenesi di questo gruppo hanno maggiormente contribuito i Greci, i Goti, i Turchi dell'Asia Minore e i Circassi. Prima della deportazione gli abitanti di molti villaggi della Costa Meridionale conservavano alcuni elementi dei costumi cristiani ereditati dagli avi greci. Come tipo antropologico, appartengono alla razza mediterranea, sebbene alcuni individui abbiano per\u00f2 tratti chiaramente nordeuropei (pelle chiara, capelli biondi, occhi azzurri). Il dialetto degli abitanti della costa meridionale appartiene al gruppo Oghuz delle lingue turche ed \u00e8 molto simile al turco. \u00c8 su questo dialetto che fu basata la vecchia lingua letteraria creata da \u0130smail Gasp\u0131ral\u0131.\nI No\u011fay popolavano la steppa (in tataro di Crimea \"\u00e7\u00f6l\") a nord della linea Nikolajevka\u2013Gvardejskoje\u2013Feodosia. All'etnogenesi di questo gruppo hanno contribuito i Qipciaq occidentali (i Cumani), i Qipciaq orientali e i Nogaj (da cui l'etnonimo No\u011fay). Come tipo antropologico, i No\u011fay sono europoidi con alcuni tratti mongoloidi (~10 %). Il dialetto dei No\u011fay appartiene al gruppo Qipciaq delle lingue turche.\nPrima della deportazione i Tat popolavano la zona montana e la striscia che si stende a nord della zona abitata dai Yaliboylus e a sud della zona abitata dai No\u011fay. L'etnogenesi dei Tat rappresenta un processo molto complesso e non ancora studiato a fondo. In sostanza tutte le etnie e le trib\u00f9 stanziate in varie epoche in Crimea partecipavano alla formazione di questo gruppo. Il pi\u00f9 importante \u00e8 considerato il contributo dei Goti, dei Greci e dei Cumani. Come tipo antropologico, i Tat appartengono alla razza medioeuropea, cio\u00e8 rassomigliano ai popoli dell'Europa Centrale e Orientale (russi, ucraini, polacchi, tedeschi ecc.). Il dialetto dei Tat possiede le caratteristiche proprie sia alle lingue Qipciaq sia alle lingue Oghuz ed \u00e8 in un certo senso un dialetto intermedio fra i dialetti della costa meridionale e quelli della steppa. Questo dialetto sta a base della lingua letteraria moderna dei Tatari di Crimea.\nFino al 1944 i suddetti gruppi subetnici non si mescolavano fra di loro. Per\u00f2 a causa della deportazione le aree tradizionali dell'insediamento di ciascun gruppo sono state cancellate, perci\u00f2 durante gli ultimi 60 anni questi gruppi si stanno fondendo formando un'unica comunit\u00e0. Poich\u00e9 dopo il rimpatrio i Tatari di Crimea, per tutta una serie di ragioni, non possono installarsi nei luoghi tradizionalmente abitati da loro in passato, il processo della fusione sta andando avanti. \nL'etnonimo \"Tatari\" e il popolo tataro di Crimea.\nIl fatto che nell'etnonimo generalmente accettato per i Tatari di Crimea sia presente la parola \"Tatari\" non di rado porta al malinteso e alle domande se i Tatari di Crimea non siano un gruppo subetnico dei Tatari e la loro lingua\u00a0\u2013 un dialetto della lingua tatara. La risposta ad ambedue domande \u00e8 negativa: i Tatari di Crimea non fanno parte del popolo tataro, e la lingua tatara di Crimea \u00e8 una lingua a parte. Per di pi\u00f9, la lingua tatara non \u00e8 nemmeno un \"parente vicino\" della lingua tatara di Crimea. L'etnonimo \"Tatari di Crimea\" si spiega col fatto che anticamente quasi tutti i popoli turchi dell'Impero Russo erano chiamati \"Tatari\": i Caraciai erano anche noti come Tatari della montagna, gli Azeri come Tatari transcaucasici, i Hakasy come Tatari di Abakan ecc. Oggi i Tatari di Crimea denotano se stessi con due etnonimi: q\u0131r\u0131mtatarlar - \"Tatari di Crimea\" e q\u0131r\u0131mlar - \"Crimeani\"."}
{"id": "507732", "revid": "207192", "url": "https://it.wikipedia.org/wiki?curid=507732", "title": "Mondiali di calcio 1998", "text": ""}
{"id": "507734", "revid": "1782831", "url": "https://it.wikipedia.org/wiki?curid=507734", "title": "Gloria (Gl\u00f3ria)", "text": "Gloria (\"Gl\u00f3ria\" o \"Glorinha\" in originale) \u00e8 un personaggio dei fumetti Disney creato dagli autori brasiliani nel 1972. Appare per la prima volta nella storia \"Reporter nel caos\", pubblicata per la prima volta in Brasile su \"Z\u00e9 Carioca\" n. 1099 e ripubblicata in Italia solo nel 2020 (Gloria apparir\u00e0 in Italia solo negli anni ottanta).\nFidanzata di Paperoga, Gloria ha lunghi capelli biondi lisci e indossa un vistoso paio di occhiali dalle lenti tonde. Spesso porta una bandana rossa legata intorno ai capelli.\nI genitori di Gloria gestiscono un ristorante; sua madre, in lingua portoghese, si chiama Mama Pascoalina.\nGloria non va confusa con la sua omonima, di fattezze diverse, fidanzata di Pippo.\nAlter ego.\nFarfalla Purpurea o Paperfly (\"Borboleta P\u00farpura\") \u00e8 l'alter ego di Gloria: appare per la prima volta nella storia \"Nasce uma hero\u00edna... Borboleta P\u00farpura\", pubblicata per la prima volta in Brasile su \"Peninha\" n. 15 nel 1983 (e pubblicata in Italia per la prima volta su \"Topolino\" n. 1594 nel 1986 con il titolo \"Paper Bat e la Farfalla Purpurea\").\n\u00c8 una supereroina solitamente rappresentata come rivale di Paper Bat (alter ego di Paperoga), al quale si dimostra superiore in numerose occasioni. Come gli altri supereroi di Paperopoli, Paperfly non ha superpoteri e si serve di trucchi e marchingegni, simili a quelli di Paper Bat, ma tecnologicamente pi\u00f9 avanzati (ad esempio, ha un dispositivo localizzatore elettronico a forma di farfalla, mentre Paper Bat ha un \"Bat-fiutatore manuale\" a forma di naso di cane... che ha spesso il raffreddore). Insieme a Paper Bat, Paperfly \u00e8 membro del Club dei supereroi.\nParenti.\nMama Pascoalina \u00e8 un personaggio della banda Disney ed \u00e8 la madre di Gloria. Ha un aspetto piuttosto corpulento ed indossa sempre un grembiule, che le \u00e8 utile per lavorare nel ristorante che gestisce. Ha la frangia e porta un piccolo fiocco rosso tra i capelli biondi.\nMama Pascoalina \u00e8 stata creata, come Pennino e Gloria, da disegnatori brasiliani."}
{"id": "507739", "revid": "207192", "url": "https://it.wikipedia.org/wiki?curid=507739", "title": "Mondiali di calcio 2002", "text": ""}
{"id": "507740", "revid": "33751", "url": "https://it.wikipedia.org/wiki?curid=507740", "title": "Mondiali di calcio 1986", "text": ""}
{"id": "507741", "revid": "31176", "url": "https://it.wikipedia.org/wiki?curid=507741", "title": "Mondiali di calcio 1990", "text": ""}
{"id": "507742", "revid": "123375016", "url": "https://it.wikipedia.org/wiki?curid=507742", "title": "Presidenti dell'Iran", "text": "I presidenti della Repubblica Islamica dell'Iran dal 1980 (costituzione della Repubblica Islamica dell'Iran e fine della monarchia) ad oggi sono i seguenti."}
{"id": "507744", "revid": "287204", "url": "https://it.wikipedia.org/wiki?curid=507744", "title": "Bai (popolo)", "text": "I bai () sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese. Nel 2000 si attestavano a 1.858.063 persone.\nVivono principalmente nelle province dello Yunnan (prefettura autonoma bai di Dali), del Guizhou (area di Bijie) e dell'Hunan (area di Sangzhi).\nCirca 1.240.000 Bai (2003) parlano la loro lingua nativa (lingua bai), in tutte le sue sfumature dialettali. La lingua fa parte della famiglia tibeto-birmana. I codici SIL per il Bai sono codice_1, codice_2 e codice_3.\nDurante le dinastie cinesi Han e Jin, i bai erano conosciuti con il nome di \"kunming\". In seguito furono usati, in successione, i termini \"heman\", \"baiman\" e \"bairen\". Il nome bai \u00e8 stato ufficializzato dal governo cinese (\"bai\" significa \"bianco\" in cinese).\nL'economia di questo popolo si basa quasi esclusivamente sull'agricoltura (tabacco e canna da zucchero) e sulla pesca. Sono principalmente buddhisti tibetani ed adorano una divinit\u00e0 chiamata Benzhu."}
{"id": "507745", "revid": "46931", "url": "https://it.wikipedia.org/wiki?curid=507745", "title": "B\u00e1i z\u00fa", "text": ""}
{"id": "507747", "revid": "16066", "url": "https://it.wikipedia.org/wiki?curid=507747", "title": "Eucaliptus", "text": ""}
{"id": "507748", "revid": "79520", "url": "https://it.wikipedia.org/wiki?curid=507748", "title": "Stade Rennais", "text": ""}
{"id": "507749", "revid": "22828", "url": "https://it.wikipedia.org/wiki?curid=507749", "title": "Egloghe", "text": ""}
{"id": "507754", "revid": "14002", "url": "https://it.wikipedia.org/wiki?curid=507754", "title": "Patriarcato delle Indie Occidentali", "text": ""}
{"id": "507759", "revid": "287204", "url": "https://it.wikipedia.org/wiki?curid=507759", "title": "Pleurotus", "text": "\"Pleurotus\" (Fr.) P. Kumm. [nom. cons.], Der F\u00fchrer in die Pilzkunde 24 (1871).\nPleurotus \u00e8 un genere di funghi basidiomiceti carnosi, di grandi dimensioni, che vengono coltivati anche a livello industriale.\nAl genere non appartengono specie velenose.\nCaratteristiche del genere.\nCappello.\nNon separabile dal gambo.\nGambo.\nPer lo pi\u00f9 \u00e8 eccentrico.\nLamelle.\nDecorrenti, bianche, con margine liscio.\nSpore.\nBianche in massa, lisce, ellittiche.\nHabitat.\nSono generalmente saprofiti, crescono su legno di piante morte o vive.\nCommestibilit\u00e0.\nInteressante.\nNon sono presenti specie velenose. Alcune non sono eduli in quanto troppo coriacee mentre altre lo sono, soprattutto gli esemplari giovani.\nDi interesse molto rilevante soprattutto \"P. ostreatus\" perch\u00e9 facilmente coltivabile, \"P. eryngii\" in quanto, a detta di molti, qualitativamente superiore alla specie precedente, \"P. cornucopiae\" e \"P. nebrodensis\".\nSpecie di \"Pleurotus\".\nLa specie tipo \u00e8 il \"Pleurotus ostreatus\" (Jacq.) P. Kumm. (1871), altre specie sono:\nEtimologia.\nDal greco \"pleur\u00f3n\" = di fianco e \"o\u00fbs, ot\u00f3s\" = orecchio, con l'orecchio (il cappello) a fianco, per la forma del carpoforo."}
{"id": "507762", "revid": "339392", "url": "https://it.wikipedia.org/wiki?curid=507762", "title": "B-Wing", "text": ""}
{"id": "507763", "revid": "32116", "url": "https://it.wikipedia.org/wiki?curid=507763", "title": "X-Wing", "text": ""}
{"id": "507766", "revid": "339392", "url": "https://it.wikipedia.org/wiki?curid=507766", "title": "Y-Wing", "text": ""}
{"id": "507769", "revid": "1073227", "url": "https://it.wikipedia.org/wiki?curid=507769", "title": "Mama Pascoalina", "text": ""}
{"id": "507771", "revid": "1982", "url": "https://it.wikipedia.org/wiki?curid=507771", "title": "Carbone (energia)", "text": ""}
{"id": "507775", "revid": "14002", "url": "https://it.wikipedia.org/wiki?curid=507775", "title": "Diocesi di Siviglia", "text": ""}
{"id": "507778", "revid": "767487", "url": "https://it.wikipedia.org/wiki?curid=507778", "title": "Cantone di Bourbon-l'Archambault", "text": "Il Cantone di Bourbon-l'Archambault \u00e8 una divisione amministrativa dell'Arrondissement di Moulins.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 29 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 29:"}
{"id": "507779", "revid": "111782438", "url": "https://it.wikipedia.org/wiki?curid=507779", "title": "Tour de France 2006", "text": "Il Tour de France 2006, novantatreesima edizione della corsa, si svolse in 20 tappe precedute da un cronoprologo iniziale dal 1\u00ba al 23 luglio 2006 ed affront\u00f2 un percorso totale di 3 657,1\u00a0km.\nLa corsa venne vinta per la prima ed unica volta dal passista-scalatore spagnolo \u00d3scar Pereiro, dopo la squalifica per doping del passista statunitense Floyd Landis, vittorioso soltanto in un primo tempo.\nLa vittoria venne assegnata a Pereiro poco pi\u00f9 di un anno dopo la conclusione di questa edizione del Tour, proprio per le vicende burocratico-giudiziarie successive alla vicenda doping che inchiod\u00f2 Landis. \nLa vittoria di Floyd Landis venne infatti revocata a causa della positivit\u00e0 al testosterone ad un controllo antidoping del ciclista statunitense.\nLandis venne quindi squalificato; gli vennero annullate le vittorie di tappa e quella finale, cancellando di fatto la sua presenza alla corsa.\nNel gennaio 2007 anche Pereiro venne trovato positivo ad una sostanza dopante (utilizzata per curare l'asma), ma l'UCI gli forn\u00ec un permesso retroattivo per motivi di salute. Oltre un anno dopo gli venne ufficialmente assegnata la vittoria del Tour.\nA posteriori, quindi, non considerando la presenza di Landis al Tour 2006, Pereiro fu leader della classifica generale di tale edizione nelle ultime otto delle venti frazioni previste. Si tratt\u00f2 della nona edizione della corsa a tappe francese nella quale, a vincere, fu un ciclista spagnolo, esattamente undici anni dopo l'ultima affermazione iberica con Miguel Indurain.\nPereiro (al primo ed unico podio della carriera nei Campi Elisi) concluse vittorioso la Grande Boucle in 89h40'27\". \nAl secondo posto della classifica generale si piazz\u00f2 il passista-cronoman tedesco Andreas Kl\u00f6den (al secondo e ultimo podio al Tour in qualit\u00e0 di secondo classificato, stessa posizione da lui colta nell'edizione del 2004). Kl\u00f6den fu preceduto di soli 32 secondi da Pereiro, e tale distacco, all'epoca, risult\u00f2 il secondo minore tra il vincitore e il secondo classificato nella storia del Tour (dopo quello verificatosi nel finale-thrilling del Tour 1989).\nTuttavia, gi\u00e0 nell'edizione seguente del 2007, si riscontrer\u00e0 un distacco ancora minore (di ventitr\u00e9 secondi) tra i primi due posizionati della graduatoria generale.\nAl terzo posto della graduatoria generale si piazz\u00f2 un altro spagnolo, lo scalatore Carlos Sastre (per la prima volta sul podio della classifica generale del Tour).\nQuattro furono i corridori ad aggiudicarsi il maggior numero di frazioni (due ciascuno) sulle venti previste (considerando anche il cronoprologo in questo c\u00f2mputo totale): Thor Hushovd, Robbie McEwen, \u00d3scar Freire e Serhij Hon\u010dar. \nIl vincitore del Tour Pereiro non si aggiudic\u00f2 alcuna frazione.\nSquadre e corridori partecipanti.\nVi presero parte 20 squadre. I corridori iscritti erano 180: i partecipanti effettivi furono per\u00f2 176, perch\u00e9 quattro (Ivan Basso, Jan Ullrich, Oscar Sevilla, Francisco Mancebo) furono bloccati immediatamente prima del via, e non poterono essere sostituiti. Dei corridori effettivamente partecipanti, 139 arrivarono al traguardo finale di Parigi: dopo l'esclusione successiva di Floyd Landis, ora ne sono classificati 138. Le squadre partecipanti erano 6 francesi, 3 italiane, 3 spagnole, 2 belghe, 2 tedesche, 1 olandese, 1 svizzera, 1 danese, 1 statunitense. \nResoconto degli eventi.\nAlla vigilia, a seguito dello scandalo doping spagnolo, l'Operaci\u00f3n Puerto, nato intorno ad intercettazioni telefoniche, vennero esclusi dalla corsa due dei favoriti, Ivan Basso del Team CSC e Jan Ullrich della T-Mobile. Altri ciclisti esclusi furono Francisco Mancebo dell'AG2R Pr\u00e9voyance, \u00d3scar Sevilla della T-Mobile e cinque atleti dell'Astana-W\u00fcrth, ex Liberty Seguros, ovvero S\u00e9rgio Paulinho, Isidro Nozal, Allan Davis, Alberto Contador e Joseba Beloki. Come diretta conseguenza l'Astana-W\u00fcrth non pot\u00e9 prendere il via per mancanza del numero sufficiente di atleti, solo quattro tra cui un altro dei favoriti, Aleksandr Vinokurov.\nDettagli delle tappe.\nPrologo.\nIl Tour parte da Strasburgo con un classico cronoprologo che viene vinto dal norvegese Thor Hushovd, in genere ottimo velocista. Tra i ciclisti che partono con ambizioni di classifica, vanno molto forte lo statunitense George Hincapie (beffato dal vincitore per circa sette decimi di secondo) e lo spagnolo Alejandro Valverde; abbastanza guardinghi tutti gli altri, a cominciare dall'esordiente (in terra francese) Damiano Cunego.\n1\u00aa tappa.\nUna volata decide la seconda tappa: a 6\u00a0km dall'arrivo la fuga di sette uomini viene ripresa, a meno 500 parte la volata, Tom Boonen si trova al vento e Jimmy Casper precede tutti, da Robbie McEwen a Erik Zabel da Daniele Bennati a Luca Paolini. La maglia gialla, grazie agli abbuoni dei traguardi volanti, va a George Hincapie.\n2\u00aa tappa.\nTappa caratterizzata dalla fuga di spagnoli, Aitor Hern\u00e1ndez e David de la Fuente. Nel finale Matthias Kessler prova un attacco da \"finisseur\" ma viene ripreso dal gruppo all'ultimo chilometro. Robbie McEwen vince in volata. La maglia torna a Thor Hushovd.\n3\u00aa tappa.\nVince Matthias Kessler, che aveva tentato il colpaccio gi\u00e0 il giorno precedente, ma era stato ripreso a 200 metri dall'arrivo. In questa tappa d\u00e0 invece la stoccata vincente sul Cauberg, asperit\u00e0 che precede di due km il traguardo. Quest'ultimo strappo viene aggredito a gran velocit\u00e0 dal gruppo, che viene per\u00f2 bruciato dallo scatto di Kessler, che se ne va al traguardo. La maglia gialla va Tom Boonen.\n4\u00aa tappa.\nFrazione senza grandi emozioni, vinta in maniera relativamente facile da Robbie McEwen in volata. In precedenza c'era stato un tentativo di fuga di cinque atleti (Christophe Mengin, Egoi Mart\u00ednez, Laurent Lef\u00e8vre, Bradley Wiggins e Cedric Coutouly). neutralizzato dal gruppo a 2\u00a0km dall'arrivo.\n5\u00aa tappa.\nAncora una volata di gruppo, vinta stavolta in maniera autorevole dallo spagnolo Oscar Freire. Molto generosi i due fuggitivi di giornata, Samuel Dumoulin e Bj\u00f6rn Schr\u00f6der, che collaborano tra di loro dando il massimo venendo per\u00f2 riacciuffati dal grosso del plotone a 3\u00a0km dalla meta.\n6\u00aa tappa.\nGrazie ad un gregario del calibro di Gert Steegmans, l'australiano Robbie McEwen si aggiudica l'ennesima volata di gruppo, portando a tre le sue vittorie in questo Giro di Francia.\n7\u00aa tappa.\nLa prima cronometro lunga del Tour viene vinta nettamente dal trentaseienne ucraino Serhij Hon\u010dar, che conquista anche la maglia gialla. In prospettiva vittoria finale tuttavia il maggior balzo in avanti viene compiuto dallo statunitense Floyd Landis, 2\u00ba al traguardo, che distanzia di tanti secondi i suoi diretti rivali per la classifica. Tra i \"promossi\" della tappa odierna Sebastian Lang (3\u00b0) e Markus Fothen (7\u00b0), mentre vanno molto male gli statunitensi Levi Leipheimer e George Hincapie e gli italiani Gilberto Simoni e Damiano Cunego.\n8\u00aa tappa.\nPer la prima volta in questo Tour de France va in porto una fuga: \u00e8 il transalpino Sylvain Calzati a giungere per primo al traguardo, mentre gli altri due contrattaccanti si devono consolare con i gradini pi\u00f9 bassi del podio. Il gruppo, capitanato da McEwen, giunge ad oltre due minuti.\n9\u00aa tappa.\nNello sprint finale Oscar Freire concede il bis e vince la sua seconda tappa al Tour, la terza della sua carriera. Migliore degli italiani Cristian Moreni 5\u00b0: Luca Paolini giunge infatti 8\u00b0 mentre Daniele Bennati non partecipa alla volata.\n10\u00aa tappa.\nCon una fuga da lontano lo spagnolo Juan Miguel Mercado dell'Agritubel vince la prima tappa pirenaica del Tour. Il francese Cyril Dessel, anch'egli in fuga, va a vestire la maglia gialla.\n11\u00aa tappa.\n\u00c8 il russo Denis Men'\u0161ov ad accendere il Tour nel tappone pirenaico, vincendo allo sprint davanti a allo statunitense Levi Leipheimer della Gerolsteiner. La maglia gialla va allo statunitense Floyd Landis della Phonak.\n12\u00aa tappa.\nYaroslav Popovych, ucraino della Discovery Channel vince dopo aver staccato a tre chilometri dal traguardo i compagni di fuga, l'italiano Alessandro Ballan e lo spagnolo \u00d3scar Freire. In giallo resta lo statunitense Floyd Landis della Phonak.\n13\u00aa tappa.\nDopo una lunga fuga a cinque Jens Voigt, tedesco della CSC, batte allo sprint lo spagnolo \u00d3scar Pereiro, che per\u00f2 sfila la maglia gialla a Floyd Landis. Il gruppo arriva a 29'57\" dal vincitore di tappa: prima della tappa Pereiro si trovava a ben 28' da Landis, che inaspettatamente non ha fatto tirare la squadra permettendo allo spagnolo di recuperare l'abissale svantaggio.\n14\u00aa tappa.\n\u00c8 il francese Pierrick F\u00e9drigo della Bouygues T\u00e9l\u00e9com ad aggiudicarsi questa tappa, battendo in uno sprint a due il napoletano Salvatore Commesso della Lampre-Fondital dopo una fuga a sei.\n15\u00aa tappa.\n\u00c8 il lussemburghese Fr\u00e4nk Schleck a \"spianare\" l'Alpe d'Huez e ad aggiudicarsi la vittoria nella tappa. Damiano Cunego della Lampre-Fondital va in fuga intorno al 30\u00b0 chilometro. Landis riprende la maglia gialla.\n16\u00aa tappa.\nCon un attacco da lontano va in fuga solitaria per 176 chilometri e si aggiudica il tappone alpino. \u00c8 Michael Rasmussen della Rabobank. Il leader della classifica generale, Floyd Landis, va invece in crisi (perde quasi 9 minuti) e si vede sfilare la maglia gialla, che torna sulle spalle di \u00d3scar Pereiro.\n17\u00aa tappa.\nDopo la crisi nera del giorno precedente, Floyd Landis fa faville e si impone in quest'ultima tappa alpina. Attacca da solo dopo appena 60 chilometri sul Col de Saisies. Poi si riporta su una fuga di una decina di corridori che erano partiti attorno al 10\u00b0 chilometro. Va poi via da solo, imprendibile per tutti. Taglia per primo il traguardo e recupera 7'38\" sul leader \u00d3scar Pereiro, da cui adesso \u00e8 separato da soli 30\".\n18\u00aa tappa.\n\u00c8 Matteo Tosatto della Quick Step a vincere in volata questa tappa, primo italiano a salire sul gradino pi\u00f9 alto del podio in questo Tour 2006. In giallo resta \u00d3scar Pereiro, seguito a 12\" da Carlos Sastre e a 30\" da Landis.\n19\u00aa tappa.\nLa cronometro viene vinta da Serhij Hon\u010dar, seguito al secondo posto da Andreas Kl\u00f6den, entrambi della T-Mobile. Landis \u00e8 terzo ma riconquista la maglia gialla. Oscar Pereiro \u00e8 adesso secondo nella classifica generale con 59\" di distacco.\n20\u00aa tappa.\nLa tappa va al norvegese Thor Hushovd della Cr\u00e9dit Agricole, che rimonta in volata l'australiano Robbie McEwen della Davitamon-Lotto. Il Tour 2006 va a Landis (89.39'30\"). Poco tempo dopo l'americano risulta positivo a un controllo antidoping (che era stato effettuato dopo la grande cavalcata nella 17\u00aa tappa). Il Tour gli viene tolto. Oltre un anno dopo la vittoria sar\u00e0 ufficialmente assegnata al secondo classificato, Oscar Pereiro."}
{"id": "507781", "revid": "1318658", "url": "https://it.wikipedia.org/wiki?curid=507781", "title": "Cantone di Chantelle", "text": "Il Cantone di Chantelle era una divisione amministrativa dell\"arrondissement\" di Moulins.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 15 comuni:"}
{"id": "507784", "revid": "287204", "url": "https://it.wikipedia.org/wiki?curid=507784", "title": "Shaolinquan", "text": "Il Shaolinquan () \u00e8 uno stile delle arti marziali tradizionali cinesi originariamente praticato dai monaci buddisti del Monastero di Shaolin nella provincia di Henan, Cina.\nDa alcuni lo stile Shaolin oltre ad essere considerato uno dei pi\u00f9 efficaci e antichi stili delle arti marziali asiatiche, ne \u00e8 ritenuto il progenitore, avendone influenzato in maniera diretta o indiretta la nascita e lo sviluppo.\n\"Shao lin quan\" \u00e8 un termine delle arti marziali cinesi con diverse sfumature di significato.\nStoria.\nLa storia dello Shaolinquan \u00e8 profondamente intrecciata con la storia politica e religiosa della Cina, con la nascita di altri stili e di numerose figure storiche. Ha influenzato l'operato di diversi Imperatori quindi la storia stessa dell'Impero Cinese come indirettamente ha influenzato diverse popolazioni e civilt\u00e0 orientali. Di seguito verranno affrontati sia gli aspetti storici inerenti alla sola evoluzione dello stile, ma anche fatti politici, storici e religiosi legati alla Cina, al Tempio ed altro, onde avere ben chiara l'evoluzione e l'influenza di questo stile.\nPrime testimonianze.\nLa presenza delle arti marziali a Shaolin non \u00e8 stata improvvisa: da sempre i monaci, visto il loro stile di vita e pellegrinaggi continui, erano propensi alle arti di combattimento. Per alcuni, gi\u00e0 nel 510 a Shaolinsi esisteva un \"Pugno di Shaolin\". Per esempio secondo Kieffer e Zanini due discepoli di Batuo (\u8dcb\u9640) creano il \u201cpugilato Shaolin\u201d: Hui Guang (\u6167\u5149) crea il \u201cPugilato Morbido\u201d; Sengchou (\u50e7\u7a20) crea il \u201cPugilato duro\u201d. Per la medesima fonte in questo periodo sarebbe stato creato il metodo di Bastone detto \u201cdoppia pelle di tigre\u201d. La stessa storia \u00e8 riferita da Zhang Jiata: ... \"ci sono persone che sostengono che lo Shaolin Quan abbia avuto origine all'epoca di Buddhabhadra (nome indiano di Batuo). Essi raccontano che Seng Chou, un brillante discepolo di Buddhabhadra, una volta utilizz\u00f2 il proprio bastone per separare due feroci tigri che si stavano azzuffando\".\nA supporto della tesi dell'esistenza di un Pugilato Shaolin gi\u00e0 all'epoca di Batuo, una tradizione leggendaria gli attribuisce la creazione e la trasmissione di uno stile. In particolare lo \"Shaolin Jingangchan\" (\u5c11\u6797\u91d1\u521a\u7985, Meditazione dell'Attendente di Buddha di Shaolin) conferisce a Batuo il ruolo di primo maestro.\nLa figura di Bodhidharma.\nLa nascita ufficiale dello Shaolinquan, che da parte di alcuni si pensa derivato in parte dalle tecniche di lotta cinesi preesistenti (come lo \"Chiao Ti\", il \"Shou Po\" e il \"Chien Tao\"), si fa tradizionalmente risalire all'arrivo presso il tempio Shaolin, nel 527, del leggendario monaco buddista Bodhidharma o Puti Damo in Cinese (\u83e9\u63d0\u8fbe\u6469) spesso abbreviato in Damo (\u8fbe\u6469), fondatore del Buddismo Zen (Chan in cinese).\nLa sua figura e presenza a Shaolinsi non \u00e8 storicamente certa. Si possiede una sola testimonianza, presente nel \"Luoyang qielan ji\" (\u6d1b\u9633\u4f3d\u84dd\u8bb0, Annali dei Monasteri di Luoyang) del 547, scritto da Yang Yanzhi (\u6768\u884d\u4e4b) abitante di Luoyang (citt\u00e0 limitrofa al tempio), dove si parla di Bodhidarma come un persiano dagli occhi blu sui 150anni.\nSecondo leggenda Bodhidharma trov\u00f2 i monaci in condizioni fisiche non adeguate allo studio del Buddismo Chan tramite la meditazione, pertanto insegn\u00f2 loro della pratica corporea dell'Yijinjing (\u6613\u7b4b\u7ecf, Classico del cambiamento dei muscoli e dei tendini) e l'esercizio marziale denominato Shiba luohan shou (\u5341\u516b\u7f57\u6c49\u624b, le 18 mani degli Arhat). Si ritiene appunto che queste tecniche abbiano dato inizio allo stile codificato tipico di Shaolin.\nStudi recenti tendono invece a collocare la creazione e la trasmissione di questi esercizi in epoche successive. Molti ritengono che Bodhidarma non introdusse le arti marziali a Shaolinsi e le uniche cose la cui creazione viene attribuita a Damo sono il Buddismo Chan e il concetto di Wude(Virt\u00f9 Marziale): prima di questo concetto, non si pensava altro che a battersi.\nIl contributo principale dell'incontro tra la filosofia meditativa Chan e le primitive tecniche di lotta conosciute dai monaci, sarebbe stata la forte carica spirituale e la cura del sistema mente-corpo di cui si impregnarono le nascenti arti marziali cinesi, le quali si svilupparono da una parte come tecniche di difesa personale e dall'altra come meditazione in movimento.\nQuale che sia la verit\u00e0, manca il giusto supporto documentale, che permetta di andare oltre la mera ipotesi storica o la leggenda.\nLa dinastia Qi del Nord (550-577).\nLa prima apparizione di un bonzo del Monastero Shaolin esperto nelle arti marziali la troviamo nel Taiping guanji, un testo dell'epoca della dinastia Bei Qi (Qi del Nord, 550 \u2013 577), che riporta che un certo Diao, maestro della setta Dhy\u0101na, aveva abilit\u00e0 straordinarie, quali saltare fino a percuotere con la testa le travi del soffitto, portare a s\u00e9 con facilit\u00e0 pesi enormi.\nLa dinastia Tang (618-907).\nLo Shaolinquan si svilupp\u00f2 rapidamente e gi\u00e0 nel VII secolo i monaci godevano della fama di essere invincibili. Il Chao ye qian zai scritto durante la dinastia Tang racconta che i monaci dedicavano il loro tempo libero ad esercitarsi nel Jiaoli (\u89d2\u529b, lotta).\nDue iscrizioni datate rispettivamente 621 e 728 registrano che tredici monaci del Monastero, condotti dal Bonzo Tanzong (\u6619\u5b97) diedero manforte a Li Shimin (che diventer\u00e0 l'imperatore Taizong) nella guerra contro il generale ribelle Wang Shichong. Questa partecipazione fece guadagnare al monastero 1000 pezzi di seta, l'esenzione dalla secolarizzazione del clero buddista (decretata dallo stesso Li Shimin); il bonzo Tanzong invece venne insignito del titolo di Grande Generale.\nInoltre vennero offerti loro persino dei compiti di corte ma i monaci chiesero solo poter tornare alle loro attivit\u00e0 spirituali:\nL'imperatore diede il titolo di \"Primo Monastero dell'Impero\" e lo Shaolinquan divenne famoso in tutta la Cina. Alla dinastia Tang si fa inoltre risalire la nascita di stili come il \"Mianquan\" (pugilato di cotone) e il \"Rouquan\" (pugilato morbido) che daranno origini ai primi stili interni\nLa dinastia Song (960-1127 nel nord,1279 nel sud).\nDurante la dinastia Song ci fu una grande fioritura culturale ed artistica di cui goderono anche le arti marziali. Ne aumentarono sia la fama che la diffusione e prolific\u00f2 la nascita di nuovi stili derivati dallo Shaolin. Lo stesso imperatore Taizu, fondatore della dinastia Song, alcuni generali e monaci diedero origine a numerosi stili (vedi Taizuquan e Changquan).\nLa dinastia Yuan (1271-1368).\nDurante la dinastia Yuan, l'abilit\u00e0 diplomatica dell'allora abate del Tempio Shaolin Fuyu, permise di attirare sul tempio stesso la benevolenza dell'invasore mongolo che lo favor\u00ec unendogli cinque templi a cui venne attribuito lo stesso nome, situati a Helin, Chang'an (attuale area di Xi'an), Taiyuan e Luoyang. Altre fonti citano altri templi Shaolin nelle province di Fujian, Gansu, Shandong, e a Taiwan, ma unica eccezione il tempio del Fujian, nessuno di essi ebbe una vocazione militare paragonabile a quella del Songshan.\nIn questo stesso periodo vi furono moltissimi scambi con il Lamaismo Tibetano e venne introdotta a Shaolin la divinit\u00e0 Jinnaluo Wang (\u7d27\u90a3\u7f57\u738b), che assunse il ruolo di protettrice del tempio.\nLa dinastia Ming (1368-1644).\nLo stile si arricch\u00ec molto grazie all'apporto di grandi maestri che oltre a fondare nuovi stili, contribuirono a tramandare uno Shaolin arricchito di perfezionamenti tecnici. A causa del personale apporto che ogni maestro dava agli stili, \u00e8 in questo periodo che si comincia a registrare una tendenza alla diversificazione di uno stesso stile da scuola a scuola. Lo Shaolinquan che ci \u00e8 arrivato \u00e8 sicuramente molto diverso da quello originario, poich\u00e9 sebbene abbia molto influenzato gli stili successivi, \u00e8 stato a sua volta modificato dalle diverse personalit\u00e0 dei maestri che lo hanno tramandato. Probabilmente \u00e8 da questo periodo che inizia a formarsi lo Shaolinquan e la sua fama. Infatti, sebbene i testi segnalano una pratica di pugilato a Shaolin gi\u00e0 dal sesto secolo, i grandi autori della letteratura militare della dinastia Ming, Yu Dayou, Qi Jiguang e He Liangcheng non ne fanno menzione.\nQi Jiguang nel Jixiao Xinshu elenca quindici scuole di pugilato, ma cita Shaolin solo per il maneggio del bastone (gun).\nIl generale Yu Dayou (\u4fde\u5927\u7337,1504-1580) racconta nel suo Zhengqi tang ji (\u6b63\u6c23\u5802\u96c6), pubblicato nel 1566, che durante un suo soggiorno al Tempio constat\u00f2 che l'abilit\u00e0 marziale dei monaci era sopravvalutata ed insegn\u00f2 al bonzo Zongjing che a sua volta trasmise i suoi apprendimenti ai propri correligionari.\nCheng Zongyou (\u7a0b\u5b97\u7337), anche conosciuto come Cheng Chongdou (\u7a0b\u6c96\u6597) nel suo Shaolin gunfa chanzong (\u5c11\u6797\u68cd\u6cd5\u95e1\u5b97) del 1621 racconta di avere passato 10 anni a studiare arti marziali nel Tempio Shaolin e riferisce di un interesse crescente da parte dei Monaci per il Pugilato a partire dalla fine della dinastia Ming. Egli afferma: \u201c\u2026 il pugilato non ha ancora raggiunto il suo pi\u00f9 alto livello. \u00c8 per questo motivo che (i monaci) si esercitano nella speranza di elevarlo ad un livello paragonabile (a quello dell'arte del bastone)\u201d.\nIl Wuzazu, un'opera scritta durante il regno di Wanli (1573-1620) segnala un Metodo di Pugilato del Monastero Shaolin (Shaolinsi Quanfa, \u5c11\u6797\u5bfa\u62f3\u6cd5) e un letterato dell'epoca, Wang Shixing (\u738b\u4e16\u6027), che ebbe l'occasione di osservare quattrocento monaci che vi si esercitavano lo descrive cos\u00ec nel suo Song gao youji (\u5d69\u9ad8\u6e38\u8bb0): \u201ccombattono in una maniera tale che pugni e bastoni sembrano volare\u201d.\nSi pu\u00f2 affermare che furono proprio Qi Jiguang e Yu Dayou a reintrodurre a Shaolin l'arte del pugilato.\nCerti autori tardivi hanno popolarizzato la storia che a creare lo Shaolinquan furono due monaci del tredicesimo secolo, Jueyuan (\u89c9\u8fdc), Li Sou (\u674e\u53df) e Bai Yufeng (\u767d\u7389\u5cf0).\nTale storia come appare in un testo pubblicato in Italia nel 1977:\nQuesta teoria fu pubblicata per la prima volta durante i primi anni della Repubblica (che venne instaurata nel 1911) nel testo Shaolin zongfa.\nNel 1547 circa, il monaco Jueyuan (Chueh Yuan), tramite l'aiuto di altri due grandi maestri, Li Sou e Bai Yufeng (Pai Yu Feng), mise a punto lo stile dei 5 Animali; svilupp\u00f2 il Luohanquan dalle originali 18 tecniche a 72, fino a crearne 173 in seguito. Jueyuan divise in 5 metodi, derivanti ciascuno dallo studio di 5 diversi animali, i quali rappresenterebbero le 5 essenze marziali dell'uomo:\nQuesti metodi sono oggi conosciuti sotto il nome di Wuxingquan (\"Wu Hsing Chuan\"), il \"Pugilato delle 5 Immagini\". In particolare nello Shaolinquan tradizionale ogni \"animale\" ha un suo tipico Taolu rappresentativo (spesso anche pi\u00f9 d'uno), ognuno dei quali ha un diverso livello di difficolt\u00e0; inoltre esiste un Tao Lu didattico che racchiude al suo interno tutti e 5 gli \"animali\", conosciuto come \"Wu Hsing Fan Fa\" .\nSecondo \"Il Kung Fu\" di Kieffer e Zanini, alcuni anni dopo, nel 1570, Cheng Chongdou (Ching Chun Do) e Qi Jiguang (Chi Chin Kuan) lavorano su questo metodo aggiungendovi altri metodi o \"animali\":\nIn realt\u00e0 i due personaggi hanno vissuto epoche differenti ed hanno contribuito in maniera diversa alla creazione di un metodo Shaolin: Qi Jiguang \u00e8 vissuto tra il 1528 ed il 1587, mentre Cheng Chongdou \u00e8 nato nel 1561. Come si pu\u00f2 notare Cheng aveva 9 anni quando gli \u00e8 attribuito un ruolo cos\u00ec importante.\nLe sole opere che ci spiegano come fosse lo Shaolinquan durante la fine della dinastia Ming e gli inizi della dinastia Qing, sono il Quanjing ed il Quanjing quanfa beiyao che raccolgono l'insegnamento del bonzo Xuanji e che non solo non fanno menzione alcuna del Wuxingquan ma presentano pochissime analogie con le forme di Shaolinquan che noi conosciamo attualmente.\nDurante la dinastia Ming i Monaci Shaolin si distinsero sui campi di battaglia contro i Wokou (pirati giapponesi). In particolare gli annali commemorano l'eroismo del monaco Yue Kong e dei suoi trenta accoliti, armati di bastoni di ferro.\nLo storico di arti marziali Tang Hao ha elencato per questo periodo 18 Sengbing famosi;\nLa dinastia Qing (1644-1911).\nNel 1662 un nuovo imperatore, Kangxi (Hang Hi), sale al trono e riparte la conquista verso il sud della Cina, costellata dalla distruzione di diversi templi e monasteri sospetti. Ma giunto a Shaolin il nuovo imperatore, invece di radere al suolo l'edificio, offre al tempio un pannello di legno laccato, che ancora oggi orna l'entrata del tempio, e Shaolinsi, come spesso ha fatto in queste situazioni si inchina dinanzi al nuovo imperatore (a dispetto dell'alone rivoluzionario di cui oggi \u00e8 permeato). La presenza di un'arte marziale efficace e ben radicata \u00e8 testimoniata da alcuni viaggiatori, infatti, sempre nel 1662, Wu Shu (\u5433\u6bb3) nel suo Shoubi lu (\u624b\u81c2\u9304), paragona i Monaci Soldati a dei contadini \u201czappaterra\u201d, non senza aggiungere che la loro tecnica a dispetto della semplicit\u00e0, \u00e8 temibile.\nNel 1828, il mandarino Lin Qing si ferm\u00f2 a Shaolin e chiese di avere una dimostrazione di arti marziali. Dopo aver negato alcuna conoscenza marziale, infine i monaci si fecero convincere a fare un'esibizione che il visitatore commenta cos\u00ec: \u201csi ergono come degli orsi e si dispiegano come uccelli\u201d.\nLa storia cinese durante l'epoca della dinastia Qing \u00e8 caratterizzata dalla nascita nel sud della Cina di potenti organizzazioni segrete, spesso coinvolte in attivit\u00e0 contro i nuovi governanti e legate tramite leggende al Tempio Shaolin. Famosa \u00e8 la Leggenda dei 5 Antenati sopravvissuti alla distruzione del Tempio Shaolin che \u00e8 sprovvista di realt\u00e0 storica. Questa leggenda appare nei miti di fondazione di Societ\u00e0 Segrete quali la Tiandihui (\u5929\u5730\u4f1a, pi\u00f9 nota da noi come Triade) e la Hongmen (\u6d2a\u95e8).\nAl centro di queste leggende non c'\u00e8 il tempio Shaolin dell'Henan (Sh\u00e0ol\u00edn-s\u00ec), bens\u00ec un tempio del Sud (Nan Sh\u00e0ol\u00edn-s\u00ec) la cui collocazione \u00e8 tutt'oggi oggetto di ricerche. Si ritiene che questo tempio si trovasse in Fujian, nelle vicinanze di Quanzhou (Chuan Chow).\nSecondo i romanzi e le novelle Wuxia, nel 1672 circa, un centinaio di monaci partirono da questo tempio per combattere contro bande di Barbari provenienti dall'ovest della Cina.\nIn seguito, il tempio sarebbe stato distrutto nel 1736 dalle truppe dell'imperatore Qianlong.\nSecondo un'altra storia, nel 1768 un esercito dei Manci\u00f9, con l'aiuto di un monaco rinnegato Feng Tao Te, incendiarono e distrussero il Tempio del \u00e8 Fujian, considerato ancora un covo di ribelli il cui obbiettivo era quello di distruggere i Qing. Da quella distruzione secondo la leggenda si salvarono 5 monaci: questi si nascosero in alcune zone della Cina, dove continuarono ad insegnare e divulgare lo Shaolin e la sua filosofia.\nBen poco ha avuto a che fare lo Shaolinquan con la cosiddetta Rivolta dei Boxer del 1900.\nIn questa epoca nel tempio Shaolin dell'Henan sono conosciuti una sessantina di Monaci Soldati (Sengbing).\nIl declino di Shaolinsi.\nVerso la fine della dinastia Qing il tempio Shaolin era abbandonato. Due le cause secondo Zhang Jiata: la prima \u00e8 attribuita alla incapacit\u00e0 dell'abate di comandare, che fece s\u00ec che il Tempio venisse razziato da ufficiali, soldati e banditi e che malavitosi locali spesso andassero al tempio ad estorcere denaro; la seconda \u00e8 invece attribuita a molti dei monaci che avrebbero commesso ogni sorta di nefandezze. I monaci di pi\u00f9 alto grado frequentavano i signorotti locali e si invitavano reciprocamente a giocare e a bere. La frequentazione di prostitute era divenuta un vero e proprio scandalo. Questo stato di cose venne infine decretato nel 1842 con una proclamazione ufficiale.\nIl poeta Shi Yizan, nel suo poema \"Visitando il tempio Shaolin con un mio amico\" ebbe a dire: \"Chi c'\u00e8 che conosce le dottrine dei nostri Fondatori? Da lungo tempo la ottima tradizione del Tempio \u00e8 stata abbandonata. L'arte marziale affascinante \u00e8 senza il suo incantesimo, si parla sempre meno delle dottrine Buddiste.\"\nNonostante questa situazione, non mancarono atti di eroismo: nel 1920 il bonzo Henglin si oppose ad una banda di briganti nell'area di Dengfeng.\nDurante il periodo Repubblicano la situazione di abbandono \u00e8 addirittura peggiorata.\nIl colpo finale alla storia del Tempio di Shaolin, dell'Henan e la sua maggiore distruzione, venne dato nel 1928 durante le Lotte dei Signori della Guerra: il Monastero smise di essere centro religioso ed un signore della guerra Fan Zhongxiu (\u6a0a\u949f\u79c0) sfrutt\u00f2 la struttura come base militare. In seguito all'attacco del generale Shi Yousan (\u77f3\u53cb\u4e09), i monaci fuggirono e pazzo di rabbia il generale fece bruciare il tempio e gli archivi inerenti alle arti marziali. Solo i principali edifici vennero risparmiati dal fuoco ma l'incendio si narra che dur\u00f2 ben 40 giorni.\nIn questa epoca molti Sengbing (Monaci Guerrieri) entrarono negli eserciti di alcuni Signori della Guerra, come il caso di Miaoxing (\u5999\u5174, 1891-1927), allievo di Henglin (\u6052\u6797, 1865-1928), mor\u00ec combattendo per il signore della guerra Wu Peifu.\nUn Sengbing Shaolin, molto famoso fu il generale Xu Shiyou (\u8bb8\u4e16\u53cb, 1905-1986) che dopo una vita avventurosa divenne un membro di primo piano dell'establishement Comunista.\nAnche gli invasori giapponesi, che conquistarono l'Henan nel 1944 distrussero importanti resti storici del Tempio ed inoltre fecero un grave atto di oltraggio violentando una donna all'entrata del monastero.\nUn altro grave danneggiamento del tempio e delle sue arti marziali \u00e8 avvenuto durante la cosiddetta Rivoluzione Culturale.\nTiziano Terzani ha sottolineato il ruolo persecutorio e distruttivo che ha avuto la Rivoluzione Culturale anche nei confronti del Tempio Shaolin e dei praticanti di Shaolinquan, come delle altre arti marziali, considerate reazionarie:\n\"I monaci Shaolin vennero meno alla loro reputazione di grandi lottatori al tempo della Rivoluzione Culturale. Quando le Guardie Rosse, nel 1966, arrivarono qui per \"eliminare le vestigia del passato\", nessuno dei duecento monaci che erano sopravvissuti sotto il regime comunista oppose resistenza. Le statue di Budda furono abbattute e fatte a pezzi, i muri vennero impiastricciati di slogan maoisti, la maggior parte dei monaci fu mandata a lavorare nei campi, un gruppo dei pi\u00f9 vecchi venne messo sotto chiave in un cortile separato del tempio, e Shaolin fu chiuso. Tutta la letteratura cavalleresca concernente Shaolin fin\u00ec alle fiamme, e anche la semplice pratica del Kung fu venne attaccata dagli ideologi comunisti del tempo come \"immondizia feudale\"\".\nIl tempio venne ricostruito nel 1970 dal governo comunista per adibire l'area a parco naturale. Bench\u00e9 lo stile di Shaolin propriamente detto sia andato perduto, agli inizi del ventesimo secolo questo \u00e8 stato ricostruito sulla base degli stili praticati nei dintorni ed \u00e8 oggi uno stile estremamente diffuso e famoso. Vennero riabilitati alcuni monaci che insegnarono a giovani praticanti, condotte ricerche, ricostruiti e forse modificati Taolu. Ne sia un esempio lo Xiao Hongquan che in origine era una sequenza lunghissima e venne trasformata in alcune sequenze pi\u00f9 corte.\nIn questi ultimi anni il Governo cinese sta costruendo diverse nuove ale, come quelle ormai vecchie e decadenti sono state completamente distrutte per poi essere fedelmente ricostruite.\n\"Ottimo per l'individuo, ottimo per la patria\", con il sottotitolo \u201cla rinascita delle arti marziali\u201d \u00e8 il capitolo di un libro di Tiziano Terzani . In esso viene descritta la restaurazione del Tempio Shaolin ed il notevole interesse che questa riapertura ha suscitato, sulla scia del successo del film Il tempio Shaolin con Li Lianjie. Inoltre contiene un'aspra critica nei confronti dei Monaci dell'epoca che vengono visti troppo interessati ai guadagni pi\u00f9 che alla dimensione spirituale; anche lo Shaolinquan che insegnano viene giudicato lontano dall'arte marziale \u201coriginaria\u201d. Molti condividono questi pareri, anche negli ambienti marziali.\nQuesto \u00e8 un piccolo estratto: \"Dopo la morte di Mao e la caduta della Banda dei Quattro nel 1976, i nuovi dirigenti cinesi si resero conto che il Kung Fu era una vera miniera d'oro e che era assurdo lasciarla sfruttare ad altri i quali, dopotutto, non avevano neppure il tempio Shaolin. Fu cos\u00ec che Pechino decise di investire danaro per la riparazione e la riapertura del tempio, che alcuni monaci vennero ripescati, riabilitati e rimessi a vivere a Shaolin. E fu cos\u00ec che la povera, grigia Deng Feng, la cittadina ai piedi del Song Shan, la montagna sacra che nel frattempo era stata spogliata di tutte le sue celebri foreste, fu messa sulla carta turistica della Cina.\"\nBisogna aggiungere che lo scritto di Terzani, al di l\u00e0 della giusta denuncia e della corretta cronaca di questi avvenimenti, esso stesso \u00e8 infarcito per quanto riguarda il passato dello Shaolinquan, di idee riprese dall'alone leggendario del tempio e dalle storie Wuxia pi\u00f9 che da una realt\u00e0 storica ben provata.\nOggi il ruolo economico dello Shaolinquan e del Tempio Shaolin sono fatti realizzati: nei dintorni del tempio sorgono centinaia di scuole, ben avviate; l'ingresso all'area del tempio costa 100 Yuan, cifra molto alta per un normale pellegrino Buddista cinese.\nIl Lignaggio dello Shaolinquan.\nIl lignaggio dello Shaolinquan o albero genealogico di questo stile non \u00e8 semplice da ricostruire.\nI monaci che attualmente praticano presso il tempio dell'Henan rivendicano una trentina di generazioni.\nUn lignaggio appare nel libro Guoshu gailun (\u56fd\u672f\u6982\u8bba, introduzione all'arte nazionale) del 1937 in una sezione dal titolo \u201cShaolinquan shi xi biao\u201d(\u5c11\u6797\u62f3\u4e16\u7cfb\u8868, tavola della genealogia dello Shaolinquan):\nLo Shaolin del Nord e lo Shaolin del Sud.\nSi pu\u00f2 distinguere e parlare di due stili di Shaolinquan: uno del Nord e uno del Sud. Questa distinzione \u00e8 dovuta nient'altro che alle diverse origini geografiche. Lo Shaolin del Nord \u00e8 quello originario del Tempio di Sh\u00e0ol\u00edn-s\u00ec, dell'Henan, invece quello del Sud \u00e8 originario del Tempio di Nan Sh\u00e0ol\u00edn-s\u00ec, nel Fujian. Anche se ogni scuola ricorre ai cinque animali base (Dragone, Serpente, Gru, Tigre, Leopardo), ognuna ha a sua volta diversi rami:\nQueste scuole sono in stretta relazione con La leggenda dei 5 Antenati e con le societ\u00e0 segrete del Guangdong.\nDifferenze tra \"Nord\" e \"Sud\".\nSi ritiene che lo stile del Nord prediliga un maggior uso delle gambe, al 70%, mentre lo stile del Sud fondi la maggior parte delle tecniche sull'uso del pugno e degli arti superiori. Questa tesi, che ben si adatta a molti stili presenti nelle due aree geografiche, in realt\u00e0 poggia sull'aforisma di Nanquan Beitui: \"Pugni al sud e gambe al nord\".\n\u201cTutte le arti marziali provengono da Shaolin\u201d ovvero gli stili derivati.\nNumerose scuole di arti marziali dell'estremo oriente, cinesi, giapponesi o vietnamite, si richiamano al Monastero Shaolin. Il testo pi\u00f9 antico a fare riferimento al tempio Shaolin come origine di tutte le arti marziali \u00e8 il Quanjing quanfa beiyao del 1784. In Cina l'insieme delle arti marziali \u201cesterne\u201d (Waijia) si confonde con la \u201cScuola Shaolin\u201d (Shaolinpai) a cui numerosi autori del periodo repubblicano, come per esempio Xu Yusheng (1879-1945) e Wu Zhiqing (1887-???) hanno ricondotto la quasi totalit\u00e0 degli stili di pugilato Cinesi. Certi autori occidentali recenti, mescolando differenti fonti e tradizioni, fanno ugualmente di Shaolin il centro unico di diffusione di queste discipline e del mito della distruzione del Monastero da parte dei Qing, la causa principale della loro diffusione.\nNei fatti, questa ipotetica distruzione, riguarda il monastero Shaolin del Fujian (Tempio Shaolin Shoreiji) e per di pi\u00f9 \u00e8 risaputo che la maggior parte delle scuole di Wushu non hanno alcun legame storico con il Tempio dell'Henan (Tempio Shaolin Shorinji).\nGi\u00e0 nella classificazione delle arti marziali cinesi elaborata all'interno della Jingwu Tiyu Hui, nonostante si descriva la divisione nelle categorie Shaolin e Wudang (Stili Esterni ed Interni), lo Shaolinquan del Tempio Shaolin Shorinji vi figura tra trentasette altri stili localizzati nella Cina del Nord.\nDa un punto di vista tecnico, lo Shaolinquan si distingue assai nettamente dalla maggior parte dei pugilati, sia del Nord che del Sud. In effetti non esiste alcun legame di paternit\u00e0 e poche somiglianze tra esso e, per esempio, il Baguazhang, il B\u0101j\u00edqu\u00e1n, il Chaquan, o il Chuojiao.\nConviene quindi stabilire una distinzione netta tra una scuola specifica, lo Shaolinquan dell'Henan, ed uno Shaolinquan generico, puramente simbolico, a cui si richiamano una pletora di stili. In realt\u00e0 non esiste un'origine unica ed univoca per le arti marziali cinesi ma per la maggior parte se ne pu\u00f2 riconoscere una provenienza rurale legata alla zona di nascita.\nVi sono zone che giocano un ruolo pi\u00f9 importante di Shaolin nella nascita di Scuole di Pugilato, per esempio l'area di Cangzhou in Hebei.\nLa nomea proverbiale nel pugilato del Tempio Shaolin \u00e8 spiegabile in parte per le saghe che vedono protagonisti i suoi monaci guerrieri, in parte per il ruolo di primo piano giocato da monaci buddisti nella diffusione di numerosi stili quali Mizongquan, Tantui di Linqing, Fanziquan, Sanhuang Paochui, Dabeiquan, Baimeiquan, Fojiaquan, ecc.\nInoltre numerosi maestri si sono sparsi per l'intero oriente, dando origine a stili affini o completamente diversi. Altri invece si sono originati per influenze indirette o grazie a Maestri stranieri venuti in Cina per studiare il Buddhismo o per commerciare, poi ritornati nei loro paesi natali.\nLo Shaolin stesso cambia nome e caratteristiche in vari paesi: diventa Shorin ad Okinawa, Sao Lil in Malaysia e Thien Lam in Vietnam.\nKwonpup Subak.\nNel 1597, secondo leggenda, i monaci Niu Zheng e Hei Hu Lui vanno in Corea a Pusan, dove mettono a punto il Kwonpup Subak, progenitore del moderno Hapkido e Tae Kwon Do.\nJujutsu.\nIl Jujutsu \u00e8 considerato uno stile derivato dallo Shaolinquan perch\u00e9 la sua fondazione \u00e8 attribuita ad un certo Chen Yuanyun (\u9648\u5143\u8d5f, in una strana pronuncia reso Chin Gen Pin e Chan Wo Ting) che aveva studiato al Tempio Shaolin del Songshan. Chen sarebbe nato nel 1578 ad Hangzhou, nel sud della Cina. Dopo essersi trasferito in Giappone, egli chiam\u00f2 la sua scuola, in cui insegnava l'essenza di ci\u00f2 appreso nel tempio, \"Riben Zhonggu Roushu zhi Zu \u65e5\u672c\u4e2d\u53e4\u67d4\u672f\u4e4b\u7956\" (Antenata dell'arte della flessibilit\u00e0 del medio evo Giapponese). Roushu \u67d4\u672fsta per Ju-jutsu.\nAikid\u014d e Judo.\nPoich\u00e9 l'Aikid\u014d e - soprattutto - il Judo provengono dallo stile di Jujutsu creato da Chen Yuanyun, anch'essi sono considerati indirettamente stili derivati dallo Shaolinquan.\nKarate di Okinawa.\nSempre in epoca Ming grazie a militari cinesi, le popolazioni dell'isola di Okinawa, nell arcipelago delle Ryu Kyu, conobbero le arti marziali cinesi dando luogo ad uno stile conosciuto come \"Ryu Kyu Kempo\" ovvero \"Kung Fu di Okinawa\". Poi divenne \"Okinawa Te\" ma come forma di rispetto alla dinastia sotto la quale ci fu lo splendore delle Arti Marziali cinesi, si adott\u00f2 l'uso dell'ideogramma \"Kara\" ovvero \"T'ang\", termine usato spesso anche per indicare la Cina. In seguito divenne \"Karate Do\", i cui ideogrammi volevano dire \"la via della mano cinese\". Per finire in epoca moderna l'antico ideogramma \u00e8 stato cambiato con uno che significa \"vuoto\", ma si pronuncia sempre \"kara\", da qui \"Karate\" ovvero \"Mano Vuota\".\nShorinji Kempo.\nLo Shorinji Kempo (Shaolinsi quanfa in Cinese), nasce ufficialmente nel 1947 come stile codificato in Giappone, nella citt\u00e0 di Tadotsu, dal Maestro So Doshin, il quale era stato per lungo tempo durante la Seconda guerra mondiale in Cina a studiare le arti marziali. Studi\u00f2 diversi stili, ma soprattutto pratic\u00f2 lo Shaolin, proprio nel monastero dell'Henan. Tornato in Giappone a fine della guerra, decide di abbracciare la pratica dello Shaolin e la Filosofia di Bodhidharma, pensando che solo rigore, disciplina e religione potessero rimettere in piedi un Giappone ormai in ginocchio. Fonda cos\u00ec questo stile, chiamandolo appunto Shorinji Kempo, letteralmente \"\"Via del pugno della Piccola Foresta\", in chiaro riferimento allo Shaolinquan. Oggi lo Shorinji Kempo \u00e8 largamente diffuso in tutto il mondo.\nLo Shaolin oggi.\nNella nostra epoca ebbero un ruolo importante nella trasmissione dello Shaolinquan nel corso di questo secolo alcuni Monaci guerrieri: Zhenxu (1893-1955), Shi Degen \u91ca\u5fb7\u6839 (1914-1963), Yongxiang (nato nel 1920), Suyun (nato nel 1923), e Suxi (nato nel 1925).\nLo Shaolin Quanpu salvato dall'incendio del 1928 dal monaco Yongxiang (1913-1987) descrive pi\u00f9 di quattrocento Taolu che si sono aggiunti al corpo dello Shaolinquan nel corso dei secoli. Esso sarebbe, secondo la tradizione, stato redatto da 18 esperti di arti marziali in una riunione del decimo secolo.\nIl Monaco Deqian ha rubricato 120 taolu di Shaolinquan, tra essi:\nDa Hongquan e Xiao Hongquan, che sono le pi\u00f9 diffuse nei dintorni del Tempio e costituiscono il fondamento dello Shaolinquan; Tongbeiquan; Meihuaquan; Paochui; Qixingquan; Changquan; Luohanquan; Liuhequan; Xinyiquan. Quest'ultimo \u00e8 considerato la quintessenza dello Shaolinquan, comporta 12 movimenti principali (Shier ba) ed \u00e8 indirizzato ai migliori praticanti del monastero.\nVengono praticate un numero altissimo di armi ed i loro relativi Duilian.\nUna componente molto importante dell'allenamento dei Monaci \u00e8 costituito dai wushier yi (le 72 abilit\u00e0).\nIl primo occidentale monaco Shaolin.\nIl venerabile Shi Yan Fan (Franco Testini) \u00e8 il primo occidentale nella storia a diventare Monaco della 34\u00aa generazione di eroi Guerrieri Shaolin. Oggi il maestro \u00e8 il monaco abate del tempio Shaolin di Los Angeles in California.\nCaratteristiche dello Shaolin tradizionale.\nLo Shaolinquan \u00e8 uno stile esterno delle arti marziali della Cina del Nord. Il principio fondamentale dello Shaolin \u00e8 quello di riuscire a passare il pi\u00f9 rapidamente possibile da una tecnica eseguita con la massima potenza ad un'altra egualmente potente. Si deve costantemente poter passare dall attacco alla difesa. Per eseguire questo principio \u00e8 necessario che fra una tecnica e la successiva si passi in uno stadio di \"morbidezza\" o \"cedevolezza\" che sta ad indicare un particolare atteggiamento fisico e mentale in cui i muscoli sono rilassati, ma reattivi, i riflessi sono pronti e la mente \u00e8 sgombra e pronta a reagire nel modo pi\u00f9 adeguato alla situazione. Il risultato \u00e8 uno stile estremamente dirompente ma anche molto fluido, cio\u00e8 rapido e continuo, in cui le tecniche non vengono interrotte, ma si susseguono in maniera spontanea, come se ogni tecnica si risolvesse necessariamente nella successiva.\nLo Shaolinquan comprende svariate tecniche di attacco: pugni, colpi a mano aperta e di gomito; calci a terra e calci volanti.\nQuesto detto cinese sta ad indicare l'uso prediletto delle tecniche di gamba nello Shaolin del Nord, dell'Henan, rispetto agli stili del Sud, i quali prediligono pi\u00f9 l'uso delle braccia.\nLe tecniche di parata sono fondamentali, in quanto vengono considerate come veri e propri colpi: nello Shaolin quando si para si colpisce per ferire. Tutte le tecniche di parata difendono il rettangolo spaziale e devono avvenire ad una distanza precisa dal corpo, entro la quale il colpo ormai \u00e8 ricevuto. Le gambe si difendono da sole, le braccia difendono solo i genitali, torace e volto. Ogni parata \u00e8 sempre preceduta da un tentativo di portarsi al di fuori del raggio d'azione della tecnica avversaria.\nNumerose sono anche le tecniche di caduta, onde avere il minor danno possibile quando si cade o si viene proiettati. Basti pensare che tutte queste tecniche hanno dato origine ad uno stile a parte, il Ditangquan (\"Ti T'ang Chuan\") e sono rappresentate nell'omonimo Tao Lu.\nInfine uno degli aspetti pi\u00f9 importanti dello Shaolin \u00e8 lo studio delle tecniche di presa, leva, immobilizzazione e strangolamento. Queste tecniche sono confluite in un moderno stile prerogativa dei corpi di polizia, cio\u00e8 il Qinna. Sono le pi\u00f9 importanti nell'aspetto della difesa personale, in quanto permettono di difendersi o mettere fuori uso l'avversario senza provocare particolari danni, salvaguardandone la vita.\nAspetti tecnici dello Shaolin tradizionale.\n\"Pensa che i tuoi piedi siano 20cm sotto terra\" si usa dire.\nAlcuni di questi aspetti sono caratteristici di molti altri stili e fanno parte delle basi \"scientifiche\" stesse del combattimento. Concetti come il colpire in linea retta, oltre il bersaglio, rotazione di pugni e braccia sono pure le basi fondamentali di arti come la Boxe, insomma non sono prerogative dello Shaolinquan. Ma rispetto ad altri stili orientali, si d\u00e0 maggiore importanza a questi aspetti tecnici anche perch\u00e9 sono parte integrante di ogni tecnica e Tao Lu studiato.\nIl Bastone Shaolin.\nJinnaluo Wang si trov\u00f2 al centro di un'importante leggenda. Secondo lo Shaolin gunfa zanzong scritto da Cheng Chongdou nel 1616 la tecnica di Shaolingun sarebbe apparsa nel corso del quattordicesimo secolo, nel corso della rivolta dei Turbanti Rossi che mise fine alla dinastia Yuan. Per Cheng, il tempio stava per essere attaccato dagli insorti, quando l'apparizione di un monaco armato di un attizzatoio di ferro e posseduto dalla divinit\u00e0 Jinnaluo Wang li fece disperdere. In questa leggenda qualcuno ha voluto vedere la possibilit\u00e0 che questa arte dell'utilizzo del bastone abbia una provenienza Tibetana.\nQuesta leggenda lungi dall'avere alcun fondamento storico, per Stanley Henning potrebbe essere un elegante stratagemma per sviare l'attenzione da una clamorosa sconfitta subita dai Monaci Shaolin, sul Wutaishan e per creare un alone mitico che proteggesse il tempio da attacchi\nNella trasmissione dell'arte del bastone a Shaolin probabilmente molto si deve a Yu Dayou e di ci\u00f2 si trova traccia in storie successive, in particolare il Shou Bi Lu che descrive l'arte della lancia (qiang) del monaco Hong Zuan con grosse convergenze con le stesse abilit\u00e0 marziali descritte da Yu.\nCheng Zongyou (\u7a0b\u5b97\u7337) apprese il Metodo del Bastone Shaolin da un allievo di Hong Zuan, tale Guang An e cita le forme Da e Xiao Yechagun (\u5927\u5c0f\u591c\u53c9\u68cd), Yishougun (\u9634\u624b\u68cd), Paigun (\u62cd\u68cd), Chuansuo gun (\u4e32\u5506\u68cd), ecc.\nDetti popolari.\nQuesto stile, come altri del resto, porta con s\u00e9 un ricco bagaglio di detti popolari nati nei secoli, i quali aiutano capire l'importanza che questo stile ha avuto per la Cina, per i cinesi e per il mondo delle arti marziali.\n\"Cinture\" nello Shaolin moderno.\nLa presenza della cintura specie nello Shaolin \u00e8 un elemento introdotto solo per coesione al mondo occidentale. Infatti in origine il praticante di Shaolin al Tempio praticava per anni sempre gli stessi fondamentali, rimanendo in pratica al livello di \"cintura bianca\". Poi dopo in media 5 anni, veniva dato loro la prima divisa (Tai fu) di colore Grigio, direttamente con la \"fascia nera\" per poi cominciare nello studio e nella pratica delle forme. Infatti lo Shaolin attua un sistema di graduazione a Tai fu di vari colori:\nOggi in Italia si \u00e8 soliti accogliere ogni nuovo praticante come \"principiate\" il quale non ha alcuna fascia ma viene convenzionalmente definito come \"cintura bianca\". Poi al conseguimento del primo esame pu\u00f2 indossare il Tai fu Grigio e la \"fascia Gialla\". Per ogni Tai fu ci sono varie cinture, con la seguente divisione:"}
{"id": "507786", "revid": "1318658", "url": "https://it.wikipedia.org/wiki?curid=507786", "title": "Cantone di Chevagnes", "text": "Il Cantone di Chevagnes era una divisione amministrativa dell\"arrondissement\" di Moulins.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 10 comuni:"}
{"id": "507787", "revid": "14002", "url": "https://it.wikipedia.org/wiki?curid=507787", "title": "Diocesi di Pamplona y Tudela", "text": ""}
{"id": "507793", "revid": "1543377", "url": "https://it.wikipedia.org/wiki?curid=507793", "title": "Cantone di Dompierre-sur-Besbre", "text": "Il Cantone di Dompierre-sur-Besbre \u00e8 una divisione amministrativa dell'Arrondissement di Moulins e dell'Arrondissement di Vichy.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 32 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 32:"}
{"id": "507796", "revid": "1318658", "url": "https://it.wikipedia.org/wiki?curid=507796", "title": "Cantone di Lurcy-L\u00e9vis", "text": "Il Cantone di Lurcy-L\u00e9vis era una divisione amministrativa dell\"arrondissement\" di Moulins.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 9 comuni:"}
{"id": "507797", "revid": "86599", "url": "https://it.wikipedia.org/wiki?curid=507797", "title": "Cratere Fernelius", "text": "Fernelius \u00e8 un cratere lunare di 68,42 km situato nella parte sud-orientale della faccia visibile della Luna, poco a nord del cratere St\u00f6fler. Il cratere Kaiser \u00e8 situato nelle vicinanze del bordo nordoccidentale di Fernelius. A nord-nordest si trovano i crateri Nonius e Walther. A sudest di Fernelius si trovano parecchie formazioni, quali Miller, Nasireddin, Huggins ed Orontius.\nDopo l'impatto che lo ha generato, il fondo del cratere Fernelius \u00e8 stato ricoperto, lasciando una superficie relativamente piatta e priva di formazioni; non \u00e8 presente nemmeno il picco centrale. L'orlo del cratere \u00e8 stato notevolmente eroso da impatti successivi; il pi\u00f9 importante \u00e8 quello che ha dato origine a 'Fernelius A', che si trova proprio sul bordo occidentale.\nIl cratere \u00e8 dedicato al medico francese Jean Fernel.\nCrateri correlati.\nAlcuni crateri minori situati in prossimit\u00e0 di Fernelius sono convenzionalmente identificati, sulle mappe lunari, attraverso una lettera associata al nome."}
{"id": "507799", "revid": "767487", "url": "https://it.wikipedia.org/wiki?curid=507799", "title": "Jem'Hadar", "text": "I Jem'Hadar sono una specie umanoide senziente dell'universo fantascientifico di \"Star Trek\". I Jem'Hadar sono gli spietati ed efficienti soldati del Dominio.\nFrutto dell'avanzata ingegneria genetica dei Fondatori, ogni soldato Jem'Hadar diviene in grado di combattere dopo appena tre giorni dalla gestazione in una sorta di incubatrice e possiede l'abilit\u00e0 di occultarsi come un camaleonte. Come i Vorta, la loro lealt\u00e0 assoluta nei confronti dei Fondatori \u00e8 geneticamente scritta in loro.\nPer tutelarsi da eventuali ribellioni i Fondatori hanno progettato i Jem'Hadar con alcuni precisi limiti: prima di tutto non hanno la capacit\u00e0 di riprodursi autonomamente (manca il sesso femminile) e in pi\u00f9 sono fisicamente dipendenti da una droga sintetica detta ketracel bianco, la cui erogazione \u00e8 controllata direttamente dal Dominio.\nPer l'invasione del Quadrante Alfa \u00e8 stato creato un nuovo ceppo di Jem'Hadar, pi\u00f9 abile contro le strategie della Flotta stellare. Prima di andare in battaglia, i Jem'Hadar praticano un rito in cui recitano \u00abIo sono morto. Adesso, noi tutti siamo morti. Ci gettiamo nella battaglia per riavere le nostre vite. Lo facciamo di buon grado perch\u00e9 siamo Jem'Hadar. Ricorda, la vittoria \u00e8 vita.\u00bb\nI Jem'Hadar sono concepiti artificialmente, quindi non esiste una separazione di sessi nella loro razza. Alcuni di loro raggiungono i 15 anni di et\u00e0, nessuno \u00e8 mai vissuto fino a 30 anni; a 20 anni si acquisisce il titolo di Anziano."}
{"id": "507800", "revid": "6282", "url": "https://it.wikipedia.org/wiki?curid=507800", "title": "TDES", "text": ""}
{"id": "507801", "revid": "1318658", "url": "https://it.wikipedia.org/wiki?curid=507801", "title": "Cantone di Le Montet", "text": "Il Cantone di Le Montet era una divisione amministrativa dell\"arrondissement\" di Moulins.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 11 comuni:"}
{"id": "507802", "revid": "6282", "url": "https://it.wikipedia.org/wiki?curid=507802", "title": "3DES", "text": ""}
{"id": "507805", "revid": "33689", "url": "https://it.wikipedia.org/wiki?curid=507805", "title": "Louis Cromb", "text": ""}
{"id": "507807", "revid": "1318658", "url": "https://it.wikipedia.org/wiki?curid=507807", "title": "Cantone di Moulins-1", "text": "Il Cantone di Moulins-1 \u00e8 una divisione amministrativa dell\"arrondissement\" di Moulins.\n\u00c8 stato costituito a seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015.\nComposizione.\nComprende sostanzialmente i territori del cantone di Moulins-Ouest, soppresso tramite il medesimo decreto, ossia parte della citt\u00e0 di Moulins e i 6 comuni di:"}
{"id": "507809", "revid": "339392", "url": "https://it.wikipedia.org/wiki?curid=507809", "title": "Cantone di Moulins-Ovest", "text": ""}
{"id": "507811", "revid": "2175", "url": "https://it.wikipedia.org/wiki?curid=507811", "title": "Cantone di Montlu\u00e7on-Ovest", "text": ""}
{"id": "507815", "revid": "1318658", "url": "https://it.wikipedia.org/wiki?curid=507815", "title": "Cantone di Moulins-Sud", "text": "Il Cantone di Moulins-Sud era una divisione amministrativa dell\"arrondissement\" di Moulins.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Moulins e 2 comuni:"}
{"id": "507816", "revid": "131358", "url": "https://it.wikipedia.org/wiki?curid=507816", "title": "Verticalizzazioni", "text": ""}
{"id": "507819", "revid": "327773", "url": "https://it.wikipedia.org/wiki?curid=507819", "title": "Gadus morhua", "text": "Il merluzzo nordico (Gadus morhua ()), conosciuto anche come merluzzo comune o merluzzo bianco o anche semplicemente merluzzo (per differenziarlo dall'altro merluzzo nordico) \u00e8 un pesce osseo marino appartenente alla famiglia Gadidae. Si tratta di uno dei pesci pi\u00f9 importanti a livello globale per la pesca commerciale. \nIl nome merluzzo pu\u00f2 risultare ambiguo, poich\u00e9 viene usato anche per altri pesci, infatti per la commercializzazione di \"G. morrhua\" \u00e8 prescritto per decreto ministeriale l'uso del nome \"merluzzo nordico\", che condivide con la specie affine \"Gadus macrocephalus\".\nSe essiccato assume il nome commerciale di stoccafisso. Con il termine baccal\u00e0 si indentifica invece il Gadus macrocephalus salato e stagionato.\nDistribuzione e habitat.\n\u00c8 una specie endemica dell'Oceano Atlantico settentrionale. Nella parte occidentale di questo oceano si incontra dalla Penisola di Ungava in Canada a Capo Hatteras in Carolina del Nord oltre che lungo le coste della Groenlandia; nell'Atlantico orientale dal Mare di Barents e l'Islanda a sud fino al Golfo di Guascogna comprendendo anche il mar Baltico. \nNel Mediterraneo \u00e8 stato catturato un solo esemplare nel 2009 a Maiorca, nelle isole Baleari.\nIl merluzzo bianco ha abitudini demersali ma pu\u00f2 assumere uno stile di vita semipelagico in certe situazioni o fasi vitali. \u00c8 piuttosto adattabile riguardo all'ambiente e si pu\u00f2 trovare da 0 a 600 metri di profondit\u00e0 anche se generalmente si incontra sui 150-200 metri, sulla piattaforma continentale. I giovanili sono pi\u00f9 costieri degli adulti, si trovano di solito in 10-30 metri d'acqua in zone algose, rocciose o ciottolose ricche di rifugi. Gli adulti popolano acque profonde e a temperatura pi\u00f9 bassa. Pu\u00f2 tollerare salinit\u00e0 da 0 a quella oceanica e temperature dal punto di congelamento a 20 \u00b0C. Tipicamente gli esemplari pi\u00f9 grandi si trovano in acque pi\u00f9 fredde.\nDescrizione.\nHa corpo abbastanza slanciato, con testa piuttosto grande e allungata. La mascella superiore \u00e8 leggermente sporgente rispetto all'inferiore, sotto quest'ultima \u00e8 presente un vistoso barbiglio chiaro. Ha tre pinne dorsali e due anali, tutte separate solo da un breve spazio; le pinne ventrali sono in posizione giugulare e la pinna caudale ha margine posteriore dritto. La linea laterale, molto evidente, ha una curva verso il basso dopo le pinne pettorali.\nLa livrea \u00e8 variabile, dal brunastro al verdastro sul dorso, che \u00e8 cosparso di macchie grigiastre, verdastre o brune, talvolta biancastre, mentre diventa pi\u00f9 sfumato sui fianchi. La colorazione pu\u00f2 avere riflessi dorati o rossicci negli esemplari che vivono fra le rocce o nei letti di alghe. Il ventre \u00e8 biancastro. La testa \u00e8 spesso coperta di macchiette pi\u00f9 scure dall'apparenza di \"lentiggini\". La linea laterale \u00e8 chiara e ben visibile. Gli esemplari sotto i 10 cm hanno spesso un disegno a quadretti su dorso e fianchi.\nPu\u00f2 raggiungere i due metri di lunghezza (normalmente si attesta su un metro) e i 96\u00a0kg di peso.\nBiologia.\nPu\u00f2 vivere fino a 25 anni. Generalmente forma banchi durante il giorno che stazionano a qualche decina di metri dal fondale per sparpagliarsi e raggiungere il fondo di notte per alimentarsi. Alcune popolazioni possono compiere migrazioni lunghe ed impegnative (fino a 1000 km) per raggiungere le aree riproduttive, le zone di caccia o i quartieri di svernamento mentre altre sono relativamente stanziali.\nAlimentazione.\nIl merluzzo bianco \u00e8 un pesce onnivoro molto vorace. Gli esemplari giovanili si nutrono all'inizio di zooplancton, quindi con la crescita predano crostacei ed altri invertebrati bentonici, mentre l'adulto caccia soprattutto altri pesci. Raramente alghe e altre sostanze vegetali entrano nella dieta. Si nutre prevalentemente all'alba e al tramonto.\nRiproduzione.\nLa riproduzione avviene generalmente in inverno o all'inizio della primavera, in zone che variano tra le popolazioni, situate tra 50 e 200 metri di profondit\u00e0, in acque fredde e ricche d'ossigeno. La deposizione delle uova avviene nei pressi del fondale, anche se ci sono evidenze che alcune popolazioni si riproducano in acque libere. \"G. morhua\" \u00e8 una specie estremamente prolifica, una femmina di 5 kg pu\u00f2 produrre circa 2,5 milioni di uova, cifra che sale a 7,5 milioni per una femmina di 15 kg. Il massimo numero di uova noto prodotto da una femmina \u00e8 di circa 9 milioni per un animale di 34 kg. Le larve mantengono uno stile di vita pelagico per circa due mesi e mezzo per poi portarsi sul fondale. L'accrescimento dei giovanili \u00e8 piuttosto rapido.\nPesca.\nIl merluzzo bianco \u00e8 una delle specie ittiche pi\u00f9 importanti per la pesca commerciale mondiale. Viene catturato soprattutto con le reti a strascico, sia di fondo che pelagiche, altre tecniche di pesca che vengono usate in maniera pi\u00f9 occasionale sono i palamiti, le reti da posta e le reti da circuizione. Viene catturato, in quantit\u00e0 irrisorie, anche dai pescatori sportivi. \nTalvolta viene chiamato merluzzo il nasello mediterraneo (\"Merluccius merluccius\"), altre specie del genere \"Merluccius\" o altre specie della famiglia Gadidae come il merluzzo dell'Alaska (\"Gadus chalcogrammus\") o i \"Pollachius\" e questo pu\u00f2 generare confusioni.\nConservazione.\n\"G. morhua\" \u00e8 classificato come \"vulnerabile\" dalla IUCN.\nLa particolarit\u00e0 di potersi riprodurre solo dopo molti anni di vita e la forte sovrapesca a cui \u00e8 sottoposto sta portando all'esaurimento gli \"stock\".\nNel 1992 la pesca dei merluzzi in Canada si \u00e8 esaurita e quarantamila pescatori del posto sono rimasti senza lavoro. Anche gli \"stock\" di merluzzo nel mar Baltico e nel mare del Nord, in costante declino, sono ormai vicini al collasso.\nAltri usi.\nDal fegato di questa specie si ricava poi il famoso olio di fegato di merluzzo. Dalle altre interiora si ricavano enzimi usati nell'industria farmaceutica."}
{"id": "507820", "revid": "1318658", "url": "https://it.wikipedia.org/wiki?curid=507820", "title": "Cantone di Neuilly-le-R\u00e9al", "text": "Il Cantone di Neuilly-le-R\u00e9al era una divisione amministrativa dell\"arrondissement\" di Moulins.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 9 comuni:"}
{"id": "507824", "revid": "767487", "url": "https://it.wikipedia.org/wiki?curid=507824", "title": "Cantone di Saint-Pour\u00e7ain-sur-Sioule", "text": "Il Cantone di Saint-Pour\u00e7ain-sur-Sioule \u00e8 una divisione amministrativa dell'Arrondissement di Moulins e dell'Arrondissement di Vichy.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 22 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 22:"}
{"id": "507826", "revid": "110157", "url": "https://it.wikipedia.org/wiki?curid=507826", "title": "Cantone di Souvigny", "text": "Il Cantone di Souvigny \u00e8 una divisione amministrativa dell'Arrondissement di Moulins.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 29 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 29:"}
{"id": "507828", "revid": "110157", "url": "https://it.wikipedia.org/wiki?curid=507828", "title": "Cantone di Yzeure", "text": "Il Cantone di Yzeure \u00e8 una divisione amministrativa dell'Arrondissement di Moulins.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende 6 comuni:"}
{"id": "507829", "revid": "339392", "url": "https://it.wikipedia.org/wiki?curid=507829", "title": "Setter gordon", "text": ""}
{"id": "507830", "revid": "154326", "url": "https://it.wikipedia.org/wiki?curid=507830", "title": "Ferdinando Umberto di Savoia-Genova", "text": ""}
{"id": "507831", "revid": "1573940", "url": "https://it.wikipedia.org/wiki?curid=507831", "title": "Cong (giada)", "text": " \nIl cong (cinese: \u742e; pinyin: \"c\u00f3ng\"; Wade-Giles: \"ts'ung\") \u00e8 un manufatto di giada dell'antica Cina. I primi esemplari di \"cong\" furono prodotti dalla cultura di Liangzhu tra il 3400 ed il 2250 a.C.; gli ultimi, invece, risalgono principalmente alle dinastie Shang e Zhou.\nIl \"cong\" era un manufatto di giada a sezione circolare all'interno e a sezione quadrata all'esterno. La superficie esterna veniva divisa verticalmente oppure orizzontalmente in modo tale da definire un cilindro vuoto incassato in un blocco rettangolare parziale. Le proporzioni variavano, pertanto un \"cong\" poteva avere una lunghezza pi\u00f9 grande o pi\u00f9 piccola rispetto alla larghezza. Spesso veniva decorato con volti simili a maschere, che potrebbero essere collegati con i disegni \"taotie\" trovati su oggetti bronzei posteriori ai \"cong\".\nSebbene vengano generalmente considerati come oggetti usati in riti religiosi, la funzione ed il significato originari del \"cong\" sono sconosciute. Alcuni documenti affermano che il \"cong\" simboleggi la terra, mentre il \"bi\" rappresenta il cielo."}
{"id": "507833", "revid": "287204", "url": "https://it.wikipedia.org/wiki?curid=507833", "title": "Gordon setter", "text": "Il setter scozzese o setter gordon, o anche (prima del 1924), black and tans setter \u00e8 un cane da ferma britannico di media taglia, originario della Scozia.\nIl setter gordon \u00e8 una razza nata verso la met\u00e0 del XIX secolo. Pare sia nato dall'incrocio tra un setter inglese e un Border Collie. Secondo alcuni esperti, contribuirono alla formazione della razza anche il setter irlandese ed il bloodhound o Chien di Saint-Ubert\".\" Forse nelle vene dei setter scozzesi scorre il sangue anche dei pointer. Questo cane \u00e8 molto vivace ed \u00e8 adatto alla caccia\".\"\nIl nome della razza deriva da quello dei duchi di Richmond-Gordon di Scozia, ai quali si deve la creazione della razza. Questo setter \u00e8 molto pi\u00f9 massiccio e pesante del setter inglese. \u00c8 adatto per il galoppo e la sua struttura fisica ricorda il corpo del cavallo da caccia (Hunter).\nI setter sono cani molto fedeli al padrone, li troviamo anche in altre razze come: setter inglese e setter irlandese"}
{"id": "507834", "revid": "154326", "url": "https://it.wikipedia.org/wiki?curid=507834", "title": "Filiberto Lodovico di Savoia-Genova", "text": ""}
{"id": "507840", "revid": "154639", "url": "https://it.wikipedia.org/wiki?curid=507840", "title": "Teodoro l'Ateo", "text": "Biografia.\nTeodoro, discepolo di Aristippo di Cirene, fu esponente della scuola cirenaica, anche se alcuni caratteri, come il cosmopolitismo, la svalutazione dell'amicizia, la difesa di un atteggiamento libero in materia di rapporti sessuali, lo avvicinano di pi\u00f9 alla scuola cinica. \nPer il suo atteggiamento polemico verso la religione fu soprannominato , l'ateo, e bandito da Atene. \nDalle testimonianze non siamo sicuri se negasse in linea di principio l'esistenza della divinit\u00e0 oppure solo la credenza negli dei greci della mitologia. Abbagnano, a tal proposito, sostiene che la filosofia di Teodoro negasse ogni forma di divinit\u00e0.\nOltre agli d\u00e8i egli rifiut\u00f2 anche il concetto di patria:"}
{"id": "507841", "revid": "1318658", "url": "https://it.wikipedia.org/wiki?curid=507841", "title": "Setter irlandese", "text": "Il setter irlandese \u00e8 un cane di origine irlandese di colore rosso mogano o bianco e rosso. \u00c8 una razza adatta sia alla caccia che alla compagnia, ma si presta anche a mostre canine.\nCaratteristiche fisiche.\nI maschi hanno una statura di circa 58\u201367\u00a0cm e le femmine di 55-62; il peso maschile si aggira sui 27-40 chilogrammi e quello femminile sui 20-28. \u00c8 un cane che rimane magro di costituzione, talch\u00e9 \u00e8 consigliabile dosare con precisione la giusta razione di alimenti e pesare il cane, di tanto in tanto, per mezzo di una bilancia. Il suo muso \u00e8 allungato, con canna nasale dritta e tartufo nero; i suoi occhi sono di colore marrone o nocciola scuro e le orecchie hanno forma triangolare e sono sottili; la coda \u00e8 orizzontale e presenta frange. Il pelo \u00e8 lungo tranne che sulla testa, di colore rosso mogano, dorato e luminoso, sempre in assenza di nero. \u00c8 tollerata, ma non desiderata una macchia bianca sul petto che da vecchi allevatori era ricercata in quanto sinonimo di grande qualit\u00e0 venatoria. Il pelo impiega qualche anno per raggiungere la lunghezza tipica della razza. Notevolmente prolifico, \u00e8 un cane molto longevo, soprattutto in relazione alla mole, potendo anche superare i 15 anni.\nL'andatura \u00e8 caratterizzata da un galoppo sciolto e velocissimo.\nCarattere.\nCaratterialmente il setter irlandese \u00e8 un cane molto vivace, soprattutto nei primi anni. Le femmine tendono a tranquillizzarsi dopo il primo calore ma restano comunque dei cani molto energici e vitali. Hanno bisogno di fare lunghe passeggiate e di correre in spazi aperti. \u00c8 un cane che difficilmente pu\u00f2 vivere solo in appartamento e necessita di uno spazio aperto, anche piccolo, per sfogare le proprie energie. \u00c8 un cane molto affettuoso e cerca molto il contatto umano. Si pu\u00f2 educare ed \u00e8 piuttosto intelligente, presenta spesso un carattere testardo e a volte controverso. Dal sistema nervoso sensibilissimo (\u00e8 facile vederlo tremare quando prova emozioni), necessita di molta calma, pazienza e conoscenza della razza nell'educazione del soggetto (e tanto pi\u00f9 nell'addestramento), non tollerando assolutamente maniere forti e nervosismi; una volta che conquista la fiducia nel padrone, \u00e8 anzi un cane altamente affidabile. \u00c8 normalmente molto socievole con gli altri cani ed animali (ad eccezione della selvaggina, verso la quale nutre una naturale tendenza ad incalzarla). Se non utilizzato per la caccia, \u00e8 adatto a vivere in famiglia e con i bambini."}
{"id": "507844", "revid": "1632387", "url": "https://it.wikipedia.org/wiki?curid=507844", "title": "Merluzzo", "text": "Merluzzo \u00e8 un termine usato per indicare diverse specie di pesci ossei di acque salate appartenenti a diversi generi e famiglie.\nGeneri di merluzzo.\nIl merluzzo per antonomasia, anche chiamato \"merluzzo comune\", \u00e8 il \"Gadus morhua\", presente nell'oceano Atlantico settentrionale. Pur diverse per tassonomia, altre specie affini come il nasello e il pollack sono talvolta designate con il nome di merluzzo.\nGastronomia.\nTanto i merluzzi atlantici quanto quelli mediterranei sono molto sfruttati in gastronomia, perch\u00e9 le loro carni delicate sono molto apprezzate. Particolarmente noti sono il baccal\u00e0 e lo stoccafisso, due metodi di conservazione del merluzzo nordico.\nDal fegato dei merluzzi del genere \"Gadus\" si estrae l'olio di fegato di merluzzo, liquido oleoso ad uso terapeutico, particolarmente ricco di retinolo (Vitamina A), di Vitamina D e di acidi grassi Omega-3.\nSovrapesca.\nA causa della pesca industriale eccessiva le popolazioni di merluzzo atlantico si stanno esaurendo."}
{"id": "507845", "revid": "599013", "url": "https://it.wikipedia.org/wiki?curid=507845", "title": "Abhayamudr\u0101", "text": "Abhayamudra \u00e8 un mudr\u0101 della dottrina induista, nella tradizione yoga e buddhista realizzato con le mani e le dita.\nSimbologia del mudra.\nIl mudra rappresenta un gesto che induce rassicurazione e salvezza, in quanto la mano aperta di fronte simboleggia l'allontanamento e il distacco dalla paura.\nPosizione.\nIl mudra si realizza con la mano destra o con entrambe le mani. Consiste nel posizionare la mano aperta in verticale davanti a s\u00e9, con le dita unite, levata in segno di protezione. Il pollice \u00e8 adiacente alle altre dita. L'avambraccio \u00e8 piegato ad angolo retto."}
{"id": "507848", "revid": "51323", "url": "https://it.wikipedia.org/wiki?curid=507848", "title": "Luohan", "text": ""}
{"id": "507849", "revid": "137928", "url": "https://it.wikipedia.org/wiki?curid=507849", "title": "Ottaviano dei conti di Tuscolo", "text": ""}
{"id": "507851", "revid": "8596", "url": "https://it.wikipedia.org/wiki?curid=507851", "title": "Crespano Veneto", "text": ""}
{"id": "507853", "revid": "114957269", "url": "https://it.wikipedia.org/wiki?curid=507853", "title": "Setter", "text": "Il setter \u00e8 una razza canina; in particolare \u00e8 un tipo di cane da caccia, usato sia da riporto che da punta per uccelli come quaglie, starne, beccaccini, beccacce, forcelli e fagiani. Un setter effettua la ricerca della preda in maniera silenziosa e, una volta trovata, si ferma davanti ad essa puntandola, assumendo la caratteristica ferma. Non a caso, i setter devono il loro nome proprio a questo comportamento, ossia fissare (in inglese \"to set\") puntando con il muso la preda da cercare. La maggior parte dei setter nasce con una predisposizione naturale per la caccia; gli addestratori di cani godono quindi di una buona base istintiva che viene valorizzata fin da cuccioli. Ottimi cani da caccia, ma non solo, ultimamente sono sempre pi\u00f9 diffusi come cani da compagnia.\nI progenitori dei moderni setter nacquero probabilmente in Spagna nel XVI secolo come evoluzione degli Spaniel. Successivamente questi cani vennero esportati in Francia, ma soprattutto in Inghilterra, dove le razze si svilupparono fino ad arrivare alle variet\u00e0 odierne di setter.\nCaratteristiche.\nI setter hanno un pelo lungo e setoso. Possiedono un carattere giocoso e socievole, sia verso gli uomini, sia verso i congeneri. Sviluppano un attaccamento istintivo immediato nei confronti del padrone, al quale sono devotissimi, che si riflette anche verso gli altri membri della famiglia. Inoltre, consumano molta energia e richiedono esercizio per mantenerli attivi ed in forma.\nLa razza setter comprende le seguenti variet\u00e0:"}
{"id": "507866", "revid": "228587", "url": "https://it.wikipedia.org/wiki?curid=507866", "title": "Trebbiatrice", "text": "La trebbiatrice \u00e8 una macchina agricola utilizzata per sgranare i cereali e separarli dalla paglia come nel caso del frumento o del riso; nel caso del mais la macchina che esegue la separazione dei semi dai tutoli viene detta sgranatrice.\nStoria.\nLa trebbiatrice in Italia, un tempo detta anche \"macchina per battere il grano\", appartiene ormai al passato, sostituita dalla mietitrebbia che esegue la trebbiatura contemporaneamente alla mietitura.\nIn et\u00e0 romana esisteva una tipologia particolare di vanga, chiamata \"ventilabrum\", che serviva a separare il grano dalla pula e il tribolo In seguito venne usata la tarara.\nNel 1733 lo scozzese Michael Menzies costruisce la prima trebbiatrice azionata da una ruota idraulica.\nSuccessivamente, si ebbero trebbiatrici movimentate da motori a vapore e poi motori a scoppio, motori che venivano collegati alla trebbiatrice mediante una grossa cinghia per la trasmissione del moto, oppure con un giunto cardanico. Il motore e la trebbiatrice, montata su ruote, venivano spostati nelle diverse localit\u00e0 di trebbiatura, solitamente le aie delle cascine, mediante traino da parte di buoi o asini.\nNella prima met\u00e0 del Novecento il motore inizi\u00f2 ad essere costituito da un trattore, che aveva anche la funzione di trainare la trebbiatrice e accessori (pressaforaggi o imballatore) nei suoi spostamenti. Particolarmente indicati a questo compito si rivelarono i trattori a testa calda, in produzione fino alla fine degli anni cinquanta e ancora in uso fin verso la fine del secolo scorso, anche per il loro basso consumo durante il funzionamento da fermi."}
{"id": "507870", "revid": "110157", "url": "https://it.wikipedia.org/wiki?curid=507870", "title": "Chiesa di Sant'Angelo a Nilo", "text": "La chiesa di Sant'Angelo a Nilo, o anche cappella Brancaccio, \u00e8 una chiesa monumentale di Napoli sita nel centro storico, in piazzetta Nilo.\nLa chiesa conserva al suo interno i sepolcri di diversi esponenti della famiglia Brancaccio, tra cui una delle opere di maggior prestigio della citt\u00e0, il monumentale \"sepolcro del cardinale Rainaldo Brancaccio\", scolpito da Donatello e Michelozzo.\nStoria.\nLa chiesa \u00e8 ubicata nel cuore della Napoli greco-romana, nella piazzetta dedicata al dio Nilo al cui culto erano votati i mercanti egiziani. Il cardinale Rainaldo Brancaccio fece erigere nel 1385 una prima cappella di famiglia, dedicata ai Santi Angelo e Marco, nelle immediate adiacenze del palazzo nobiliare di loro propriet\u00e0.\nIl rifacimento che diede all'edificio l'attuale aspetto \u00e8 del 1709, per opera di Arcangelo Guglielmelli, mentre l'unico elemento che risale all'antica costruzione gotico-catalana \u00e8 il portale principale, su via Mezzocannone.\nDescrizione.\nEsterno.\nL'ingresso principale alla cappella \u00e8 su via Mezzocannone, dotato di un architrave con figure in mezzorilievo di angeli e santi con l'affresco nella lunetta soprastante che raffigura la \"Vergine e i Santi Michele e Baculo che presentano il cardinale Brancaccio\", opera di Nicolantonio del Fiore databile al secolo XV che per via delle scarse condizioni di conservazione in cui ha versato, fu per un periodo staccato e conservato in sacrestia, per poi esser ripristinato nella sua ubicazione originale. Alla stessa datazione risale inoltre il portone ligneo con sei figure intagliate in altrettanti riquadri (tre per lato) di \"San Pietro\", \"San Lorenzo\", \"Sant'Antonio da Padova\", \"San Paolo\", \"San Giovanni Evangelista\" e \"San Domenico\".\nIl portale laterale presente sull'altro ingresso, che affaccia sul versante sud-est rispetto a piazza San Domenico Maggiore, anch'esso databile intorno alla seconda met\u00e0 del XV secolo, presentava invece nella lunetta una raffigurazione scultorea di \"San Michele\", poi trasferita all'interno della chiesa. Sulla cornice marmorea sono invece posti in mezzorilievo le figure dell' \"Arcangelo Gabriele\", di \"San Giovanni Battista\", di \"San Giovanni della Croce\", di \"Madonna Annunziata\", di \"San Michele\" e di \"Sant'Agnese\". Ai lati del portale, in due nicchie, sono infine collocate le sculture di Bartolomeo Granucci raffiguranti due sante appartenenti alla famiglia Brancaccio: \"Santa Candida Iuniore\", le cui reliquie sono in cappella e ritenuta erroneamente santa, e \"Santa Candida Seniore\".\nInterno.\nLa chiesa \u00e8 a navata unica, di forma rettangolare, senza transetto e con due sole cappelle e una sacrestia, tutte sul lato destro.\nL'interno presenta un arredo marmoreo sei-settecentesco e stucchi disegnati dal Guglielmelli che circoscrivono tele di Giovan Battista Lama, tra cui spicca quella dei \"Santi in adorazione del Volto Santo\", e quattro busti sepolcrali sulle pareti laterali ritraenti i Cardinali \"Nicola\", \"Pietronicola\", \"Morinello\" e \"Marcello Brancaccio\".\nSulla cantoria in controfacciata, racchiuso entro una cassa lignea riccamente intagliata e decorata, si trova l'organo a canne barocco, costruito nel XVIII secolo da un organaro ignoto e restaurato nel 1970 dalla ditta organaria padovana \"La Ceciliana\". Lo strumento, a trasmissione meccanica, ha un'unica tastiera di 45 note con prima ottava scavezza e pedaliera a leggio scavezza di 9 note priva di registri propri e costantemente unita al manuale.\nImmediatamente sul lato destro della navata, invece, si apre la cappella di Santa Candida \"iuniore\" delimitata da una bella cancellata settecentesca di ottone e ferro battuto, dove sono conservate le reliquie della matrona Candida \"la Giovane\", risalenti al VI secolo, che \u00e8 stata erroneamente venerata come santa sino agli ultimi decenni del Novecento. Nello stesso ambiente \u00e8 la pala d'altare di Carlo Sellitto de la \"Visione di Santa Candida\", mentre sulla parete destra invece \u00e8 la tomba di met\u00e0 ottocento di Luigi Stuart, terzo figlio di Carlos Miguel FitzJames Stuart, XIV duca d'Alba e duca di Berwick.\nLa zona absidale della chiesa vede sull'altare maggiore la notevole tavola del \"San Michele Arcangelo\", eseguita nel 1573 dal senese Marco dal Pino.\nAlla destra dell'altare vi \u00e8 la cappella che custodisce nella parete frontale il \"sepolcro del cardinale Rainaldo Brancaccio\", una delle pi\u00f9 importanti opere scultoree presenti a Napoli, da considerarsi una delle prime e maggiori testimonianze del passaggio dalle forme tardo-gotiche a quelle rinascimentali. Pur avendo un tradizionale impianto a baldacchino, di chiara reminiscenza tardo-gotica (il gusto artistico a Napoli risentiva profondamente dell'operato di Tino di Camaino), il monumento presenta sculture e rilievi di evidente modernit\u00e0 per l'epoca. L'opera, in un primo momento collocata lungo una delle pareti della chiesa originaria, fu eseguita a Pisa tra il 1426 e il 1428 da Donatello ed altri maestri toscani come Michelozzo e Pagno di Lapo Portigiani e inviata a Napoli per mare. La parete sinistra della stessa cappella vede invece il quattrocentesco \"sepolcro di Pietro Brancaccio\", di Jacopo della Pila.\nA sinistra dell'altare maggiore \u00e8 infine il barocco \"sepolcro dei cardinali Francesco e Stefano Brancaccio\", dei fratelli Pietro e Bartolomeo Ghetti. Il monumento, a forma piramidale, \u00e8 caratterizzato dall'esecuzione di elementi simboleggianti i traguardi raggiunti dai cardinali sia in campo ecclesiastico, che letterario, che militare posti sopra la tomba, questa sorretta da leoni e rappresentante la base della \"piramide\". Accanto a questi elementi una \"Virt\u00f9\" \u00e8 in atto di scrivere le lodi ai due personaggi, inscritte nel corpo della \"piramide\", circondata ai lati dalla \"Morte\" (a destra) e dalla \"Fama\" (a sinistra). Nel vertice alto \u00e8 scolpito invece un medaglione raffigurante i volti dei cardinali (uno zio e l'altro nipote), mentre intorno all'intero monumento, su due pilastri che fungono da cornice ed alle cui basi sono scolpiti gli stemmi del casato Brancaccio, sono posizionati due busti ritraenti gli stessi cardinali Francesco e Stefano.\nIn sacrestia, anch'essa raggiungibile tramite una porta a destra della navata, \u00e8 al maestro lombardo Giovan Tommaso Malvito che va l'attribuzione del tabernacolo in marmo posto sulla parete destra della sala, mentre le due tavole su \"San Michele\" e \"Sant'Andrea\" sono attribuite a Stefano Sparano. Dalla sacrestia si accede infine al cortile del palazzo Brancaccio, la cui facciata principale \u00e8 su vico Donnaromita."}
{"id": "507871", "revid": "33163", "url": "https://it.wikipedia.org/wiki?curid=507871", "title": "Chiesa di Sant'Angelo a Nilo di Napoli", "text": ""}
{"id": "507874", "revid": "75421", "url": "https://it.wikipedia.org/wiki?curid=507874", "title": "Morane-Saulnier MS-406", "text": ""}
{"id": "507882", "revid": "729019", "url": "https://it.wikipedia.org/wiki?curid=507882", "title": "Arsenal VG-33", "text": "LArsenal VG-33 era caccia monomotore ad ala bassa sviluppato dall'azienda francese Arsenal de l'A\u00e9ronautique nei tardi anni trenta.\nUnico modello avviato alla produzione in serie della famiglia del VG-30, a causa dell'invasione tedesca non ebbe pressoch\u00e9 modo di entrare in linea con i Groupes de Chasse dell'Arm\u00e9e de l'air (i reparti da caccia dell'aeronautica militare francese) dato che solo un numero esiguo di esemplari ebbe modo di lasciare le linee di montaggio prima della caduta della Francia del giugno 1940.\nStoria del progetto.\nAttorno alla met\u00e0 degli anni trenta la Francia era ancora alla ricerca di un modello con il quale rinnovare il parco velivoli in dotazione ai reparti da caccia dell'Arm\u00e9e de l'air, oramai considerato obsoleto. La specifica emessa dal Service Technique A\u00e9ronautique (STA\u00e9), nel luglio 1934 per conto del Minist\u00e8re de l'Air, non si era ancora concretizzata in un modello da produrre in serie e nel 1936 il governo francese si ritrov\u00f2 nell'impellente esigenza di aumentare la propria capacit\u00e0 bellica incrementando il numero di velivoli disponibili. A questo scopo venne emessa una nuova specifica mirata alla valutazione di un velivolo di classe \"C1\", destinato a sostituire nelle linee di volo il Morane-Saulnier MS.406, di recente introdotto, che abbinasse le qualit\u00e0 di una moderna impostazione monoplana alla possibilit\u00e0 di avere un ritmo di produzione sostenuto.\nIl primo stadio del progetto realizzato sulla base di questa specifica dall'Arsenal de l'A\u00e9ronautique diede vita al VG-30 (che fonti dell'epoca indicano anche come Galtier 30), che avrebbe dovuto montare il motore Potez 12 DC, un dodici cilindri contrapposti raffreddato ad aria, la cui disponibilit\u00e0, tuttavia, non si concretizz\u00f2. Il primo volo del VG-30, nel frattempo dotato di un motore Hispano-Suiza 12Xcrs, ebbe luogo il 1\u00ba ottobre del 1938 e (bench\u00e9 dotato di un motore dalla potenza inferiore) mise in luce doti velocistiche migliori rispetto al velivolo che avrebbe dovuto sostituire.\nIn competizione con il Dewoitine D.520, il Morane-Saulnier MS.450 e lo SNCAO 200 (citato a volte anche come CAO 200), il VG-30 era il prodotto della collaborazione tra il generale (ed ingegnere) Michel Vernisse, che ricopriva l'incarico di direttore dello stabilimento Arsenal, ed il progettista Jean Galtier (da cui la sigla VG).\nCome da specifiche il progetto abbinava una cellula di tipo semi-monoscocca, realizzata interamente in legno, all'ala posizionata bassa rispetto alla fusoliera. L'armamento previsto consisteva in quattro mitragliatrici MAC 1934 calibro 7,5\u00a0mm installate, due per ogni lato, nelle due semiali, abbinate ad un cannoncino aeronautico Hispano-Suiza HS.404 calibro 20\u00a0mm.\nIl VG-30 fu ben presto soggetto a modifiche: una prima configurazione con superficie alare ridotta, denominata VG-31, fu scartata in base a calcoli progettuali che stabilirono che le prestazioni, per quanto considerevoli, sarebbero state vanificate da problemi di maneggevolezza.\nLa progettazione della famiglia di velivoli prosegu\u00ec con il VG-32 ed il VG-33 che, sostanzialmente identiche, si differenziavano per l'impiego di diversi propulsori: mentre il VG-32 era progettato per montare il motore statunitense Allison V-1710, il VG-33 montava il motore Hispano-Suiza 12Y-31 gi\u00e0 destinato al VG-31. Il VG-32 non vide mai la luce, in seguito a ritardi nella fornitura del motore, mentre il VG-33 vol\u00f2 per la prima volta il 25 aprile 1939. Durante le prime prove di volo dimostr\u00f2 di poter raggiungere la velocit\u00e0 di 560\u00a0km/h e, nel settembre dello stesso anno, fu oggetto di un primo ordine per 220 esemplari che, in seguito a successive commesse, sotto la crescente minaccia tedesca ed in seguito allo scoppio della seconda guerra mondiale, raggiunse complessivamente le 1\u00a0000 unit\u00e0.\nUlteriori modifiche furono studiate o approntate dopo l'inizio della produzione del VG-33: il VG-34 montava il pi\u00f9 recente Hispano-Suiza 12Y-45 da 688\u00a0kW (935 CV), il VG-36 utilizzava il motore 12Y-51 da 735\u00a0kW (1\u00a0000 CV), inizialmente destinato al VG-35, e fu dotato di un radiatore aerodinamico che assomigliava a quello del P-51 Mustang. Singoli prototipi furono costruiti e volarono all'inizio del 1940. Il VG-37 doveva essere una versione del VG-36 con raggio d'azione aumentato e il VG-38 avrebbe dovuto usare il motore Hispano-Suiza 12Y-77, ma nessuno dei due prototipi fu mai costruito.\nL'ultimo velivolo della serie fu il VG-39 inizialmente motorizzato con il propulsore Hispano-Suiza 12Y-89 da 882\u00a0kW (1\u00a0200 CV) che avrebbe dovuto utilizzare un albero motore pi\u00f9 lungo per consentire di affinare l'aerodinamica della parte anteriore del velivolo: sulla base di queste modifiche l'aereo avrebbe raggiunto velocit\u00e0 considerevoli (625\u00a0km/h) anche una volta dotato di due ulteriori mitragliatrici. La versione destinata alla produzione avrebbe dovuto essere la VG-39bis con un motore Hispano-Suiza 12Z-17 da 1\u00a0177\u00a0kW (1\u00a0600 CV) e il radiatore aerodinamico della versione VG-36.\nPur in presenza delle diverse possibilit\u00e0 di sviluppo e dei diversi prototipi portati in volo, il VG-33 fu l'unico velivolo della famiglia a raggiungere la produzione in serie che, tuttavia, venne interrotta il 12 giugno del 1940 quando giunse l'ordine di evacuazione dell'aeroporto di Villacoublay, presso il quale i velivoli venivano definitivamente assemblati e consegnati a l'Arm\u00e9e de l'Air. All'epoca erano stati completati meno di venti esemplari (secondo altre fonti tale cifra si attesta a sette o ad una dozzina di unit\u00e0).\nTecnica.\nCellula.\nL'Arsenal VG-33 era un monoplano ad ala bassa, dalla struttura realizzata interamente in legno: il ricorso ad un materiale considerato \"non strategico\" (al contrario delle leghe di alluminio, all'epoca generalmente impiegate nella costruzione degli aerei) consentiva di evitare problemi di approvvigionamento e permetteva di suddividere la produzione presso piccole officine e falegnamerie anzich\u00e9 concentrarla presso grandi officine, potenzialmente pi\u00f9 soggette ai bombardamenti del nemico.\nLa fusoliera aveva sezione ovale ed era caratterizzata dal muso piuttosto allungato al termine del quale, all'altezza del bordo d'uscita dell'ala, trovava alloggiamento la cabina di pilotaggio completamente chiusa con cappottina a scorrimento posteriore, la cui estremit\u00e0 (non vetrata) era sagomata e si raccordava con il tronco posteriore della fusoliera. Nella zona inferiore era sistemata una presa d'aria per l'impianto di raffreddamento del motore, anch'essa collocata in prossimit\u00e0 del bordo d'uscita alare.\nLe ali presentavano un angolo di diedro leggermente positivo e rastrematura verso l'estremit\u00e0 e gli impennaggi erano di tipo classico.\nIl carrello d'atterraggio era di tipo biciclo, retrattile: le gambe erano incernierate in prossimit\u00e0 della mezzeria delle ali e si ritraevano verso l'interno, disponendo le ruote di piatto entro lo spessore alare. Al posteriore era presente un pattino d'appoggio, di tipo fisso.\nMotore.\nIl VG-33 era motorizzato con l'Hispano-Suiza 12Y-31: si trattava di un motore V12 raffreddato a liquido, capace di sviluppare la potenza di 860 CV che, tramite un'elica tripala dal diametro di 2,95 m, consentiva al velivolo di raggiungere la velocit\u00e0 massima di circa 560 km/h.\nArmamento.\nLa dotazione offensiva del VG-33 era costituita da un cannone Hispano-Suiza HS.404, alloggiato all'interno delle due bancate dei cilindri del motore e sparante attraverso il mozzo dell'elica (con serbatoio per 60 proiettili), e da quattro mitragliatrici MAC 34M39, calibro 7,5\u00a0mm, alloggiate a coppie nello spessore delle semiali (alimentate a nastro, con 850 proiettili per ciascuna arma).\nImpiego operativo.\nLe informazioni riguardanti le vicende operative del VG-33 non risultano particolarmente dettagliate: secondo alcuni due esemplari furono assegnati al \"Group de Chasse I/2\" (gi\u00e0 equipaggiato con i Morane-Saulnier MS.406), mentre un altro piccolo lotto di velivoli venne affidato ai piloti polacchi, reduci dall'invasione della madrepatria, inquadrati nel \"Group de Chasse I/55\"; altri individuano il GC I/55 come l'unico reparto ad aver ricevuto (tra gli altri) anche alcuni esemplari del VG-33.\nI pochi caccia Arsenal realizzati risultano essere passati sotto le insegne dell'Arm\u00e9e de l'Air de Vichy che li assegn\u00f2 alla base di Ch\u00e2teauroux, presso la quale furono rinvenuti dalle forze tedesche nel novembre del 1942.\nVersioni.\n\"I dati sono tratti da\" \"Dimensione Cielo\", \"salvo diversa indicazione\"."}
{"id": "507884", "revid": "29727", "url": "https://it.wikipedia.org/wiki?curid=507884", "title": "Merluzzo bianco", "text": ""}
{"id": "507887", "revid": "729019", "url": "https://it.wikipedia.org/wiki?curid=507887", "title": "Amiot 143", "text": "LAmiot 143 era un bombardiere leggero bimotore sviluppato dall'azienda aeronautica francese Avions Amiot negli anni trenta, impiegato principalmente dall'Arm\u00e9e de l'air nella seconda guerra mondiale.\nUnico modello della serie 140-150 ad essere avviato alla produzione, l'Amiot 143, come gli altri modelli della serie, era caratterizzato da una fusoliera \"a valigia\" e da un'ala di grande sezione attraverso la quale, tramite un'apertura, era possibile all'equipaggio accedere ai motori in volo.\nStoria del progetto.\nAl momento della fondazione di una forza aerea francese indipendente, il governo francese manifest\u00f2 un grande interesse per il concetto di velivolo polivalente espresso dalle teorie di Giulio Douhet. Un simile velivolo da combattimento doveva essere in grado di effettuare missioni di bombardamento diurne e notturne o di ricognizione a lungo raggio. Veloce, equipaggiato con un consistente carico di bombe e protetto da tutti i lati da numerose postazioni dotate di mitragliatrici da difesa, il nuovo aereo \"tre in uno\" sarebbe dovuto risultare molto meno costoso e gravare quindi in maniera minore sulle gi\u00e0 ridotte risorse economiche della nascente Arm\u00e9e de l'air. Nel 1928 il Service technique A\u00e9ronautique (STA\u00e9) eman\u00f2 delle specifiche per la fornitura di un velivolo da combattimento polivalente denominato M4, il quale aveva il compito di sostituire gli ormai superati bombardieri Lior\u00e9 et Olivier LeO 20 e Farman F.60, quest'ultimo in servizio operativo dalla fine della prima guerra mondiale. Furono 5 i velivoli proposti per le valutazioni da altrettante aziende nazionali, l'Amiot 140, il Bl\u00e9riot 137, il Br\u00e9guet Bre 410, il Farman F.211 e lo SPCA 30.\nPrimi sviluppi.\nLa Avions Amiot present\u00f2 il progetto del 140M disegnato dal proprietario e progettista F\u00e9lix Amiot. Il primo dei due prototipi venne portato in volo per la prima volta il 12 aprile 1931, equipaggiato da 2 motori 12 cilindri a V Hispano-Suiza 12Nbr da 650 CV (478 kW). Il velivolo, di costruzione interamente metallica, aveva un aspetto insolito ma funzionale ed ampiamente difeso da 5 mitragliatrici Lewis da 7,7\u00a0mm che equipaggiavano altrettante postazioni disposte in modo da coprire tutti gli angoli possibili da parte dell'attacco dei caccia avversari. L'ala, montata alta e controventata, era caratterizzata da un angolo di diedro pari a zero e da un profilo alare molto spesso e costante dalla sezione centrale rettangolare, tanto spesso da permettere all'equipaggio di accedere ai motori in volo. La fusoliera era caratterizzata da una sezione rettangolare molto stretta. La parte superiore racchiudeva una prima postazione per il mitragliere posizionata sul muso, dalla cabina di pilotaggio a livello del bordo d'attacco e da una seconda postazione di difesa dorsale. La parte inferiore, posizionata sotto l'ala tra le gambe del carrello d'atterraggio, era caratterizzata da una lunga gondola, ampiamente vetrata anteriormente per consentire la necessaria visibilit\u00e0 al navigatore-puntatore ed integrata posteriormente da postazione di difesa ventrale. Il carico bellico, 912\u00a0kg di bombe, era alloggiato in una stiva di carico interna in posizione ventrale dotata di portelloni. Il carrello era caratterizzato da una configurazione classica, anteriormente fisso, dotato di gambe di forza ammortizzate e carenate, equipaggiato con ruote di grande diametro e completato posteriormente da un ruotino d'appoggio posto sotto la coda dall'impennaggio classico monoderiva.\nPur non essendone prevista la produzione in serie, l'Amiot 140 aveva il compito, come i suoi concorrenti, di mettere a punto il futuro velivolo multiruolo richiesto dalle specifiche. Ne seguirono nel 1932 lAmiot 141, rimasto a livello di progetto, e lAmiot 142, un prototipo simile allAmiot 143 che sarebbe diventato la versione di serie, richiesto a titolo comparativo con motori Hispano-Suiza 12Ybrs e portato in volo nel gennaio 1935.\nL'Amiot 143 di serie.\nNell'ottobre 1933, il Minist\u00e8re de l'Air sostitu\u00ec le specifiche del 1930 con le nuove finalizzate ad un velivolo multiruolo, il BCR (Bombardement, Chasse, Reconnaissance), ovvero Bombardiere, Caccia, Ricognitore. Il 23 novembre successivo venne emesso un ordine di 40 esemplari di una versione intermedia. Questa risultava essere semplicemente un Amiot 140 originale dotato di 2 radiali Gnome-Rh\u00f4ne 14K da 870 CV (640\u00a0kW) in luogo dei V12 originali.\nVennero realizzati 2 esemplari di preserie, il primo dei quali venne portato in volo per la prima volta nell'agosto 1934. I primi 10 apparecchi di serie vennero dotati di 6 mitragliatrici Lewis da 7,7\u00a0mm, una nella torretta posta sul muso (8 caricatori da 97 cartucce), due nella postazione inferiore posteriore (12 caricatori), altre due nella postazione dorsale (12 caricatori), ed infine una in posizione ventrale (6 caricatori).\nA partire dall'undicesimo esemplare la mitragliatrice ventrale venne eliminata e dal trentunesimo la fusoliera venne allungata di 30\u00a0cm verso la parte anteriore, la torretta superiore avanzata di 90\u00a0cm e le mitragliatrici sostituite con 3 MAC 1934 da 7,5\u00a0mm dotate di 12 caricatori da 100 cartucce per quelle rivolte verso coda ed 8 caricatori per quella della postazione anteriore.\nNonostante le sue ridotte dimensioni, la stiva di carico interna permetteva il carico di una bomba da 500\u00a0kg, 4 bombe da 100 o 200\u00a0kg, 8 bombe da 50\u00a0kg e 32 bombe incendiarie da 10\u00a0kg, oltre a 4 bombe da 100 o 200\u00a0kg sotto le ali.\nNell'aprile 1935 venne emesso un ulteriore ordine di 73 apparecchi che vennero consegnati ai reparti dell'Arm\u00e9e de l'air tra aprile ed ottobre 1936. La commessa di 25 Amiot 144 non venne mai concretizzata e venne convertita nella produzione di altrettanti Amiot 143, raggiungendo il totale di 138 esemplari prodotti.\nLe versioni seguenti.\nTra i prototipi che ne seguirono, la variante che pi\u00f9 differiva al progetto originale era lAmiot 144, caratterizzata dall'assenza della torretta anteriore, da un'ala dalla minor superficie alare e dotata di flap, quindi equipaggiata con un carrello retrattile. Realizzata in un solo esemplare venne portata in volo il 18 gennaio 1936 ma non ebbe seguito produttivo. Dei previsti 25 esemplari richiesti nel settembre dello stesso anno, ne fu realizzato un solo prototipo e gli altri in fase di realizzazione vennero riconvertiti in altrettanti Amiot 143."}
{"id": "507888", "revid": "188116", "url": "https://it.wikipedia.org/wiki?curid=507888", "title": "Fifeshire Coast Express", "text": ""}
{"id": "507890", "revid": "1543377", "url": "https://it.wikipedia.org/wiki?curid=507890", "title": "Superman II", "text": "Superman II \u00e8 un film del 1980, diretto da Richard Lester e interpretato per la seconda volta da Christopher Reeve. Ispirato all'omonimo personaggio dei fumetti, e seguito del film \"Superman\" del 1978. A \"Superman II\" \u00e8 poi succeduto \"Superman III\" (1983) e quindi \"Superman IV\" (1987) che chiude i film dedicati a Superman, fino all'uscita di \"Superman Returns\" (2006), che costituisce un ideale seguito di \"Superman II\", dalle cui vicende la trama trae spunto e che tralascia completamente il terzo e il quarto capitolo della saga degli anni ottanta. Nel cast oltre a Reeve spiccano attori di gran fama come Gene Hackman, Terence Stamp, Ned Beatty, Sarah Douglas, Margot Kidder e Jack O'Halloran. A differenza del primo film, la produzione del sequel fu tormentata da alcuni dissidi interni legati soprattutto a questioni di budget. Ne sono un esempio l'assenza di Marlon Brando e del regista Richard Donner che in questo film \u00e8 sostituito da Richard Lester. Nonostante alla regia sia stato accreditato solo Lester, circa il 75% del film \u00e8 stato diretto da Donner, mentre a detta dello stesso regista solo il 25% \u00e8 stato girato da Lester. Il materiale girato da Donner verr\u00e0 poi montato in \"Superman II - The Richard Donner Cut\", che costituisce la versione originale del film, con un diverso montaggio voluto da Donner e distribuito direttamente in DVD.\nTrama.\nParigi vive ore di terrore a causa di un gruppo di terroristi trinceratisi nella torre Eiffel con una bomba all'idrogeno capace di distruggere l'intera citt\u00e0. Lois Lane si intrufola clandestinamente sotto un ascensore, con l'intento di scrivere uno scoop capace di garantirle il Pulitzer.\nSuperman raggiunge il posto quando l'ascensore viene fatto precipitare nel vuoto dalla polizia, causando inavvertitamente l'innesco del terribile ordigno. Salvata la giornalista, l'ultimo figlio di Krypton lascia l'atmosfera del pianeta Terra e scaglia nello spazio profondo l'ascensore. L'esplosione che ne segue \u00e8 spaventosamente forte; l'onda d'urto che si propaga raggiunge l'antica e ormai dimenticata zona fantasma che, proprio in quel momento, sta transitando presso la Terra. La fessura cristallina vagante per lo spazio da un tempo infinito custodisce il generale Zod, Ursa e Non, i tre famosi rivoluzionari kryptoniani che Jor-El aveva condannato di fronte al Consiglio di Governo poco prima che Krypton esplodesse. Appena l'onda d'urto la raggiunge, essa esplode tragicamente, liberando i tre pericolosi malfattori proprio in prossimit\u00e0 dell'orbita del pianeta Terra.\nFrattanto, Lex Luthor sta scontando una condanna all'ergastolo, ma sta per progettare una fuga, a cui seguir\u00e0 una vendetta contro Superman, colpevole di avergli impedito un massacro in California da cui avrebbe tratto il massimo profitto finanziario. Nella manica ha un asso: in cella, infatti, custodisce un miracoloso rilevatore di onde Alpha, capaci di intercettare gli spostamenti di Superman. Prima di andare in carcere, Luthor aveva scoperto che il kryptoniano si dirigeva costantemente a nord. Trae quindi la conclusione che l'alieno abbia un segreto che potrebbe renderlo vulnerabile.\nZod, Ursa e Non raggiungono la luna, dove sviluppano rapidamente i superpoteri ottenuti dal beneficio dei raggi del sole giallo terrestre, e massacrano barbaramente una squadra di astronauti russi e statunitensi. Equivocando con le comunicazioni spaziali, essi chiamano il pianeta Houston, e scoprono che esso \u00e8 popolato da una civilt\u00e0 rimasta tecnologicamente indietro secoli e secoli, quindi facilmente soggiogabile. Zod ordina ai due suoi compagni mutanti pertanto di raggiungerlo, poich\u00e9 finalmente otterranno l\u00ec quanto su Krypton non ottennero mai: un regno tutto per loro.\nLuthor, con l'intercettatore Alpha, raggiunge il Polo Nord e penetra nella Fortezza della solitudine, dove accede alla conoscenza kryptoniana e curiosa nelle registrazioni ataviche contenute nei cristalli. Scopre cos\u00ec che Superman aveva un padre di nome Jor-El, che un giorno aveva sfoggiato tutta la sua autorit\u00e0 imprigionando tre pericolosi ribelli in una fessura spazio-temporale anomala, da cui c'era comunque una possibilit\u00e0 di fuga.\nIn quei giorni, Clark Kent e Lois Lane raggiungono le Cascate del Niagara, sotto copertura, incaricati di svelare ai rotocalchi tutti i retroscena di una serie di truffe matrimoniali. Inaspettatamente, Lois scopre attraverso un banale incidente domestico che Clark, l'amico imbranato e pacioccone, timido e fifone, altri non \u00e8 che Superman. Insieme, i due volano fino alla Fortezza della Solitudine, dove l'ultimo figlio di Krypton le racconta la grandezza della civilt\u00e0 da cui nacque e il modo in cui, anni prima, il cristallo verde lo aveva condotto fino al luogo dove la Fortezza si erge con fierezza. In poche ore, dopo aver consultato la madre Lara, Kal-El si espone in una camera di cristallo ai raggi rossi sintetici del sole di Krypton, i quali lo privano dei suoi superpoteri: ora pu\u00f2 finalmente dedicarsi a Lois. Insieme raggiungono un piccolo pub sulla strada per mangiare qualcosa e Clark, ormai privo dei suoi poteri, viene picchiato da Rocky, un cliente abituale del locale molto violento; Clark vede cos\u00ec per la prima volta il suo sangue. Ma non \u00e8 affatto il momento adatto: i tre malfattori kryptoniani arrivano sulla Terra, e radono al suolo uno sconosciuto paese di provincia, brutalizzando un commando dell'esercito degli Stati Uniti. Giunti alla Casa Bianca, i tre convincono il Presidente degli Stati Uniti a cedere loro il comando dell'intero pianeta.\nSuperman \u00e8 costretto quindi a riattivare la tecnologia della Fortezza, e a riprendersi i poteri. Luthor, invece, raggiunge Zod e lo informa che sa come raggiungere il figlio di Jor El, offrendogli la possibilit\u00e0 di vendetta. I tre kryptoniani raggiungono il Daily Planet e ne distruggono l'edificio, prendendo in ostaggio Lois. Superman raggiunge in volo il posto, e tra i quattro superalieni scoppia una battaglia tremenda che rischia di distruggere prima l'intera Metropolis, e poi un'autobotte ESSEX OIL COMPANY, anche se in quel caso sar\u00e0 il soffio congelante di Superman ad impedire l'esplosione. In piena lotta, Superman scappa inspiegabilmente. Presa Lois come debole e sventurata prigioniera, i tre loschi individui lo inseguono fino alla Fortezza della Solitudine, dove lo affrontano in un secondo e pi\u00f9 arduo combattimento.\nSuperman, stavolta, ha la meglio: nel frattempo, infatti, i raggi sintetici del sole rosso di Krypton sono stati sprigionati al di fuori della cella di cristallo, e il figlio di Jor-El si salva facendo credere loro che ne sarebbe stato vittima solo lui, al suo interno. Caduti fatalmente i tre malvagi e feroci criminali in un crepaccio, Lois e Superman riconsegnano Lex Luthor al carcere.\nLois non \u00e8 affatto felice, anzi, \u00e8 affranta nel sapere che l'uomo che ama non potr\u00e0 mai essere veramente suo, ma Clark le fa dimenticare il segreto della sua duplice identit\u00e0 dandole un bacio.\nLois torna a ritenere Clark come un ragazzo semplice, bonario e, a volte, persino un po' goffo, mentre in Superman continua a vedere il grande amore della sua vita. Clark torna nel locale per incontrare Rocky, il violento cliente che lo aveva picchiato quando era un uomo normale, e gli impartisce una piccola lezione scaraventandolo su un flipper, dopo che da solo Rocky si era fatto male alla mano colpendo Clark allo stomaco, pensando di metterlo di nuovo K.O., senza sapere che Clark era ritornato ad essere Superman.\nProduzione.\nL'idea di \"Superman II\" nacque contemporaneamente a quella del primo Superman. Ilya Salkind, infatti, aveva intenzione di girare contemporaneamente due film sull'uomo d'acciaio a partire dal 1974, anno in cui la Warner Bros. compr\u00f2 i diritti del personaggio dalla DC comics. Le riprese iniziarono praticamente in contemporanea con quelle del primo film e proprio per questo il cast rimase pressoch\u00e9 invariato. Christopher Reeve venne confermato, cos\u00ec come Margot Kidder, Gene Hackman, Susannah York e Terence Stamp. Per un breve periodo, il set del sequel fu interrotto, in modo che Donner potesse concentrarsi sul primo film.\nL'esclusione di Donner e Brando.\nContrariamente agli altri attori apparsi nel primo film, Marlon Brando non venne confermato nuovamente nel seguito a causa dei disaccordi con i produttori, i quali non erano molto propensi a pagare un compenso cos\u00ec alto (11,75%) come quello del primo film. Inoltre considerando anche il fatto che Marlon Brando aveva intentato una causa contro la loro societ\u00e0 per costringerli a pagare, i due produttori decisero che era meglio evitare di utilizzare le scene con Marlon anche nel sequel, per evitare ulteriori incidenti giudiziari. Proprio per questo, al posto di Brando, nel film compare Susannah York, interprete di Lara, madre naturale di Superman, nel ruolo di \"voce spirituale\" del figlio.\nPer quanto riguarda il regista ci furono dei contrasti con i Salkind, soprattutto per questioni di soldi e di tempi di realizzazione. Per questo motivo, quando il primo film venne riconosciuto come successo e si pot\u00e9 passare alla produzione del seguito, Donner venne semplicemente licenziato, senza essere direttamente avvertito dai due produttori. Al suo posto subentr\u00f2 Richard Lester, nonostante Donner avesse gi\u00e0 girato il 75% delle scene. Donner non parla volentieri di questa esperienza, definendo addirittura ogni singola scena diretta dal suo sostituto come \u00abuna pugnalata nel cuore\u00bb.\nCast tecnico.\nGli effetti visivi, che gi\u00e0 avevano valso al primo film un premio Oscar, vennero quasi interamente riconfermati per questo secondo episodio, approfittando anche del fatto che, essendo buona parte del film girata insieme al primo, si potevano usare le stesse apparecchiature per entrambe le pellicole contemporaneamente.\nJohn Williams non fu confermato nella composizione della colonna sonora, a causa di precedenti impegni legati alla produzione de \"L'Impero colpisce ancora\" e de \"I predatori dell'arca perduta\". Venne assunto cos\u00ec un compositore britannico, Ken Thorne, buon amico del nuovo regista Richard Lester e raccomandato dallo stesso Williams. Sempre per riutilizzare senza limiti quella originariamente composta dal poliedrico compositore di New York. La sezione musicale di Superman II, per\u00f2, dovette far fronte a un altro problema, sempre causato da fattori economici. L'orchestra fornita a Ken Thorne fu notevolmente ridotta e questo influ\u00ec sulla resa dei pezzi originali di Williams, che realizz\u00f2 il suo lavoro in condizioni ben migliori. Il risultato di Thorne fu ugualmente notevole, ma i cultori di musica con l'orecchio ben allenato non potranno fare a meno di notare le profonde differenze tra i due lavori.\nDistribuzione.\nPer il lancio di questo film la Warner Bros. ha distribuito la pellicola dapprima in Sudafrica e in altre parti del mondo, ed \u00e8 giunta nella sale cinematografiche americane soltanto nel giugno del 1981.\nAccoglienza.\nDa parte degli aggregatori di recensioni, Superman II ha ottenuto un punteggio positivo di 6,7/10 per IMDb, e 88% per Rotten Tomatoes. La critica rimase profondamente colpita dalla trama di questo \"sequel\", e lo giudic\u00f2 perfino migliore del primo film.\nNegli Stati Uniti, \"Superman II\" incass\u00f2 $108,185,706, diventando il terzo film campione di incassi del 1981. Globalmente il film ha incassato 190,4 milioni di Dollari. Ha ottenuto anche un Academy of Science Fiction, Fantasy and Horror Films nello stesso anno.\nSuperman II \u00e8 stato segnalato tra i migliori film in diverse classifiche; ad esempio l'interpretazione del Generale Zod si \u00e8 classificata al trentaduesimo posto tra i 50 Greatest Villains of All Time (\"50 migliori cattivi di tutti i tempi\"), battendo cos\u00ec anche Lex Luthor che si trovava al 38\u00ba posto. Il sito IGN, invece, ha posizionato il Generale Zod al n. 30 nel sondaggio 'Top 50 Comic Book Villains'.\n\"Superman II - The Richard Donner Cut\".\n\"Superman II - The Richard Donner Cut\" costituisce la versione originale del film, con un diverso montaggio voluto dal regista Richard Donner, dal consulente creativo Tom Mankiewicz (che aveva gi\u00e0 scritto il primo film) e da Michael Thau, e uscita direttamente in DVD accompagnando la versione ufficiale. La director's cut di Donner \u00e8 stata montata e completata recentemente, sostituendo le scene girate da Susannah York con quelle interpretate da Marlon Brando. Il film \u00e8 uscito esclusivamente per il mercato DVD con il titolo \"Superman II - The Richard Donner Cut\". Questa edizione \u00e8 stata distribuita nel 2006 in Italia, in lingua originale e sottotitolata in italiano, in un cofanetto DVD insieme con la versione ufficiale di Richard Lester. Il film \u00e8 dedicato alla memoria di Christopher Reeve, \u00absenza il quale non avremmo mai creduto che un uomo potesse volare\u00bb.\nScene aggiuntive della versione di Donner.\nTra le scene eliminate dal regista Richard Lester c'\u00e8 quella in cui Lex Luthor fugge per la seconda volta dalla prigione grazie all'intervento della signorina Teschmacher. Questo \u00e8 impossibile, visto che Luthor viene condannato ai lavori forzati, da cui uscir\u00e0 solo grazie all'intervento di suo nipote Lenny in \"Superman IV\".\nPromozione e critica.\nIl 20 settembre 2006, la Warner Bros. ha presentato il trailer ufficiale in \"Superman Collection DVD box set\", che comprende un'anteprima dei filmati di Superman II: The Richard Donner Cut. Il 21 novembre 2006, la Warner Bros. ha presentato il trailer in Superman Ultimate Collection DVD box set.\nAlla prima del film erano presenti oltre al regista Richard Donner e al produttore Ilya Salkind anche alcuni membri del cast originario. Dopo la proiezione, Richard Donner, Tom Mankiewicz, Margot Kidder, Sarah Douglas e altri membri del cast membri hanno cenato insieme. I biglietti per il film sono andati alla Christopher and Dana Reeve Foundation.\nDa parte degli aggregatori di recensioni, il film ha ottenuto un punteggio positivo di 90% per Rotten Tomatoes contro l'87% del film originale."}
{"id": "507891", "revid": "767487", "url": "https://it.wikipedia.org/wiki?curid=507891", "title": "Charles Brockden Brown", "text": "Nato in una famiglia di quaccheri, venne indirizzato alla carriera legale ma abbandon\u00f2 ben presto gli studi per dedicarsi alla carriera di scrittore. La sua prima opera venne pubblicata nel \"Columbia Magazine\", mentre il suo primo romanzo fu \"Alcuin: un dialogo\" ed usc\u00ec nel 1798; l'opera, che risentiva profondamente dell'influenza di William Godwin, era un trattato sui diritti delle donne. \"Wieland\", la sua opera pi\u00f9 popolare, fu pubblicata nel 1799 e presentava importanti anticipazioni del romanzo psicologico: fu seguito da \"Edgar Huntly\" (1799), \"Arthur Mervyn\" (il primo volume nel 1799 e il secondo nel 1800), \"Ormond\" (1799) e \"Jane Talbot\" (1801). Dopo la pubblicazione di \"Arthur Mervyn\", Brown divenne editore delle riviste \"The Monthly Magazine\" e \"American Review\". Nel 1803 abbandon\u00f2 l'attivit\u00e0 di romanziere e fond\u00f2 le riviste \"The Literary Magazine\" e \"American Register\".\nSi spos\u00f2 nel 1804 e mor\u00ec di tubercolosi nel 1810, all'et\u00e0 di trentanove anni.\nLa sua attivit\u00e0 di scrittore fu particolarmente apprezzata dai critici contemporanei, per la sua straordinaria capacit\u00e0 in tutti i generi in cui si ciment\u00f2, dal racconto breve al romanzo, dal saggio alla biografia alla recensione.\nUna delle caratteristiche di Brown maggiormente apprezzata \u00e8 stata la sua capacit\u00e0 di evocare atmosfere di terrore, ma differentemente ad altri autori \"noir\" inglese, Brown inserisce le sue trame al presente storico e soprattutto miscela al nero elementi variegati, come quelli di sentimento."}
{"id": "507893", "revid": "6923", "url": "https://it.wikipedia.org/wiki?curid=507893", "title": "Minimax", "text": "Il minimax, nella teoria delle decisioni, \u00e8 un metodo per minimizzare la massima (minimax) perdita possibile; in alternativa, per massimizzare il minimo guadagno (maximin). Fu scoperto nella teoria dei giochi in caso di gioco a somma zero con due giocatori, sia nel caso di mosse alternative (turni) sia di mosse simultanee, venendo successivamente esteso a giochi pi\u00f9 complessi e al supporto decisionale in presenza di incertezza.\nUna versione semplice dell'algoritmo si pu\u00f2 vedere in giochi come il tris, dove \u00e8 possibile vincere, perdere o pareggiare.\nVerso la fine del gioco \u00e8 facile capire quali sono le mosse migliori; l'algoritmo minimax trova la mossa migliore in un dato momento cercandola a partire dalla fine del gioco e risalendo verso la situazione corrente. Ad ogni passo l'algoritmo assume che il giocatore A cerchi di massimizzare le sue probabilit\u00e0 di vincere, mentre B cerchi di minimizzare le probabilit\u00e0 di vittoria di A, per esempio massimizzando le proprie chance di vittoria.\nIl criterio Minimax nella teoria statistica delle decisioni.\nNella classica teoria delle decisioni statistica, il minimax \u00e8 uno stimatore formula_1 che usiamo per stimare un certo valore formula_2, per noi importante; fra tutti i possibili formula_1, quello minimax deve minimizzare la massima perdita possibile, cio\u00e8 deve godere della seguente propriet\u00e0:\ndove formula_5 \u00e8 lo stimatore minimax e formula_6 \u00e8 una funzione di rischio, che \u00e8 definita come l'integrale di una corrispondente funzione di perdita.\nAlgoritmi minimax in giochi a turni.\nNei giochi a turni (N giocatori muovono o giocano alternativamente), il principio del minimax assume la forma di algoritmo minimax, cio\u00e8 un algoritmo ricorsivo per la ricerca della mossa migliore in una determinata situazione. L'algoritmo minimax \u00e8 costituito da una funzione di valutazione posizionale che misura la bont\u00e0 di una posizione (o stato del gioco) e indica quanto \u00e8 desiderabile per il dato giocatore raggiungere quella posizione; il giocatore fa poi la mossa che minimizza il valore della migliore posizione raggiungibile dall'altro giocatore. Quindi l'algoritmo minimax assegna un valore ad ogni mossa legale, proporzionale a quanto essa diminuisce il valore della posizione per l'altro giocatore.\nQuale valore venga realmente assegnato dipende da come vengono valutate le posizioni finali di vittoria e di sconfitta: un metodo \u00e8 assegnare 1 alle mosse che portano alla vittoria finale e -1 a quelle di sconfitta (il che porta a sviluppare la teoria combinatoria dei giochi formulata da John Conway), un altro \u00e8 di adottare i valori infinito positivo e negativo. Il valore per il giocatore A di ogni mossa non immediatamente vincente \u00e8 poi il valore minimo di tutte le possibili contromosse di B. Per questo A viene anche detto \"giocatore massimizzante\" e B \"giocatore minimizzante\".\nQuesto presuppone che sia possibile per chi computa (non parliamo ancora di applicazioni al calcolatore) valutare tutto l'albero delle mosse possibili del gioco; in realt\u00e0 questo si pu\u00f2 fare solo per giochi molto semplici, mentre per altri, come gli scacchi o il go questo non \u00e8 possibile o lo \u00e8 solo nelle fasi finali, e in generale si pu\u00f2 solo calcolare una stima della probabilit\u00e0 che una data mossa porti alla vittoria di uno dei giocatori.\nIl calcolo di questa stima pu\u00f2 essere migliorato se \u00e8 possibile fornire una funzione di valutazione euristica che valuti le posizioni non terminali del gioco senza dover conoscere tutte le mosse successive: in questo caso si possono considerare solo un certo numero di mosse future. Questo numero \u00e8 detto \"profondit\u00e0\" dell'algoritmo ed \u00e8 misurato in mosse: Deep Blue ha una profondit\u00e0 di 12 mosse.\nIn pratica il lavoro dell'algoritmo minimax \u00e8 di esplorare tutti i possibili nodi dell'albero di gioco: il numero medio di nodi figlio per ogni nodo in esame \u00e8 detto fattore di diramazione, ed \u00e8 pari al numero medio di mosse possibili in una generica posizione del gioco. Pertanto il numero di nodi da valutare cresce esponenzialmente con la profondit\u00e0 di ricerca ed \u00e8 pari al fattore di diramazione elevato alla profondit\u00e0 di ricerca. La complessit\u00e0 computazionale dell'algoritmo minimax quindi \u00e8 NP completa, il che lo rende poco pratico per ottenere una soluzione definitiva di giochi meno che banali, e utile solo per ottenere una condotta di gioco \"non troppo cattiva\". Tuttavia le prestazioni del minimax possono essere migliorate drasticamente, mantenendo la correttezza dei risultati, adottando la potatura alfa-beta: esistono altri metodi euristici di potatura dell'albero di gioco, ma questo \u00e8 l'unico che non influenza il risultato finale della ricerca minimax.\nPseudocodice.\nEcco uno pseudocodice di algoritmo minimax, con una profondit\u00e0 euristica specificata:\n function minimax(nodo, profondit\u00e0)\n SE nodo \u00e8 un nodo terminale OPPURE profondit\u00e0 = 0\n return il valore euristico del nodo\n SE l'avversario deve giocare\n \u03b1 := +\u221e\n PER OGNI figlio di nodo\n \u03b1 := min(\u03b1, minimax(figlio, profondit\u00e0-1))\n ALTRIMENTI dobbiamo giocare noi\n \u03b1 := -\u221e\n PER OGNI figlio di nodo\n \u03b1 := max(\u03b1, minimax(figlio, profondit\u00e0-1))\n return \u03b1\nEsempio.\nSupponiamo di avere un gioco in cui i due giocatori hanno solo due mosse possibili ciascuno ogni turno. L'algoritmo genera l'albero di gioco a destra, dove i cerchi rappresentano le mosse del giocatore che usa l'algoritmo (giocatore massimizzante) e i quadrati sono le mosse dell'avversario (giocatore minimizzante). Per le limitazioni del sistema di calcolo, come spiegato sopra, limitiamo l'albero a una profondit\u00e0 di quattro turni.\nL'algoritmo valuta ogni nodo foglia con una funzione di valutazione euristica e ottiene i valori mostrati. Le mosse che fanno vincere il giocatore massimizzante hanno un valore infinito positivo, mentre le mosse che danno la vittoria al giocatore minimizzante hanno un valore infinito negativo. \nAl terzo livello l'algoritmo sceglier\u00e0, per ogni nodo, il nodo figlio con il valore minore ed assegner\u00e0 tale valore al nodo in esame; per esempio il nodo a sinistra assumer\u00e0 il valore minimo fra \"10\" e \"+\u221e\", cio\u00e8 \"10\". Il prossimo passo, al livello 2, sceglie il massimo valore fra tutti i nodi figli (i nodi del livello 3) e lo assegna al rispettivo nodo genitore del secondo livello. L'algoritmo continua a valutare i valori massimi e minimi dei nodi figli e ad assegnarli ai nodi genitori, alternativamente, finch\u00e9 non raggiunge il nodo radice dell'albero, per il quale sceglie il nodo figlio con il valore massimo (rappresentato con una freccia blu in figura). Questa mossa \u00e8 quella che il giocatore dovrebbe fare per \"minimizzare\" la \"massima\" possibile funzione di perdita.\nTeorema minimax nel caso di mosse simultanee.\nIl seguente \u00e8 un esempio di gioco a somma zero, dove A e B muovono contemporaneamente, che illustra l'\"algoritmo minimax\". Supponiamo che ogni giocatore possa scegliere fra tre mosse possibili e la matrice ricompensa per A sia:\nmentre B ha la stessa matrice ricompensa ma con i segni invertiti (cio\u00e8 se le scelte sono A1 e B1 allora B paga 3 ad A) allora la scelta minimax semplice per A \u00e8 A2, perch\u00e9 cos\u00ec il peggior risultato possibile sarebbe di pagare 1, mentre quella per B \u00e8 B2 perch\u00e9 il risultato peggiore sarebbe di non pagare nulla. Tuttavia questa soluzione non \u00e8 stabile, perch\u00e9 se B pensa che A sceglier\u00e0 A2 allora B giocher\u00e0 B1 per guadagnare 1; perci\u00f2 se A crede che B scelga B1, A giocher\u00e0 A1 per guadagnare 3, che porter\u00e0 B a giocare B2, portando entrambi i giocatori a rendersi conto della difficolt\u00e0 di fare una scelta. Per questo \u00e8 necessaria una strategia pi\u00f9 solida.\nAlcune mosse sono \"dominate\" dalle altre e possono essere eliminate: A non giocher\u00e0 mai A3 perch\u00e9 il risultato sarebbe peggiore degli altri casi, a prescindere da cosa giocher\u00e0 B; B non giocher\u00e0 comunque B3, perch\u00e9 B2 dar\u00e0 un risultato migliore qualunque sar\u00e0 la scelta di A.\nA pu\u00f2 evitare di dover pagare in futuro pi\u00f9 di 1/3 giocando A1 con probabilit\u00e0 1/6 e A2 con probabilit\u00e0 5/6, senza considerare le giocate di B. B pu\u00f2 assicurarsi un guadagno certo di almeno 1/3 con una strategia casuale, giocando B1 con probabilit\u00e0 1/3 e B2 con probabilit\u00e0 2/3, a prescindere dalle mosse di A. Queste due strategie minimax miste sono stabili e non ulteriormente migliorabili.\nJohn von Neumann dimostr\u00f2 il Teorema minimax nel 1928, stabilendo che tali strategie esistono sempre in giochi di due giocatori a somma zero, e possono essere trovate risolvendo un opportuno sistema di equazioni.\nMinimax in situazioni di incertezza.\nLa teoria del minimax \u00e8 stata estesa anche alle decisioni: cio\u00e8 situazioni in cui non ci sono avversari, ma l'esito finale di una scelta dipende da fattori sconosciuti e/o imprevedibili, per esempio scegliere dove fare prospezioni geologiche in cerca di minerali: ogni ricerca ha un costo, che viene perso se non si trova nulla ma viene ripagato di molte volte se si trova un filone sfruttabile. Un possibile approccio \u00e8 trattare questi casi come un gioco contro la \"Natura\" e usare un atteggiamento simile alla Legge di Murphy e cercando di minimizzare il costo totale massimo, con le stesse tecniche dei giochi a due giocatori a somma zero. Per queste situazioni (giochi a due giocatori in cui interviene anche la casualit\u00e0) sono stati ideati gli alberi expectiminimax.\nIl principio minimax nei giochi non a somma zero.\nSe gli scambi fra i giocatori non sono a somma zero, l'applicazione del principio del minimax sembra portare a strategie non ottimali. Per esempio nel gioco del dilemma del prigioniero la strategia minimax per ogni prigioniero \u00e8 di tradire sempre, mentre la strategia ottimale \u00e8 non tradire mai. Pertanto, in questa categoria di giochi la strategia migliore non \u00e8 necessariamente minimax.\nApplicazioni.\nEtica.\nIl filosofo John Rawls ha argomentato nel suo libro A Theory of Justice che se si pone un individuo dietro un \"velo di ignoranza\" (la cosiddetta posizione originale) sulla propria situazione esistenziale, egli formuler\u00e0 il concetto di societ\u00e0 giusta usando il principio del minimax.\nSecondo questo principio, gli individui dovrebbero scegliere il tipo di societ\u00e0 che offre \"il miglior caso peggiore\", cio\u00e8 in cui gli individui pi\u00f9 sfortunati siano nella condizione meno disperata."}
{"id": "507898", "revid": "289247", "url": "https://it.wikipedia.org/wiki?curid=507898", "title": "Dermot", "text": ""}
{"id": "507899", "revid": "729019", "url": "https://it.wikipedia.org/wiki?curid=507899", "title": "Junkers Ju 88", "text": "Lo Junkers Ju 88 era un bombardiere multiruolo bimotore ad ala bassa prodotto dall'azienda tedesca Junkers GmbH dalla met\u00e0 degli anni trenta. Fu una delle colonne della \"Luftwaffe\". Venne, infatti, impiegato come bombardiere, caccia notturno, \"zerst\u00f6rer\", ricognitore, bombardiere in picchiata, aereo da attacco al suolo e aerosilurante. \u00c8 stato il velivolo pi\u00f9 versatile dell'aeronautica tedesca e, secondo alcuni, di tutte le forze aeree coinvolte nella seconda guerra mondiale. Le linee di produzione rimasero in funzione ininterrottamente dal 1936 al 1945 e un totale di oltre 16.000 velivoli vennero costruiti in dozzine di versioni. Durante tutto questo periodo, la struttura di base dell'aereo rimase praticamente identica a riprova dell'eccezionale validit\u00e0 del progetto originario.\nIl pi\u00f9 diffuso ed uno dei pi\u00f9 efficaci bombardieri assegnati alla \"Luftwaffe\" durante il conflitto, lo Ju 88 era stato progettato, come uniformemente richiesto ai velivoli assegnati a quel ruolo dal \"Reichsluftfahrtministerium\" (RLM), per avere capacit\u00e0 di bombardamento a tuffo, come il suo predecessore Ju 87, ma il peso complessivo, in questo caso molto pi\u00f9 elevato, poneva dei non trascurabili problemi di integrit\u00e0 strutturale. Il problema venne risolto modificando l'approccio tattico all'obiettivo limitando a 60 gradi l'angolo di picchiata. In seguito, con lo sviluppo di successive versioni, lo Ju 88 si dimostr\u00f2 aereo adattabile, bombardiere medio, ricognitore, caccia notturno, aerosilurante, con prestazioni tra i 460 e i 620\u00a0km/h.\nStoria del progetto.\nNell'agosto 1935 il \"Reichsluftfahrtministerium\" emise una specifica per la fornitura di un bombardiere privo di armi difensive, a tre posti, ad alta velocit\u00e0, con un carico utile di 800-1\u00a0000 kg. La Junkers rispose con il proprio progetto nel giugno 1936, ottenendo il permesso per la costruzione di due prototipi (Wk Nr 4941 e 4942). I primi due esemplari avevano un raggio d'azione di e dovevano essere alimentati da due motori Daimler-Benz DB 600A. I motori avevano dei radiatori anulari che davano ai propulsori l'aspetto di radiali e che sarebbero stati adottati per tutto lo sviluppo dell'aereo. Successivamente vennero costruiti altri tre esemplari, (Wk Nr 4943, 4944 e 4945), motorizzati questa volta dagli Junkers Jumo 211.\nI primi due prototipi, denominati Ju 88 V1 e V2, vennero equipaggiati diversamente dai prototipi V3, V4 e V5: con tre postazioni verso la parte posteriore della cabina di pilotaggio e la possibilit\u00e0 di trasportare di bombe da caduta.\nIl primo prototipo, lo Ju 88 V1 (Wk Nr 4941), venne portato in volo per la prima volta il 21 dicembre 1936, riuscendo gi\u00e0 allora a raggiungere la velocit\u00e0 di circa e Hermann G\u00f6ring, capo della \"Luftwaffe\", rimase stupefatto. La fusoliera fu costruita su modello di quella del Dornier Do 17 ma con meno armi di difesa. Il quinto prototipo impostato con un raggio d'azione di nel marzo del 1939, fu portato a di carico utile. Durante le prove di volo raggiunse la velocit\u00e0 di .. Tuttavia, dal momento che i progettisti della \"Luftwaffe\" avevano ottenuto il loro scopo principale, la velocit\u00e0 massima del Ju 88 cal\u00f2 a circa 450\u00a0km/h. \nIl Dr. Heinrich Koppenberg, amministratore delegato della Jumo, assicur\u00f2 a G\u00f6ring che nell'autunno del 1938 sarebbe stata sicuramente possibile una produzione di 300 Ju 88 al mese.\nLa produzione fu ritardata drasticamente per problemi di sviluppo. Anche se l'introduzione in servizio era prevista per il 1938, lo Ju 88 entr\u00f2 in servizio, con solo 12 esemplari, il 1\u00ba settembre 1939, primo giorno di attacco della campagna di Polonia. La produzione fu estremamente lenta con un solo Ju 88 costruito a settimana, con continui problemi. Anche la serie Ju 88 C, versione da caccia pesante, bench\u00e9 progettata molto presto nel 1940, venne tenuta nascosta a G\u00f6ring poich\u00e9 aveva ordinato la produzione solamente di versioni da bombardamento tattico.\nTecnica.\nSistemi d'arma.\nI dati sono estratti da \u0423\u0433\u043e\u043b\u043e\u043a \u043d\u0435\u0431\u0430\nImpiego operativo.\nLa prima serie di Ju 88 A-1 vol\u00f2 per una spedizione anti-nave vicino alla Norvegia. I bombardieri Ju 88 di base a Westerland, sull'isola di Sylt, nel nord della Germania, effettuarono la prima incursione della \"Luftwaffe\" contro la Gran Bretagna. Un attacco a Rosyth il 16 ottobre 1939 ebbe successo e furono danneggiate tre navi, ma poi furono attaccati dagli squadroni n. 602 e n. 603 di \"Supermarine Spitfire\" della RAF e due Ju 88 vennero abbattuti nel Firth of Forth. Il giorno successivo, durante un \"raid\" a Scapa Flow, fu abbattuto un altro Ju 88, colpito dell'antiaerea nemica.\nTutti i Ju-88 (circa 133), sono stati largamente impiegati nella \"Blitzkrieg\", ma un numero elevato di combattimenti persi e di incidenti costrinsero a un rapido ritiro dalle azioni per addestrare gli equipaggi di volo alle spaventose prestazioni dell'enorme velivolo. Dopo ci\u00f2, le principali carenze dell'A-1 portarono a un ulteriore sforzo nella progettazione di un nuovo \"design\". Il risultato fu un velivolo con apertura alare pi\u00f9 ampia (20,08 metri), che fu ritenuta necessaria per tutti gli A-1 e di conseguenza nacque l'A-4. I rimanenti A-1 furono modificati pi\u00f9 rapidamente possibile con le nuove ali A-4."}
{"id": "507901", "revid": "188116", "url": "https://it.wikipedia.org/wiki?curid=507901", "title": "East Anglian", "text": ""}
{"id": "507902", "revid": "729019", "url": "https://it.wikipedia.org/wiki?curid=507902", "title": "Dornier Do 217", "text": "Il Dornier Do 217 era un bombardiere bimotore multiruolo ad ala alta prodotto dall'azienda tedesca Dornier-Werke dalla fine degli anni trenta e impiegato principalmente dalla \"Luftwaffe\" durante la seconda guerra mondiale.\nSviluppato dal Do 17, dopo le versioni iniziali Do 217 A-0 e Do 217 C-0 di preserie e dotate di motori a V rovesciata DB 601B, la produzione venne concentrata sulla versione Do 217 E caratterizzata dall'utilizzo di radiali BMW 801A/B.\nVenne inoltre impiegato nelle sue varie versioni come bombardiere notturno, caccia notturno e aereo d'attacco antinave. Quest'ultima, la Do 217 K caratterizzata da una fusoliera di sezione maggiore e dalla maggiore apertura alare (20,81\u00a0m), venne approntata per l'utilizzo della bomba radioguidata Ruhrstahl SD 1400 \"Fritz X\", nota per l'affondamento della nave da battaglia \"Roma\" della Regia Marina, il 9 settembre 1943, come conseguenza della firma dell'armistizio di Cassibile.\nStoria del progetto.\nSviluppo.\nCaccia notturno.\nLa prima versione da caccia notturna fu la Do 217 J-1, apparsa alla fine del 1941. L'aereo era in sostanza identico al modello da bombardamento E-2. L'unica differenza consisteva nel muso, che era completamente di metallo, nella presenza del radar, e nel potente armamento: quattro cannoni da 20 millimetri e quattro mitragliatrici da 7,9. Quasi nello stesso periodo venne introdotta un'altra versione, la Do 217 N. La differenza principale consisteva nei motori in linea Daimler Benz al posto dei BMW radiali. In totale, vennero trasformati in caccia notturni 364 bombardieri diurni.\nImpiego operativo.\n\"Luftwaffe\".\nUn Do 217 K affond\u00f2 la nave da battaglia \"Roma\", il 9 settembre 1943, con una bomba radioguidata \"Fritz X\" mentre la flotta navale italiana stava dirigendosi a Malta per consegnarsi agli Alleati.\nRegia Aeronautica.\nLa \"Regia Aeronautica\" ricevette dodici Do 217, tra il settembre 1942 e il giugno 1943, delle versioni J-1 e J-2 da caccia notturna.\nSoltanto un'unit\u00e0 italiana venne equipaggiata con i caccia notturni dalla Dornier: la 235\u00aa Squadriglia del 60\u00ba Gruppo (41\u00ba Stormo B.T.), comandata dal capitano Aramis Ammannato. L'unit\u00e0, prima basata a Treviso-San Giuseppe, si trasfer\u00ec sul pi\u00f9 adeguato impianto di Lonate Pozzolo, il 21 ottobre 1943. A causa dell'addestramento frettoloso, dell'usura delle prime macchine consegnate, degli impianti radar ormai logori, l'unit\u00e0 in quasi un anno di attivit\u00e0 riusc\u00ec ad abbattere soltanto un aereo, quando, nella notte del 16-17 luglio 1943, il capitano Ammannato, con un Do 217 J-1 sprovvisto di radar, intercett\u00f2 un Avro Lancaster della RAF, di ritorno dal bombardamento della centrale idroelettrica di Cislago (vicino a Varese). Il bombardiere inglese precipit\u00f2 sulle rive del Ticino, presso Vigevano.\nIl 31 luglio 1943, la squadriglia aveva in dotazione ancora 11 Do 217, cinque operativi e gli altri sei in riparazione o non impiegabili.\nEsemplari attualmente esistenti.\nBench\u00e9 prodotto in oltre unit\u00e0, a oggi non si conosce alcun esemplare completo sopravvissuto ma solo alcune parti conservate in musei europei. Il pi\u00f9 grande dei relitti conosciuti, una grossa parte della fusoliera posteriore dell'esemplare marcato XM+?M, \u00e8 conservato presso il Museo storico dell'Aeronautica Militare di Vigna di Valle, situato in localit\u00e0 Vigna di Valle nel comune di Bracciano (Roma)."}
{"id": "507904", "revid": "125651606", "url": "https://it.wikipedia.org/wiki?curid=507904", "title": "Superman III", "text": "Superman III \u00e8 un film del 1983, diretto da Richard Lester. \u00c8 il seguito di \"Superman\" e \"Superman II\", quest'ultimo sempre diretto da Lester ed \u00e8 basato sull'omonimo personaggio dei fumetti creato da Jerry Siegel e Joe Shuster.\nIn questo episodio Superman (Christopher Reeve) deve affrontare un genio di computer, August Gorman (Richard Pryor), succube del suo capo, l'avido e spietato affarista Ross Webster (Robert Vaughn). Nel cast ritornano Jackie Cooper, Marc McClure e Margot Kidder, quest'ultima solo in un breve cameo, e appaiono volti nuovi, Annette O'Toole nella parte di Lana Lang, Annie Ross e Pamela Stephenson, rispettivamente sorella minore e segretaria di Webster.\nIl nuovo capitolo di Superman, rispetto ai precedenti episodi, ha ricevuto critiche negative per l'eccessiva comicit\u00e0, per la regia di Lester e l'interpretazione di Pryor, cosa che port\u00f2 i Salkind, produttori della pellicola, a vendere i diritti di sfruttamento cinematografico di Superman alla Cannon Films, i quali realizzeranno, in seguito, \"Superman IV\".\nTrama.\nIn giro per il mondo e lungo le strade di Metropolis, tutto procede tranquillo, lasciando Superman con pochi problemi da risolvere. Un giovane di nome August Gorman viene assunto dal colosso finanziario gestito dal ricco e potente magnate Ross Webster come programmatore di computer. In pochi giorni, grazie a un'astutissima manovra informatica, riesce a dirottare sulla propria voce \"spese extra\" la bellezza di 85.000 dollari, ma dopo pochi giorni si tradisce presentandosi alla guida di una nuovissima auto sportiva. Frattanto, con Lois Lane in vacanza alle Bermuda, Clark Kent convince Perry White a mandarlo a Smallville, la sua citt\u00e0 d'origine, per scrivere un servizio su un raduno dei vecchi studenti del liceo. Il goffo giornalista viene accompagnato dal giovane fotografo Jimmy Olsen, che aspira a divenire anche lui giornalista.\nScoperto chi ha eseguito la magistrale truffa, Ross Webster, un affarista avido e senza scrupoli, minaccia August: se non vuole finire in galera, dovr\u00e0 riprogrammare il satellite meteorologico Vulcan perch\u00e9 scateni un nubifragio apocalittico sull'intera Colombia. Se infatti quello stato venisse sommerso dalle acque, il suo mercato di caff\u00e8 ne risulterebbe indelebilmente danneggiato, e Webster guadagnerebbe miliardi di dollari nello stesso mercato.\nGorman accetta e riprogramma Vulcan, ma il nubifragio viene placato da Superman, che si tuffa nel tornado, rovesciandolo al di sopra delle nuvole. Dopo aver salvato una centrale chimica nelle vesti di Superman, Clark raggiunge Smallville, e alla festa rincontra Lana Lang, la sua prima fidanzata, ora divorziata e con un figlio di nome Ricky. Lana \u00e8 tormentata da Brad Wilson, un ubriacone che ama fare lo spaccone prendendo in giro il buon Kent. Infuriato per l'intervento di Superman, Webster incarica August di scandagliare lo spazio con un satellite affinch\u00e9 ritrovi l'area in cui esisteva Krypton e analizzi un frammento di kryptonite vagante.\nL'operazione ha buon fine solo in parte, poich\u00e9 August scopre che il frammento spaziale ha un componente sconosciuto per lo 0,57% che lui sostituisce con il catrame (\"tar\" in inglese), un composto delle sigarette (ispirato dal pacchetto di sigarette che aveva in mano). Mentre si trova a Smallville, Superman viene decorato dal sindaco per aver salvato la vita del piccolo Ricky, il figlio di Lana. Proprio in quest'occasione, vestito da soldato, August consegna all'Uomo d' Acciaio il frammento di kryptonite sintetica, che per\u00f2, invece di uccidere Superman, sortisce l'effetto di cambiare (in peggio) la sua personalit\u00e0: in breve tempo, Superman diventa cattivo, brutale, egoista, vandalo e violento. Si rifiuta di salvare la vita a un camionista in bilico su un ponte, raddrizza la Torre di Pisa e alle Olimpiadi compie un gesto di spregio spegnendo la fiaccola col supersoffio. Addirittura, si lascia sedurre dalla giovane assistente di Webster in cambio della distruzione di una petroliera.\nMentre Superman sfreccia in tutto il mondo arrecando danni, August Gorman convince Webster a costruirgli un gigantesco supercomputer senziente. In cambio, lui dovr\u00e0 riprogrammare le navi del petrolio perch\u00e9 si fermino in mezzo all'Atlantico, cos\u00ec il miliardario potr\u00e0 ricattare il mondo intero. Dopo essersi ubriacato in un bar, Superman sente col super-udito le parole del figlio di Lana, che lo prega di ritornare buono come un tempo; questo causa in lui un vero e proprio \"sdoppiamento\": la parte buona di lui si stacca da quella cattiva, sotto forma di due Superman distinti. Lo scontro che ne segue sar\u00e0 brutale, e il Superman cattivo viene ucciso tramite strangolamento e \"riassorbito\". Cos\u00ec, il vero Superman rimette a posto i danni causati dall'altro e scopre che Webster e i suoi collaboratori sono in una caverna dove il computer di August \u00e8 stato completato. Lo scontro con l'elaboratore avanzato sar\u00e0 spaventoso, ma alla fine Superman vince gettando una fiala di acido, blando acido a temperatura ambiente ma estremamente corrosivo allo stato gassoso, nei circuiti principali. Webster viene consegnato alla polizia, mentre August viene aiutato a cercare un nuovo lavoro.\nPer fuggire da Smallville, e da Brad Wilson, Lana Lang segue Clark a Metropolis, dove trova lavoro come nuova segretaria di Perry White.\nProduzione.\nL'idea di un terzo film su Superman si svilupp\u00f2 mentre \"Superman II\" era ancora in lavorazione. Il produttore Ilya Salkind conferm\u00f2 ancora Richard Lester come regista che aveva diretto il 20% delle scene di \"Superman II\" dopo il licenziamento di Richard Donner. Il successo internazionale del secondo capitolo, in seguito, convinse Salkind ad accelerare la realizzazione del terzo film. Lo stesso produttore scrisse una prima bozza della sceneggiatura in cui erano presenti nuovi antagonisti e comprimari tratti dal fumetto originale, quali Brainiac, Mister Mxyzptlk e Supergirl. Nella sceneggiatura di Salkind, Supergirl non era la cugina di Superman, bens\u00ec la figlia di Brainiac che poi si innamorava dell'Uomo d'Acciaio. Salkind voleva l'attore Dudley Moore per interpretare la parte di Mister Mxyzptlk.\nNonostante l'idea, la Warner Bros. bocci\u00f2 il copione di Salkind e assunse gli sceneggiatori David Newman e Leslie Newman, gi\u00e0 artefici di una sceneggiatura del primo Superman che venne bocciata pesantemente all'epoca da Richard Donner, per scrivere una nuova sceneggiatura. I coniugi Newman scartarono i personaggi di Mister Mxyzptlk e Supergirl, mentre modificarono completamente Brainiac, che divent\u00f2 un sofisticato computer creato per sconfiggere Superman. Salkind continu\u00f2, comunque, a sviluppare la sceneggiatura e pens\u00f2 che fosse interessante inserire nel terzo film un Superman cattivo. Salkind scrisse il soggetto, anche se, alla fine, non fu comunque poi accreditato.\nCast.\nChristopher Reeve interpreta Superman per la terza volta nella sua carriera. Per questo film, Reeve decise di dare al personaggio di Clark Kent una nuova caratterizzazione, rendendolo meno goffo e impacciato rispetto ai precedenti capitoli. Reeve ci ha scherzato sopra dicendo: \"Mi \u00e8 sembrato che dopo due film in cui sbattevo contro le porte chiuse a questo punto dovessi sapere dove fossero le porte.\" Un'altra sfida per Reeve fu quella di sviluppare la controparte malvagia di Superman. Reeve recit\u00f2 il personaggio come se avesse \"un'emicrania memorabile\", poich\u00e9 tormentato dalla presenza di Clark Kent nel suo subconscio.\nRichard Pryor interpreta August \"Gus\" Gorman, un genio di computer con un rapporto di amore-odio nei confronti di Superman. Il coinvolgimento di Richard Pryor nel film deriva da un'apparizione come ospite al \"The Tonight Show\" nel quale l'attore imitava proprio l'Uomo d'Acciaio. Ilya Salkind, colpito dalla bravura di Pryor, lo assunse per interpretare un ruolo nel terzo episodio. Riguardo all'attore, Lester ha detto: \"\"Credo abbia sviluppato una tecnica per mantenersi fresco. Non dice mai la stessa battuta nello stesso modo. Non entra mai nello stesso modo o si muove nello stesso modo\".\" Il regista disse anche che Pryor aveva una tecnica incredibile come attore cinematografico. La sequenza finale del personaggio, nel quale Pryor afferma \"Penso che camminer\u00f2\", venne improvvisata dall'attore e piacque cos\u00ec tanto a Lester che decise di inserirla nel film. Gli sceneggiatori David Newman e Leslie Newman avevano pensato di utilizzare il talento di Pryor per fargli impersonare anche diversi ruoli; infatti, nel corso del film, Gus interpreta i ruoli di un generale, un commesso viaggiatore pacchiano e, infine, imita persino Superman.\nNel cast ritornano anche Jackie Cooper nel ruolo di Perry White, Marc McClure nel ruolo di Jimmy Olsen, mentre Margot Kidder interpreta Lois Lane solo in un breve cameo a causa di alcuni dissidi con i produttori della pellicola. Kidder, infatti, dichiar\u00f2 nei confronti dei produttori: \"Non meritano neanche di essere disprezzati come esseri umani.\" in merito al licenziamento di Richard Donner durante la realizzazione di \"Superman II\". L'esclusione della Kidder serv\u00ec, dunque, a sviluppare il personaggio di Lana Lang, primo amore di Clark Kent. Anche Gene Hackman, interprete di Lex Luthor, aveva avuto dissidi con i produttori durante \"Superman II\", ma a differenza di Margot Kidder, decise di non partecipare alla pellicola. Non a caso Hackman torner\u00e0 a vestire i panni della nemesi di Superman solo in \"Superman IV\", film non pi\u00f9 gestito dalla famiglia Salkind.\nAl posto di Hackman fu scelto Robert Vaughn per interpretare Ross Webster, un uomo avido affarista senza scrupoli che intende distruggere Superman utilizzando il suo assistente Gus. Vaughn dice del suo personaggio: \"\u00e8 uno degli uomini pi\u00f9 ricchi del mondo, e non \u00e8 soddisfatto di essere uno dei pi\u00f9 ricchi. Vuole essere il pi\u00f9 ricco e controllare tutto il caff\u00e8 e il petrolio che ancora non controlla. E l'unica persona che glielo impedisce \u00e8 Superman\".\nRiprese.\nIl budget del film fu di 39 milioni di dollari. La prima scena fu girata alla centrale elettrica di Battersea sul Tamigi, a Londra, dove, nel film, Superman lascia Gus Gorman dopo aver sconfitto Webster. All'inizio della produzione, la troupe speriment\u00f2 diversi metodi di decollo e atterraggio per fare in modo che il volo fosse ancora pi\u00f9 realistico e prese come ispirazione i movimenti delle aquile. L'attore Christopher Reeve propose alcune idee per rendere il volo pi\u00f9 fluido e prefer\u00ec ricorrere semplicemente ai fili piuttosto che a moderne apparecchiature.\nMolte delle ambientazioni del film sono state riprodotte attraverso dei modellini o creati astutamente con effetti ottici, mentre per altre, ad esempio la pista da sci di Webster sul suo attico a Metropolis, venne creata appositivamente dalla troupe. Lester, infatti, voleva dare l'idea che tutti gli antagonisti di Superman avessero delle residenze eccentriche, com'era accaduto anche nel primo film per Lex Luthor che aveva situato la propria base sotto la Grand Central Station. La pista di Webster venne realizzata in tre mesi ai Pinewood Studios. Una volta costruita questa struttura, la troupe si interrog\u00f2 sul bisogno di trovare un tipo di neve che non si sciogliesse subito e su cui si poteva sciare liberamente e senza farsi male. Per questo si decise di ricoprire interamente la pista con 17 tonnellate di sali da bagno.\nLa citt\u00e0 di Calgary, in Canada, venne utilizzata per girare le scene ambientate a Metropolis e per la sequenza dell'incendio della centrale chimica all'inizio del film. Per questa scena vennero assunti anche diversi pompieri per mantenere il controllo delle fiamme, generate sul serio, e la troupe ebbe molte difficolt\u00e0 per girare a causa del fumo e fu costretta a restare lontano dall'edificio. I campi di granoturco dell'Alberta fornirono uno sfondo perfetto per rappresentare il luogo in cui Superman salva Ricky, il figlio di Lana. La scena dello scontro tra Superman cattivo e Clark Kent venne girata nei Pinewood Studios in Inghilterra dove la troupe ha creato una discarica con almeno un centinaio di macchine. Uno dei problemi legati a quest'ultima scena era dovuta proprio alla presenza delle macchine. La produzione voleva solo macchine americane, impossibili da trovare in Inghilterra, e il costi di spedizioni di tanti rottami dall'America era eccessivo. Fortunatamente, la produzione trov\u00f2 vicino agli studios un rottamaio locale specializzato in ricambi per auto americane, cosa che diede alla troupe il materiale di cui aveva bisogno.\nLa scena ambientata al Grand Canyon dove Superman affronta e sconfigge Ross Webster e compagni, venne realizzata in parte ai Pinewood Studios. Lo studio 007 dei Pinewood Studios riprodusse la caverna in cui gli antagonisti avevano costruito il computer. Mentre la produzione era impegnata a girare, il coordinatore degli stunt, Paul Weston, si travest\u00ec da Batman gridando: \"Non ti preoccupare tesoro, ti salver\u00f2 io.\" rivolto all'attrice Annie Ross, divertendo l'intera troupe.\nEffetti speciali.\nLa scena in cui Superman congela il lago fu difficile da portare sul grande schermo. Il capo degli effetti visivi, Roy Filed, per facilitare la scena, decise di dipingere l'effetto di congelamento sulla pellicola. Le scene di volo sono state eseguite attraverso l'utilizzo di cavi e appositi macchinari.\nTrucco.\nIl truccatore Stuart Freeborn ebbe il compito di dare a Superman un aspetto malvagio; Freeborn rese il costume dell'eroe molto pi\u00f9 scuro e diede al personaggio una leggera barba sfatta, segno di trascuratezza e mancanza d'igiene.\nColonna sonora.\nLe musiche del film furono curate da Ken Thorne. Thorne compose circa il 66% della colonna sonora della pellicola, mentre il restante fu composto da John Williams per il primo e il secondo film della saga e riutilizzato in questo terzo episodio. Alcune canzoni furono curate da Giorgio Moroder, anche se il loro utilizzo nel film \u00e8 minimo. Il sito AllMusic ha dato alla colonna sonora del film una stella e mezzo.\nLa colonna sonora ufficiale, intitolata \"Superman III: Original Motion Picture Soundtrack\", fu distribuita su CD a partire dal 1983 a cura della Warner Bros. e contiene i seguenti brani: \nAccoglienza.\nIncassi.\nIl film vide la luce il 17 giugno 1983 con una versione da 125 minuti, ai quali si aggiunsero altri 16 extra nello speciale re-cut operato dalla ABC nel 1986. Fu una delusione, guadagnando poco meno di 60 milioni di dollari sul territorio americano, senza considerare l'inflazione. Una miseria se paragonati agli oltre 100 ottenuti da ognuno dei primi due capitoli. Paradossalmente il film ebbe molto pi\u00f9 successo all'estero, riuscendo a entrare nella Top Ten dei successi del 1983, classifica di cui fanno parte, tra l'altro, pellicole come \"Guerre stellari - Il ritorno dello Jedi\", \"Agente 007 - Octopussy - Operazione piovra\", \"Agente 007 - Mai dire mai\" e \"Lo squalo 3\".\nCritiche.\nNonostante il discreto successo riscosso al botteghino, i giudizi e i passaparola di critica, pubblico e fan sono stati generalmente abbastanza negativi: sul sito \"Rotten Tomatoes\" il film ha chiuso con il 24% di recensioni positive. Molti critici disapprovarono la regia di Richard Lester, il quale fu accusato pesantemente di aver trasformato il film in una vera e propria commedia, molto lontana dai canoni originali del fumetto. Lo stesso Christopher Reeve afferm\u00f2 il suo disappunto per le scelte fatte dal regista, in particolare la decisione di ampliare il personaggio di Pryor e aumentare il numero di gag. A questo proposito, lo stesso Reeve dichiar\u00f2 che:\nLa critica non risparmi\u00f2 neanche la sceneggiatura, l'interpretazione di Richard Pryor, il quale ricevette una candidatura ai Razzie Awards, mentre altri si concentrarono sul personaggio di Ross Webster, in quanto fu visto come una pallida imitazione di Lex Luthor. Contrariamente agli altri comprimari, Christopher Reeve ricevette critiche molto positive per la sua interpretazione del Superman cattivo e di Clark Kent, al punto tale che la sua partecipazione fu giudicata l'unica cosa buona della pellicola.\nNel 1984 la pellicola si aggiudic\u00f2 due candidature ai Razzie Awards, per la peggior Musica e il Peggior Attore Protagonista, a Pryor e due candidature al Saturn Award per Christopher Reeve come miglior attore e per Annette O'Toole come miglior co-protagonista. Tuttavia il film fu battuto da \"Star Wars: Episode VI - Il ritorno dello Jedi\" del 1983.\nSequel.\nDopo la delusione di \"Superman III\", il produttore Ilya Salkind e suo padre Alexander cederanno i diritti di sfruttamento cinematografico di Superman ai produttori della Cannon Films riservandosi quelli degli altri personaggi ad esso collegati (Supergirl e Superboy). La Cannon distribuir\u00e0, poi, \"Superman IV\", che vede il ritorno della maggior parte del cast originale, compreso Gene Hackman nel ruolo di Lex Luthor.\nMerchandising.\nLa casa di produzione Atari firm\u00f2 un accordo con i Salkind per la realizzazione del videogioco di Superman III, che sarebbe dovuto uscire per Atari 5200. Nonostante ci\u00f2, il videogioco non fu mai distribuito."}
{"id": "507905", "revid": "1576978", "url": "https://it.wikipedia.org/wiki?curid=507905", "title": "Junkers Ju 188", "text": "Lo Junkers Ju 188 fu un bombardiere medio, bimotore e monoplano ad ala bassa sviluppato dell'azienda aeronautica tedesca Junkers Flugzeug- und Motorenwerke AG all'inizio degli anni quaranta ed introdotto durante la seconda guerra mondiale come successore del pi\u00f9 noto Ju 88.\nNel 1941 le autorit\u00e0 militari tedesche erano alla ricerca dei successori per i principali modelli da bombardamento fino ad allora in prima linea (lo Junkers Ju 88 e lo Heinkel He 111) che con il passare del tempo cominciavano a mostrare segnali di obsolescenza. Nelle intenzioni iniziali lo Ju 188 avrebbe dovuto rappresentare una soluzione transitoria nella ricerca di una nuova generazione di bombardieri, tuttavia si rivel\u00f2 utile fino al termine del conflitto, venendo utilizzato soprattutto nel ruolo di ricognitore.\nDotato di migliori prestazioni e capacit\u00e0 di carico rispetto al suo predecessore, lo Ju 188 venne prodotto in un numero relativamente limitato di esemplari, sia a causa dell'introduzione di versioni migliorate dello Ju 88 sia a causa del peggioramento, con il procedere della guerra, delle condizioni dell'industria aeronautica tedesca, che concentr\u00f2 lo sforzo produttivo verso i modelli da caccia privilegiando le loro funzioni di difesa dello spazio aereo nazionale.\nStoria del progetto.\nNel 1939, quando gi\u00e0 stavano uscendo dalle linee di costruzione i primi esemplari del bombardiere Ju 88, l'ufficio tecnico della Junkers, diretto dall'ingegner Ernest Zindel, stava lavorando al progetto di una nuova versione dello stesso dotata di due propulsori in linea Junkers Jumo 213 a 12 cilindri a V, raffreddati a liquido, con potenza prevista di 1\u00a0500 CV. Era prevista l'introduzione di migliorie aerodinamiche, come il cosiddetto \"muso tondo\", soluzione cara ai progettisti Junkers, ma non al Technisches Amt (ufficio tecnico) del Reichsluftfahrtministerium (Ministero dell'Aviazione, RLM), che preferivano la soluzione \"a diamante\" tipica dello Ju 88.\nA partire dalla fine del 1940 vennero costruiti 10 prototipi (designazione V23/V32) dotati di propulsori radiali BMW 801, raffreddati ad aria, invece dei previsti Jumo 213 ancora indisponibili. Due di questi prototipi, il V27 (immatricolato con marche civili D-AWLN, in seguito con l'identificativo militare GB+NC) e il V30 (matricola D-AFAG, in seguito K9+TH), equipaggiati con una torretta difensiva sopra l'abitacolo, vennero destinati allo sviluppo della prevista versione Ju 88E, la cui configurazione Ju 88E-1 equipaggiata con propulsori Junkers Jumo 213D e torretta difensiva HDL 151/20, fu ordinata in 23 esemplari nel marzo 1942. Il ritardo in cui incorreva allora il programma relativo allo Junkers Ju 288 port\u00f2 ad una accelerazione dello sviluppo dello Ju 88E che venne denominato Ju 188.\nIl 2 dicembre 1942 il prototipo Ju 88B V27 fu ufficialmente ridesignato Ju 188E-1, ma il vero prototipo ufficiale dello Ju 188 fu l'esemplare Ju 88 V44 (matricola NF+KQ), dotato di propulsori Junkers Jumo 211. Questo aereo vol\u00f2 per la prima volta nella primavera del 1942, venendo designato ufficialmente Ju 188 V1 nel mese di ottobre dello stesso anno. Nella configurazione finale l'aereo era equipaggiato con due propulsori radiali a doppia stella BMW 801, aveva \"muso tondo\" con armamento in torretta, ala di apertura maggiorata, impennaggio di coda ingrandito e dai contorni squadrati. Il secondo prototipo, Ju 188 V2, usc\u00ec di fabbrica nel gennaio 1943. Entrambi i velivoli vennero sottoposti a valutazione presso L'Erprobungskommando EK 188.\nMentre la Junkers predisponeva, presso la fabbrica di Bernburg, l'allestimento delle attrezzature per la produzione in serie, il Reichsluftfahrtministerium decise che lo Ju 188 avrebbe dovuto essere equipaggiato indifferentemente con propulsori radiali BMW 801 o in linea Junkers Jumo 213 senza richiedere modifiche ai collegamenti delle unit\u00e0 motrici. Ci\u00f2 ebbe grande influenza nel successivo sviluppo del velivolo.\nTecnica.\nCellula.\nLo Junkers Ju 188 era un monoplano ad ala media, bimotore, di costruzione interamente metallica (duralluminio), con rivestimento lavorante, impiegabile come bombardiere in quota e in picchiata (con angolo massimo di 60\u00b0), aerosilurante, ricognitore.\nL'ala era a struttura bilongherone e presentava un marcato diedro positivo. Era foretemente rastremata in pianta, tanto da avere terminali praticamente a punta. Il bordo d'attacco era munito di dispositivo antighiaccio ad aria calda, quello di uscita era interamente occupato da superfici mobili, internamente dagli ipersostentatori, esternamente dagli alettoni, due per semiala, con quelli pi\u00f9 interni muniti di alette di correzione. Le versioni da bombardamento in picchiata avevano due freni aerodinamici a persiana, applicati all'intradosso alare, esternamente alle gondole dei propulsori, all'altezza del longherone anteriore. Nella parte posteriore delle gondole motori erano ricavati gli alloggiamenti, chiusi con portelli, nei quali rientravano gli elementi principali del carrello d'atterraggio. Essi erano monoruota, con gambe di forza singole, dotate di pneumatici della misura 1140x410 mm. Sia la retrazione del carrello che l'impianto frenante era a comando idraulico. Nell'intradosso alare, tra le gondole motrici e la fusoliera, erano installati quattro attacchi per bombe (ETC) con portata fino a 2.000\u00a0kg. Nelle versioni da ricognizione erano solo due, per serbatoi supplementari da 300 litri, sostituiti nelle versioni aerosilurante da due attacchi PVC 1006B per siluri LT1B o LT F5b. L'impennaggio di coda era del tipo cruciforme, con le superfici rivestite in metallo e i timoni in tela. Questi erano provvisti di \"becchi\" di compensazione e di alette di correzione, quella del direzionele estesa a tutto il bordo d'uscita. Un dispositivo automatico a comando idraulico variava l'incidenza dello stabilizzatore quando erano azionati gli ipersostentatori.\nLa fusoliera aveva sezione ovale, era costituita da due semigusci, superiore ed inferiore, ed era suddivisa in tre sezioni. Quella anteriore costituiva l'abitacolo, che aveva un elevato Coefficiente di penetrazione aerodinamica ed un'ottima visibilit\u00e0, grazie all'esteso rivestimento trasparente formato da pannelli curvi, il cui profilo, privo di gradini, si raccordava senza soluzione di continuit\u00e0 alla gondola ventrale, nella quale si trovava il portello di accesso al velivolo. Nell'abitacolo, secondo il concetto tipico dei bombardieri tedeschi della \"centrale di combattimento\" (Kampfkopf), si trovavano i quattro membri dell'equipaggio: pilota, puntatore, operatore radio e mitragliere. In essa si trovavano gli impianti radio, tutto l'armamento difensivo, e per le versioni che ne erano dotate, il radar. In certe versioni l'equipaggio era ridotto a tre membri.\nL'armamento difensivo era suddiviso in varie postazioni:\nLa strumentazione variava leggermente da una versione all'altra e, a causa della conformazione dell'abitacolo, era suddivisa in diverse plance o consolle.\nLa sezione centrale, alla quale erano collegate le semiali, comprendeva le stive per il carico offensivo e uno dei serbatoi del carburante. Gli altri serbatoi del combustibile si trovavano nelle ali. Nella sezione caudale si trovava il vano di retrazione del ruotino (ruota da 560x200 mm), chiuso con portelli, quello del canotto di salvataggio, le bombole di ossigeno e, nelle versioni da ricognizione, le apparecchiature fotografiche.\nMotori.\nL'impianto propulsivo si basava, nelle versioni E, F e R, di due motori radiali BMW 801 a 14 cilindri a doppia stella, mentre nelle altre versioni erano due Junkers Jumo 213A, raffreddati a liquido, dotati di radiatori anulari. Tali radiatori disponevano di una capottatura a sezione circolare, per cui talvolta vengono definiti come \"falsi radiali\". I propulsori azionavano eliche tripala metalliche a passo variabile in volo.\nEntrambi questi propulsori potevano utilizzare il sistema di iniezione metanolo/acqua, denominato MW 50 (dal tedesco \"Methanol/Wasser 50%\").\nVersioni.\n\"Dati tratti principalmente da\" \"The Hugo Junkers Homepage\", \"dove non indicato diversamente\".\nNel corso del 1943 venne previsto di migliorare le prestazioni di tutte le versioni in produzione, mediante l'adozione di una nuova ala con allungamento e superficie maggiorati, l'introduzione della cabina di pilotaggio pressurizzata (al fine di consentire quote operative pi\u00f9 elevate) ed il posizionamento dell'armamento difensivo in una gondola aerodinamica a prua. Vennero studiate tre varianti, discendenti da un unico progetto: la J (caccia notturno), la K (bombardiere) e la L (ricognitore); le modifiche alla cellula e le prestazioni considerevolmente migliorate grazie all'adozione di propulsori studiati appositamente per l'utilizzo alle alte quote, vennero indicate come \"Programma Hubertus\" e portarono alla ridefinizione del velivolo, che venne mutata in Junkers Ju 388.\nImpiego operativo.\nI primi esemplari delle sottoversioni Ju 188 E-0 e E-1 uscirono dalla fabbrica di Bernburg nel febbraio 1943. La sottoversione E-0 da bombardamento in quota ed in picchiata, disponeva dei propulsori BMW 801L da 1.600 CV. Le consegne ai reparti del primo lotto di 20 esemplari incominciarono nella primavera dal 1943 e gli aerei entrarono in servizio nel mese di maggio. All'inizio dell'estate del 1943 venne costituito l'Erprobungskommando 188 per la valutazione operativa, successivamente convertito nella 4./KG 66.\nAll'incirca nello stesso periodo alcuni esemplari vennero consegnati alla Stabstaffel del KG 6 di Creil. Con il procedere della produzione la Luftwaffe arriv\u00f2 a equipaggiare cinque Kampfgeschwader con gli Ju 188.\nIl KG 6 fu il primo reparto a riceverli, a partire dalla tarda estate del 1943, e gi\u00e0 all'inizio dell'autunno l\u00ec impieg\u00f2 in incursioni sull'Inghilterra, per poi l'anno seguente partecipare massicciamente all'Operazione Steinbock, ed ai combattimenti sul fronte dell'invasione della Normandia.\nIl I.KG 66, specializzato nel ruolo di marcatore di bersagli, fu equipaggiato con gli Ju 188 nell'autunno 1943, partecip\u00f2 all'Operazione Steinbock, al contrasto dello sbarco alleato in Normandia e all'offensiva delle Ardenne (Operazione Bodenplatte) del dicembre 1944. Nella primavera del 1945 ricevette la sottoversione Ju 188 D-3 specializzata in tale ruolo.\nIl KG 2 \"Holzhammer\", con equipaggiamento misto Ju 188 e Do 217, prese parte all'Operazione Steinbock e sub\u00ec un pesante logoramento nei combattimenti sulla Normandia, poi, nell'estate 1944, cedette i suoi Ju 188, mantenendo i Dornier Do 217.\nIl KG 26 \"L\u00f6wegeschwader\" incominci\u00f2 a ricevere gli Ju 188A-3 alla fine del luglio 1944. Dal novembre dello stesso anno cominci\u00f2 il trasferimento del reparto in Norvegia, dove oper\u00f2 fino all'aprile del 1945 contro la Gran Bretagna e i convogli alleati diretti a Murmansk.\nGli Ju 188 entrarono in servizio anche nello speciale Kampfgeschwader 200, un reparto dall'equipaggiamento assai eterogeneo. Tale reparto operava esclusivamente nell'ambito delle operazioni speciali. Gli Ju 188 erano inquadrati nella I Gruppe e, nel 1945, vennero impiegati contro le linee di rifornimento sovietiche, soprattutto in appoggio alle missioni Mistel della II Gruppe contro i ponti sui fiumi Oder, Neisse e Vistola.\nLe versioni D ed F ebbero pi\u00f9 vasta diffusione ed impiego pi\u00f9 esteso, sia nella ricognizione strategica, inquadrate nei Fernaufkl\u00e4rungsgruppen, sia nella ricognizione notturna, nei Nachtaufkl\u00e4rungsgruppen e nelle Staffel \"Nacht\" dei Fernaufkl\u00e4rungsgruppen, diversi dei quali avevano un organico misto, comprendente Junkers Ju 188, Ju 88 e Dornier Do 217.\nL'impiego pi\u00f9 intenso si ebbe sul fronte orientale, dove negli ultimi mesi di guerra i ricognitori, oltre ad operare nel proprio ruolo, svolsero anche missioni di interdizione diurna e notturna, nonch\u00e9 di guerra psicologica, lanciando milioni di manifestini sulle posizioni sovietiche. Ai primi di maggio diversi ricognitori si trasferirono in Norvegia. Tra il 17 ed il 18 aprile 1945 un Sonderkommando basato sull'aeroporto di J\u00fcteborg-Damm effettu\u00f2 missioni suicide contro i ponti sovietici sull'Oder, impiegando anche Ju 188 armati con due bombe da 1.000\u00a0kg. All'equipaggio dell'Oberleutnant Baumann fu attribuita la distruzione del ponte ferroviario di K\u00fcstrin.\nUno degli Ju 188 F-2, l'esemplare ST+GL, venne impiegato come aereo personale dal Feldmaresciallo Erhard Milch. L'aereo, scelto in virt\u00f9 delle sue ottime prestazioni velocistiche e di autonomia, disponeva di una livrea mimetica in grigio-azzurro chiaro con sfumature pi\u00f9 scure nella parte superiore."}
{"id": "507906", "revid": "188116", "url": "https://it.wikipedia.org/wiki?curid=507906", "title": "Carlo Marcelletti", "text": "Biografia.\nNato a Moie (Ancona), dopo la laurea si \u00e8 perfezionato in cardiochirurgia in Inghilterra e negli Stati Uniti. Dal 1972 al 1976 si \u00e8 specializzato in cardiochirurgia pediatrica e chirurgia cardiovascolare prima alla Stanford University di Palo Alto (California) e poi alla Mayo Clinic di Rochester (Minnesota). \nAttivit\u00e0 scientifica.\nNel 1978 ha fondato e diretto il centro di cardiochirurgia pediatrica dell'Academisch Medisch Centrum di Amsterdam. Nel 1986 al \"Bambin Ges\u00f9\" di Roma ha effettuato in Italia il primo trapianto di cuore su un bambino.\nDal 1995 al 1997 ricopre il ruolo di Visiting Professor in diverse universit\u00e0 in giro per il mondo, tra cui:\nDall'ottobre del 1997 fino a giugno del 2000 ha diretto l'Unit\u00e0 di Cardiochirurgia Pediatrica dell'Hesperia Hospital di Modena.\nNello stesso periodo, sempre all'Hesperia Hospital, \u00e8 stato anche Direttore Scientifico della Scuola Internazionale di Perfezionamento \u201cDwight McGoon\u201d.\nDal giugno del 2000 fino al novembre del 2008 ha diretto la Divisione di Cardiochirurgia Pediatrica dell'azienda ospedaliera Civico e Benfratelli di Palermo.\nHa tentato la terapia chirurgica di malformazioni congenite del cuore in soggetti in et\u00e0 pediatrica.\nNella sua lunga carriera ha visitato pi\u00f9 di 25.000 bambini e ne ha operati pi\u00f9 di 10.000.\nNel mese di maggio del 2000 Marcelletti coordin\u00f2, insieme con il collega William Norwood della Dupont Foundation di Filadelfia, l\"\u00e9quipe\" di chirurghi che tent\u00f2, nell'ospedale Civico di Palermo, di separare le sorelline siamesi di origine peruviana Marta e Janet Milagro; il tentativo non riusc\u00ec. La vicenda aveva scatenato una polemica sull'eticit\u00e0 della scelta di sacrificare una bambina per lasciare in vita l'altra. Marcelletti era intervenuto solo in altri due casi analoghi, anche se meno gravi: nel 1989 il comitato etico dell'ospedale Bambin Ges\u00f9 di Roma non aveva dato l'assenso all'intervento ed entrambi i gemelli, originari di Santo Domingo, morirono tre mesi dopo. Tre anni dopo, a Philadelphia, un intervento simile fu autorizzato e uno dei bambini sopravvisse.\n\u00c8 stato fondatore e presidente dell'Associazione per la cura del Bambino Cardiopatico ONLUS, creata con la finalit\u00e0 di raccogliere fondi per dare borse di studio ai giovani medici specializzati nella cura di pazienti affetti da malformazioni congenita di cuore ed ai medici e paramedici provenienti da paesi in via di sviluppo tese alla divulgazione delle metodiche di terapie medico-cardiopatico, per creare alloggi gratuiti per i medici stranieri e per finanziare l'acquisizione di strumentazione ad alta tecnologia o materiale scientifico che contribuiscano al progresso della conoscenza per la cura delle malformazioni congenite di cuore. Madrina dell'Associazione \u00e8 stata l'illustre scienziata Rita Levi-Montalcini.\nL'arresto e suicidio.\nIl 6 maggio del 2008 \u00e8 stato posto agli arresti domiciliari con le accuse di truffa aggravata ai danni dello Stato, peculato e concussione. Il provvedimento giudiziario nei confronti del medico \u00e8 avvenuto a seguito di un'indagine condotta dalla Guardia di Finanza e dalla Squadra Mobile di Palermo avviata dopo una denuncia contro ignoti per minacce, presentata da un familiare di un appaltatore dell'Azienda ospedaliera Civico. Altra accusa nei confronti del cardiochirurgo \u00e8 il possesso di presunto materiale pedopornografico.\nIl 7 novembre del 2008 il Tribunale del Riesame ha accolto l'istanza degli avvocati difensori revocando la misura cautelare, anche se con obbligo di firma, autorizzando l'immediata ripresa della sua attivit\u00e0 di medico e cardiochirurgo.\nIl 20 novembre del 2008 rassegna le sue dimissioni lasciando definitivamente l'Ospedale Civico di Palermo.\nIl 6 maggio 2009 Marcelletti \u00e8 morto suicida nell'Ospedale San Carlo di Nancy a Roma (dove fu ambientata la fiction \"Amico mio\"); l'autopsia ha rivelato come causa della morte una insufficienza cardiaca acuta associata a massiccia overdose di digitale."}
{"id": "507909", "revid": "188116", "url": "https://it.wikipedia.org/wiki?curid=507909", "title": "Cromer Express", "text": ""}
{"id": "507910", "revid": "15756", "url": "https://it.wikipedia.org/wiki?curid=507910", "title": "Inondazione", "text": "Un'inondazione \u00e8 un fenomeno riguardante l'allagamento in tempi brevi, dell'ordine delle ore o dei giorni, di un'area abitualmente non interessata da acque superficiali; spesso \u00e8 dovuto a cause naturali, come lo straripamento dei corsi d'acqua dal loro alveo, l'azione combinata di alta marea e tifoni in aree costiere, l'impatto di uno tsunami, o l'improvviso scioglimento di nevai o ghiacciai. Il termine inondazione \u00e8 utilizzato anche per il fenomeno dell'acqua alta a Venezia, provocato dall'effetto combinato di alta marea e bassa pressione atmosferica. Quando l'inondazione \u00e8 causata dalla tracimazione degli argini di corsi d'acqua ingrossati da piogge torrenziali, si parla anche di \"alluvione\", a cui possono essere connessi fenomeni di erosione e di deposito nelle aree interessate.\nDescrizione.\nA scala minore, alcune citt\u00e0 sviluppatesi sul bordo di laghi possono essere soggette a piccole inondazioni per debordamento delle acque lacustri in seguito ad un'eccessiva alimentazione del lago quando il suo immissario \u00e8 ingrossato da forti piogge, come accade spesso a Como.\nCause.\nNaturali.\nMolti fiumi che scorrono su terre relativamente pianeggianti attraversano vaste pianure alluvionali. Quando pesanti piogge o lo scioglimento delle nevi causa l'aumento della portata del fiume, l'acqua supera le rive e vasti tratti di acqua poco profonda coprono il territorio del bacino fluviale. Il depositarsi di sedimenti fertili in questo processo aumenta la fertilit\u00e0 del territorio. Inondazioni dal mare, per effetto (anche combinato) di tempeste o maree, o causate da uno tsunami, possono travolgere le difese naturali o artificiali dei litorali, quali dune o dighe costruite dall'uomo. Queste rappresentano la maggiore minaccia per le popolazioni che vivono vicino alla costa, specialmente se il territorio pu\u00f2 essere facilmente inondato perch\u00e9 posto allo stesso livello o pi\u00f9 in basso del livello dei flutti.\nAntropiche.\nDurante la storia umana, suoli fertili e vie di comunicazione navigabili hanno reso possibile l'agricoltura e altre attivit\u00e0 umane; per difendere le citt\u00e0 e le fattorie da alcuni fiumi soggetti ad inondazioni, sono stati predisposti sistemi di dighe e canali lungo le coste e attorno alle citt\u00e0.\nNei Paesi Bassi si \u00e8 fatto ricorso alle inondazioni per ritardare o fermare del tutto l'avanzata di truppe nemiche; l'ultima volta avvenne nel 1944, quando gli occupanti tedeschi utilizzarono questa tattica per bloccare l'avanzata alleata.\nDurante il Regno sabaudo, l'allagamento delle terre adiacenti alle risaie sulla strada del nemico ha portato a vantaggi tattici.\nL'inondazione di vaste aree a monte del corpo di una diga, garantisce riserve d'acqua utilizzabili a fini potabili, irrigui, turistici, o per la generazione di energia idroelettrica.\nPrevenzione.\nNei fiumi che hanno maggior probabilit\u00e0 di provocare inondazioni o alluvioni, spesso vengono predisposte difese arginali (come terrapieni o muri di contenimento), casse di espansione o chiuse per evitare che il fiume esondi.\nLe alluvioni costiere sono state gestite in Europa con le difese costiere, come le dighe marine e le scogliere.\nLe aree soggette ad inondazioni sono spesso ad alta densit\u00e0 abitativa, come parti dei Paesi Bassi, dell'Inghilterra, di New Orleans e del delta del Mississippi, perci\u00f2 leggi locali sono state emanate per prevenire la costruzione di edifici in tali aree;\nNonostante il Bangladesh non sia stato pi\u00f9 soggetto ad alluvioni marine dal 1995, gli Stati Uniti d'America hanno fornito rifugi contro gli uragani, e l'India fornisce al governo previsioni meteorologiche.\nTempo di ritorno.\nPer la valutazione del rischio di inondazione, si ricorre al concetto di tempo di ritorno, o tempo di ricorrenza, dell'evento, ovvero il tempo medio, espresso in anni, che intercorre tra il verificarsi di due eventi di intensit\u00e0 pari o superiore a un'intensit\u00e0 prefissata.\nLa stima del tempo di ritorno, che dipende da vari fattori (tra cui quelli geomorfologici, climatologici, idrologici e anche antropici), viene effettuata attraverso l'analisi delle serie storiche degli eventi alluvionali, preferibilmente su intervalli temporali di secoli, integrata con la valutazione geografica, geomorfologica e idrologica del territorio su cui insistono l'asta fluviale e il bacino idrografico di riferimento (tra cui i dati pluviometrici, l'assetto degli alvei, lo stato e la struttura delle arginature, la presenza di eventuali casse di espansione o dighe)\nIl tempo di ritorno, in genere, viene espresso in anni (in inglese \"Y range\"); ad esempio, con un tempo di ritorno Y&lt;20 per una determinata regione di territorio, si ha che, in media, l'area viene inondata una volta ogni 20 anni, e ad essa \u00e8 associata una probabilit\u00e0 di accadimanto dell'evento di inondazione pari a 1/Y ogni anno, nel caso in esempio pari al 5% ogni anno. Per eventi di magnitudine crescente, il numero di anni del tempo di ritorno sale; eventi con Y500 o Y1000 rappresentano eventi esondativi con una magnitudine tale da presentare statisticamente una volta ogni 500 o 1000 anni rispettivamente, con una probabilit\u00e0 di accadimanto rispettivamente dello 0,2% e dello 0,1% ogni anno.\nIl dato del tempo di ritorno \u00e8 utile sia a livello ingegneristico, che a livello assicurativo:\nStoria.\nIn tempi geologici vi sono testimonianze di alcune improvvise inondazioni di vaste aree, rimaste aride al di sotto del livello del mare a causa dell'evoluzione geologica della regione; un esempio \u00e8 il colmamento del Mediterraneo alla fine della crisi di salinit\u00e0 del Messiniano.\nNell'antichit\u00e0, molte civilt\u00e0 si adoperarono per cercare di attutire gli effetti delle inondazioni e utilizzarle a loro favore. Primi tra tutti furono i popoli stanziati nei pressi del Tigri e dell'Eufrate (noti nell'antichit\u00e0 con il nome di Idiglat e Purattu), come i Sumeri, che crearono una rete di canali volti all'irrigazione artificiale e al contenimento delle piene dei due fiumi.\nUn'altra popolazione che si ciment\u00f2 in questa opera fu quella egizia, che cerc\u00f2 di canalizzare le terre attorno al fiume Nilo. Il Nilo ogni anno, a seguito delle grandi piogge stagionali nell'area del suo bacino meridionale, era caratterizzato da una piena, che gli egiziani credevano fosse di origine divina, con conseguente tracimazione delle acque ed allagamento dei campi coltivati lungo il suo corso in terra egiziana. Durante il ritiro delle acque dai terreni allagati, il fiume depositava sul terreno il limo, che permise all'Egitto ricchi raccolti per millenni grazie a una fertilit\u00e0 leggendaria. La costruzione della diga di Assuan con la conseguente regolazione idrica del corso d'acqua, ha bloccato il ripetersi di questo fenomeno naturale.\nInondazioni catastrofiche in tempi moderni (cause naturali).\nSpesso un'inondazione rompe gli argini provocando gravi danni. Nel seguito sono riportate le inondazioni catastrofiche che hanno suscitato maggiore risonanza nei media. Fenomeni atmosferici con ciclo stagionale, quali i monsoni e i cicloni, chiamati uragani nei Caraibi, provocano ogni anno inondazioni su scala inferiore, che frequentemente provocano vittime anche per l'elevata densit\u00e0 della popolazione nelle regioni colpite.\nInondazioni catastrofiche in tempi moderni (cause antropiche).\nInondazioni catastrofiche possono anche essere provocate direttamente o indirettamente da interventi dell'uomo sull'ambiente. La rottura degli argini di un fiume o di una diga di sbarramento pu\u00f2 provocare inondazioni catastrofiche per la vita e le opere dell'uomo."}
{"id": "507911", "revid": "124685415", "url": "https://it.wikipedia.org/wiki?curid=507911", "title": "Galleria Rinaldo Carnielo", "text": "La Galleria Rinaldo Carnielo \u00e8 un museo di Firenze che si trova in piazza Savonarola 3, angolo via Benivieni. La galleria, all'interno dell'edificio che \u00e8 un importante esempio del gusto Liberty a Firenze, fa parte dei musei comunali e, dopo un lungo restauro delle strutture esterne, dovrebbe essere dato in gestione all'Accademia delle arti del disegno.\nStoria.\nRinaldo Carnielo fu uno scultore trasferitosi da Treviso a Firenze nel 1870, attivo soprattutto nella seconda met\u00e0 dell'Ottocento, che qui ebbe la propria abitazione, studio e galleria espositiva. I suoi discendenti nel 1958 cedettero la collezione dei gessi dell'artista al Comune di Firenze.\nL'edificio venne realizzato negli anni ottanta dell'Ottocento (periodo nel quale si and\u00f2 configurando l'intera zona sulla base del progetto di massima predisposto da Giuseppe Poggi negli anni di Firenze Capitale) definito grazie alla risistemazione di un immobile preesistente di propriet\u00e0 dei Del Corona, e quindi riconfigurato tra il 1911 e il 1912 imprimendo ai prospetti caratteristiche che rimandano in parte all'architettura secessionista e in parte, e ancor di pi\u00f9, a quello stile che Rossana Bossaglia ha definito \"eclettismo di ritorno\".\nL'ipotesi che tale intervento sia stato eseguito su progetto dello stesso Rinaldo Carnielo contrasta in parte con la data di morte dell'artista, deceduto nel 1910 quando i lavori non erano forse avviati: appaiono tuttavia evidenti i riferimenti alla sua arte, di modo che si pu\u00f2 supporre che questi siano stati condotti in onore della sua figura e a seguito della sua prematura scomparsa, forse facendo riferimento proprio a un progetto da lui stesso delineato. D'altra parte, come risulta dalle ricerche condotte da Gabriella Orefice, le cronache del tempo riferiscono la direzione dei lavori all'architetto Enrico Lusini, che tuttavia ci \u00e8 noto essenzialmente per i suoi interventi di \"restauro\" su vari palazzi storici fiorentini.\nNel 1957 lo stabile, assieme alla Galleria Carnielo, \u00e8 diventato propriet\u00e0 del Comune di Firenze grazie al lascito del figlio dello scultore, Enzo Carnielo. Mentre buona parte dell'edificio ha continuato ad ospitare abitazioni private e studi d'artista (qui ebbe il proprio atelier anche Primo Conti), l'ala di sinistra, aperta al pubblico nel 1965 come museo, \u00e8 da lungo tempo chiusa per interventi di restauro, avviati nel 1989 con un cantiere che comunque ha recuperato la facciata sulla piazza. Dal 2012 si \u00e8 aperto un ulteriore e pi\u00f9 ampio cantiere con progetto e direzione dei lavori dell'architetto Tommaso Muccini, volto alla revisione delle coperture e al completo recupero del prospetto, con conclusione nel 2020. Restano da adeguare gli ambienti interni e da ricomporre l'allestimento delle sculture, con la possibilit\u00e0 di destinare anche alcune sale ad esposizioni temporanee.\nDescrizione.\nLa galleria si trova in una palazzina nella una zona dove numerosi erano gli studi di artisti fra Otto e Novecento, e la visita permette di rivivere la \"belle epoque\" fiorentina.\nLa grande mole dell'edificio chiude quasi per intero il lato sud di piazza Savonarola, centro dell'omonimo quartiere residenziale medio-alto borghese sorto alla fine dell'Ottocento. Si tratta di un grande edificio posto in fregio alla piazza fra' Girolamo Savonarola, a occupare quasi tutto il lato sud.\nLa costruzione si articola in due ali elevate su due piani ed un corpo centrale pi\u00f9 alto e maggiormente caratteristico, grazie a un ulteriore piano e ad un frontone di coronamento sorretto da monumentali mensoloni inginocchiati terminanti con volute. Sulla piazza, alle estremit\u00e0 delle due ali, ai aprono due ingressi, incorniciati e sovrastati da un finestrone quadrato sormontato a sua volta da un'ampia finestratura con balaustra tripartita, in leggero aggetto e decorata da ghirlande. Dall'ingresso di sinistra si accede alla Galleria Carnielo. Altre due aperture accoppiate, di forma rettangolare, si aprono nel punto mediano dei fronti.\nIl prospetto centrale, la cui rappresentativit\u00e0 \u00e8 affidata ad un formalismo di derivazione secessionista, \u00e8 avanzato rispetto al filo di parete e si innalza oltre il livello delle due ali con un secondo piano ed un frontone di coronamento sorretto da forti mensoloni inginocchiati, terminanti con volute a riccio svettanti oltre il frontone stesso.\nL'ingresso centrale, incorniciato e sovrastato da un pesante festone, reca sull'architrave l'iscrizione in bronzo \"Rinaldo Carnielo\" e un cartiglio in bronzo con il busto dell'artista in rilievo e la scritta: \"\".\nAi lati del portone si aprono due finestroni quadrati incorniciati, mentre superiormente la fascia marcapiano, in aggetto, \u00e8 sorretta da quattro mensole. Il centro del primo piano \u00e8 ornato da una grande edicola timpanata, posta in asse con il portone principale, recante un cartiglio in pietra con il motto \"\", che - assieme all'altro motto desunto dagli scritti di Orazio - nuovamente fa pensare a una volont\u00e0 da parte degli eredi Carnielo di trasformare l'edificio in un monumento a memoria dello scultore e della sua arte. Ai lati si ripetono due ampie finestrature quadrate.\nL'ultimo piano \u00e8 caratterizzato dal grande finestrone tripartito con centina a sesto ribassato, la cui curvatura \u00e8 ribadita dalle tre cornici superiori, dalla fascia decorata con inserti di ceramica azzurra ed infine dal modellato cornicione conclusivo, che disegna due volute alle estremit\u00e0 del fronte e un grande acroterio tra le due volute centrali.\nSu via Benivieni il palazzo presenta la facciata interamente rivestita a bugnato liscio, con un grande portone incorniciato a pian terreno e sovrastato da un secondo cartiglio in pietra con il motto: \"\".\nDue finestre rettangolari accoppiate si aprono ancora al pian terreno mentre al primo piano si trovano due coppie di finestrature con il ricorrente motivo della balaustra in leggero aggetto decorata con ghirlande. Un secondo ingresso \u00e8 sovrastato dalla balaustrata della terrazza del primo piano.\nLa parte tergale del palazzo, visibile solo parzialmente, forma un angolo ottuso con la facciata laterale e presenta un rivestimento a bugne lisce e due aperture sottolineate dalla balaustra con ghirlande.\nOltre alle gi\u00e0 citate iscrizioni, in facciata si trova anche una lapide con l'iscrizione:\nLe collezioni.\nL'interno della Galleria Carnielo si articola in tre grandi vani, chiusi da un soffitto piano e separati tra loro da arcate. Vi si conserva la collezione di circa duecento opere tra bronzi, marmi, bozzetti in creta, terrecotte e versioni definitive in gesso delle grandi opere, dalle quali venivano poi tratte le copie in marmo e altri materiali per la clientela.\nLe opere rispecchiano le suggestioni che l'arte fiorentina esercit\u00f2 sull'artista veneto: i numerosi bassorilievi evocano la purezza delle forme rinascimentali, mentre i grandi gessi preparatori per monumenti commemorativi, come il \"Mozart morente\" e l\"'Angelo della morte\", sono di stile pi\u00f9 spiccatamente verista. Negli oggetti d'arredamento, come porta-molle da fuoco e vasi, predomina invece il gusto per forme capricciose di ricordo manierista."}
{"id": "507915", "revid": "287204", "url": "https://it.wikipedia.org/wiki?curid=507915", "title": "Armillaria", "text": "Genere Armillaria (Fr.) Staude, Die Schw\u00e4mme Mitteldeutschlands xxviii, 130 (1857).\nIl genere Armillaria fu creato nel secolo scorso e includeva specie di funghi lamellati leucosporei provvisti di \"armilla\", anello molto vistoso e persistente, svasato e libero verso l'altro (residuo del velo parziale). Tali specie erano tuttavia disomogenee e pertanto furono tutte collocate in altri generi pi\u00f9 rispondenti alle loro caratteristiche, con l'eccezione dell\"Armillaria mellea\", per la quale fu creato il nuovo genere Armillariella. Alcuni autori, tuttavia, preferiscono lasciare l\"A. mellea\" nel genere Armillaria insieme all\"Armillaria tabescens\", che differisce dalla prima solo per l'assenza dell'anello.\nDescrizione del genere.\nIl genere include specie lignicole parassite e saprofite, con cappello asciutto, ricoperto di scaglie, lamelle da bianco a rosa, leggermente decorrenti, gambo con anello, sporata bianca o color crema, spore non amiloidi, ellissoidali, lisce, prive di poro germinativo.\nSpecie di Armillaria.\nLa specie tipo del genere \u00e8 l\"Armillaria mellea\" (Vahl) P. Kumm. (1871).\nAltre specie appartenenti al genere sono:\nCommestibilit\u00e0 delle specie.\nQuasi sempre ottima, con cautela (tutte le specie sono tossiche o velenose da crude)\n\"A. mellea\" ha rivelato una certa tossicit\u00e0 anche dopo cottura se precedentemente sottoposta a congelamento.\nEtimologia.\nDal latino \"armilla\" = braccialetto, \"armillaria\" = attinente ai braccialetti, per il suo anello."}
{"id": "507917", "revid": "118834", "url": "https://it.wikipedia.org/wiki?curid=507917", "title": "Divisione Grossdeutschland", "text": ""}
{"id": "507918", "revid": "767487", "url": "https://it.wikipedia.org/wiki?curid=507918", "title": "Sebastian Bach", "text": "Prima di entrare negli Skid Row nel 1987, milit\u00f2 in diverse altre band come i VO5, Kid Wikkid e Madam X. A partire dai fine anni 90 \u00e8 impegnato nella carriera solista. Inoltre, assieme alla carriera di cantante affianca da anni quella di attore, comparendo in piccoli ruoli televisivi e teatrali, come doppiatore o come attore teatrale a Broadway.\nBiografia.\nSebastian nacque a Freeport, Bahamas il 3 aprile 1968 e crebbe a Peterborough, Ontario. Cambi\u00f2 legalmente il suo cognome in Bach, ispirandosi al celebre compositore barocco Johann Sebastian Bach.\nI suoi genitori divorziarono quando aveva 11 anni e ci\u00f2 lo colp\u00ec duramente. Per sfogare il suo malessere ascoltava molta musica heavy metal, precisamente gruppi come Kiss e Judas Priest. In tenera et\u00e0 Bach milit\u00f2 in alcune heavy metal band locali, prima con i VO5, e poi con i pi\u00f9 noti Madam X, band che prima del suo arrivo aveva gi\u00e0 pubblicato un debut album.\nNel 1986 il chitarrista e fondatore degli Skid Row, Dave Sabo, not\u00f2 Sebastian cantare alla festa nuziale di Mark Weiss, un noto fotografo musicale. Sabo ammirava non solo le sue doti vocali, ma anche il carisma con cui faceva divertire gli invitati. Dopo avere fatto la sua conoscenza, Sabo gli fece visionare una videocassetta per farsi un'idea sul genere della band e Bach accett\u00f2 di entrare nel suo gruppo. Con la dipartita di Bach dai Madam X, la band si sciolse.\nCon Sebastian gli Skid Row divennero subito una band di successo. Grazie ai primi due dischi, \"Skid Row\" e \"Slave to the Grind\" - giudicati i migliori del quintetto - la band ebbe un seguito notevole e approd\u00f2 su MTV.\nNel 1990 suon\u00f2 in una manifestazione dal vivo organizzata da \"RIP magazine\" assieme a membri dei Metallica e dei Guns N' Roses, formando un gruppo chiamato \"The Gak\". Nel 1995, dopo la pubblicazione di \"Subhuman Race\", giudicato un passo falso degli Skid Row, Bach decise di abbandonare il progetto a causa di vari scontri con i membri restanti.\nNel 1996 Sebastian form\u00f2 i Last Hard Men con Jimmy Flemion (chitarrista dei Frogs), Kelley Deal (chitarrista dei Breeders) e Jimmy Chamberlin (batterista degli Smashing Pumpkins), pubblicando solamente un album omonimo. Nel 2002 debutt\u00f2 come attore teatrale. Venne scelto per interpretare Ges\u00f9 Cristo nel musical \"Jesus Christ Superstar\", ma fu subito cacciato, poich\u00e9 i produttori ritenevano si atteggiasse troppo. Dal 2005 partecip\u00f2 ad alcuni \"reality show\"; uno di essi, incentrato sulla sua vita privata, \u00e8 intitolato \"I Married... Sebastian Bach\" (vi comparve anche Dee Snider dei Twisted Sister); Bach fu protagonista anche di \"SuperGroup\", nel quale doveva comporre dei brani da esibire assieme ad altri noti musicisti come Ted Nugent, Scott Ian, Jason Bonham e Evan Seinfeld.\nNel biennio 2003-2004 ha recitato nel telefilm Una mamma per amica, nel ruolo di Gil, il chitarrista della band di Lane Kim \"Hep Alien\". Nel 2006 partecip\u00f2 come guest a gran parte dei concerti dei Guns N' Roses del suo vecchio amico Axl Rose (Bach ha partecipato ai backing vocals nella canzone \"Sorry\" contenuta nel nuovo album dei Guns N' Roses, \"Chinese Democracy\"). Nell'autunno dello stesso anno annunci\u00f2 l'uscita di un nuovo disco a suo nome, \"Angel Down\", ma l'uscita venne posticipata alla met\u00e0 del 2007. La data definitiva fu poi fissata per il 20 novembre.\nPer questo lavoro il cantante si era circondato di talentuosi musicisti che ultimamente lo hanno accompagnato anche in tour, quali il bassista Steve DiGiorgio, il batterista Bobby Jarzombek e i chitarristi Johnny Chromatic e \"Metal\" Mike Chlasciak. L'album vanta anche la straordinaria partecipazione di Axl Rose in 3 tracce: \"\"Back In The Saddle\" (cover degli Aerosmith), \"Stuck Inside\" e \"(Love is) A Bitchslap\"\". Il 12 ottobre 2010 Bach ha personalmente scelto Nick Sterling come nuovo chitarrista del suo gruppo. Nel 2011 pubblica Kicking &amp; Screaming mentre nel 2014 pubblica il suo quarto album in studio Give 'Em Hell.\nVita privata.\nSebastian, alto 190\u00a0cm con occhi verdi scuro, ha origini canadesi; \u00e8 stato sposato con Maria Sandra Muir Aquinar (conosciuta anche come Maria Bierk o Maria Bach) dal 1992 al 2010: dalla coppia sono nati i tre figli Paris, London e Sebastiana. Il 31 dicembre 2010 ha dichiarato di essersi separato dalla moglie.\nNel 2015 sposa Suzanne Le. \nHa un fratello di nome Zac, giocatore di hockey, e una sorella di nome Dylan, attrice."}
{"id": "507920", "revid": "6923", "url": "https://it.wikipedia.org/wiki?curid=507920", "title": "Ostsee Express", "text": "Ostsee Express (in italiano \"Espresso del Mar Baltico\") \u00e8 una relazione ferroviaria notturna tra Berlino Lichtenberg e Copenaghen via Warnem\u00fcnde -Gedser. \nOperativa fino alla met\u00e0 degli anni novanta e cessata con la chiusura del servizio di ferry-boat tra Warnem\u00fcnde e Gedser.\nIl treno era costituito da materiale rotabile DR con rinforzi di vetture DSB nella tratta Gedser-Copenaghen.\nDopo la chiusura della linea storica, il nome \u00e8 stato ripreso da una linea regionale privata tedesca che collega Dresda a Zinnowitz."}
{"id": "507926", "revid": "729019", "url": "https://it.wikipedia.org/wiki?curid=507926", "title": "Gedania", "text": "Gedania era un collegamento ferroviario notturno operato dalle ferrovie polacche e le ferrovie tedesco orientali, e poi dalle ferrovie tedesche della Germania unit\u00e0, tra Berlino Lichtenberg e Gdynia via Bernau- Eberswalde\u2013Angerm\u00fcnde-Tantow-Stettino\u2013Koszalin-S\u0142upsk, attraverso la Pomerania.\nStoria.\nIl servizio \u00e8 stato attivato nel 1973, quando il servizio notturno tra Gdynia e Stettino venne esteso fino a Berlino Lichtenberg, dopo che nel 1972 vennero riattivati dopo la fine della guerra i collegamenti ferroviari tra la Repubblica Democratica Tedesca e la Polonia. Il servizio, cui a partire dal 1974 \u00e8 stato dato il nome \"Gedania\", dal nome latino della citt\u00e0 di Danzica \u00e8 rimasto attivo fino al 2000. In composizione sono state presenti dopo il 1993 vetture dirette Berlino Lichtenberg-Kaliningrad e per questo il treno \u00e8 stato talvolta erroneamente definito come K\u00f6nigsberg Express.\nCircolava all'epoca anche una coppia di treni che espletava un servizio giornaliero tra Berlin Ostbahnhof per \u015awinouj\u015bcie via Stettino, operato dalle ferrovie polacche e le ferrovie tedesco orientali, la cui numerazione era E310 da Berlino a \u015awinouj\u015bcie ed E311 da \u015awinouj\u015bcie a Berlino; questi sono stati i primi treni passeggeri che dopo 28 anni hanno viaggiato lungo la linea tra Stettino e Tantow. Dal giugno 1980 i treni 310/311 hanno avuto come destinazione la stazione di Stettino-Niebuszewo e dal giugno 1981, entrambe le coppie hanno avuto come destinazione in Germania la Stazione di Berlino-Lichtenberg, con un servizio giornaliero, ma a causa della situazione politica polacca, negli anni seguenti, l'unico collegamento tra Stettino e Berlino fu fornito da una coppia di treni \"Gedania\" da e per Gdynia.\nIl materiale rotabile era delle ferrovie polacche ad essezione della locomotiva che nel tratto Berlino Lichtenberg-Stettino venne svolto inizialmente dalle locomotive a vapore DR 01 sostituite poi dalle imponenti locomotive diesel gruppo 132 di costruzione sovietica rinominate poi DB 232 quando l'amministrazione ferroviaria delle Deutsche Reichsbahn si fuse con Deutsche Bundesbahn, dando vita a Deutsche Bahn AG; nel tratto Stettino-Gdynia il servizio veniva svolto dalle locomotive EU07 delle ferrovie polacche.\nLa numerazione del treno era inizialmente E314 da Berlino a Gdynia ed E315 da Gdynia a Berlino. La numerazione venne poi sostituita negli anni novanta con E320 da Berlino a Gdynia ed E321 da Gdynia a Berlino.\nNel maggio 1994, venne istituito un servizio ferroviatio giornaliero, tra Berlino Lichtenberg e Gdynia, via Stettino Kostrzyn e K\u00fcstrin-Kietz denominato \"Mare Balticum\", che nel 1996 estese il suo percorso a Olsztyn e nell'estate 1997 fino a E\u0142k attraverso Mr\u0105gowo e Miko\u0142ajki.\nEntrambi i treni vennero soppressi nel 2000. Nell'ultimo anno del servizio il treno \"Gedania\" partiva da Berlino Lichtenberg alle 23.19 e giungeva a Gdynia G\u0142owna alle 6.24 del mattino successivo mentre faceva il percorso inverso partendo da Gdynia G\u0142owna alle 22.32 giungendo a Berlino Lichtenberg alle 5.38 del mattino successivo."}
{"id": "507927", "revid": "73125", "url": "https://it.wikipedia.org/wiki?curid=507927", "title": "2060 Chirone", "text": ""}
{"id": "507928", "revid": "73125", "url": "https://it.wikipedia.org/wiki?curid=507928", "title": "Asteroidi Amor", "text": ""}
{"id": "507931", "revid": "834", "url": "https://it.wikipedia.org/wiki?curid=507931", "title": "NGC 4472", "text": ""}
{"id": "507932", "revid": "1869172", "url": "https://it.wikipedia.org/wiki?curid=507932", "title": "Roberto Erlacher", "text": "Biografia.\n, frazione di Corvara in Badia, fu in attivit\u00e0 negli anni ottanta e ottenne i migliori risultati nello slalom gigante. .\nStagioni 1983-1984.\n e consegu\u00ec comunque discreti risultati, soprattutto in Coppa del Mondo dove ottenne il primo piazzamento di rilievo il 12 dicembre 1982 a Val-d'Is\u00e8re (12\u00ba in supergigante) e il primo podio il 4 febbraio 1984 a Borovec (3\u00ba in slalom gigante).\nPartecip\u00f2 ai XIV Giochi olimpici invernali di , in Jugoslavia (ora Bosnia ed Erzegovina), ottenendo il 12\u00ba posto nello slalom gigante.\nStagioni 1985-1989.\nNella stagione 1985 si \u00e8 aggiudic\u00f2 l'unico successo in Coppa di carriera, conquistato l'8 dicembre 1984 sulle nevi francesi di Puy-Saint-Vincent in slalom gigante; fu quindi presente ai Mondiali di Bormio, in Italia, concludendo 6\u00ba in gigante e 10\u00b0 in combinata.\nVenne convocato anche per l'edizione iridata del 1987 a Crans-Montana, in Svizzera, dove ottenne il 6\u00ba posto in supergigante e l'11\u00ba in slalom gigante. Ottenne l'ultimo piazzamento di rilievo della sua attivit\u00e0 agonistica ad Adelboden, in Svizzera, il 17 gennaio 1989, terminando 10\u00b0 nello slalom gigante di Coppa del Mondo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "507933", "revid": "834", "url": "https://it.wikipedia.org/wiki?curid=507933", "title": "NGC 4254", "text": ""}
{"id": "507935", "revid": "77358", "url": "https://it.wikipedia.org/wiki?curid=507935", "title": "NGC 4374", "text": ""}
{"id": "507936", "revid": "297031", "url": "https://it.wikipedia.org/wiki?curid=507936", "title": "Casina Valadier", "text": "La Casina Valadier \u00e8 il nome con cui \u00e8 solitamente conosciuto il \"caff\u00e8\" del Pincio, un piccolo edificio sito in piazza Bucarest, all'interno di Villa Borghese, a Roma.\nStoria.\nLa palazzina prende il nome dal suo progettista, l'architetto romano Giuseppe Valadier, che l'aveva disegnata e realizzata tra il 1816 e il 1837 rielaborando un precedente casale del XVII secolo.\nNel periodo che spazia dal Regno d'Italia alla fine dell'Ottocento conobbe un periodo di felice frequentazione. \nNella prima met\u00e0 del XX secolo cadde in declino divenendo la dimora del custode del parco del Pincio; nel 1920 fu venduta e adibita a ristorante.\nNel corso della seconda guerra mondiale fu occupata da militari tedeschi. Nel dopoguerra la Casina conobbe un nuovo periodo felice finch\u00e9 passaggi di propriet\u00e0 sbagliati procurarono un nuovo declino perdurato fino al 1990, anno in cui venne chiusa al pubblico.\nLa Casina riapr\u00ec il 19 giugno 2004 dopo vari interventi di restauri.\nDescrizione.\nCostituita da un volume cubico, cui \u00e8 addossata un'elegante esedra con colonne di ordine ionico, la casina era nata con la funzione di ritrovo alla moda, anche per la sua posizione panoramica.\nFino al 1990 circa, la Casina Valadier era stata uno dei ristoranti pi\u00f9 rinomati di Roma. Un recente restauro ha ridato splendore alla raffinata atmosfera dell'interno neoclassico, ricco di affreschi e pitture in stile pompeiano.\nNel febbraio 2013 il gazebo a fianco risulta abusivo e ne viene annunciata la demolizione."}
{"id": "507937", "revid": "106700124", "url": "https://it.wikipedia.org/wiki?curid=507937", "title": "Kunersdorf", "text": "Kunersdorf \u00e8 il nome delle seguenti localit\u00e0:"}
{"id": "507938", "revid": "899609", "url": "https://it.wikipedia.org/wiki?curid=507938", "title": "Maestro di Antonio di Borgogna", "text": "L'anonimo miniatore fiammingo deve il suo nome al destinatario dei suoi libri miniati: Antonio di Borgogna (tra questi il \"Valerio Massimo\", ora conservato alla Biblioteca di Breslavia). \nDipinto su pergamena in oro e argento \u00e8 il \"Libro d'ore\", detto \"di Galeazzo Sforza\" (Vienna, Biblioteca Nazionale). Come identificazione \u00e8 stato proposto il nome di Philippe de Mazerolles."}
{"id": "507940", "revid": "4711", "url": "https://it.wikipedia.org/wiki?curid=507940", "title": "Landsberg an der Warthe", "text": ""}
{"id": "507941", "revid": "4711", "url": "https://it.wikipedia.org/wiki?curid=507941", "title": "Gorz\u00f3w", "text": ""}
