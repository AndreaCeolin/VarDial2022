{"id": "506124", "revid": "729019", "url": "https://it.wikipedia.org/wiki?curid=506124", "title": "Caratterizzazione del carbone", "text": "La caratterizzazione del carbone \u00e8 lo studio analitico finalizzato alla determinazione della composizione chimica del carbone.\nQuesta \u00e8 estremamente complessa ed \u00e8 tuttora oggetto di studio. In generale si distinguono componenti organiche (che sono prevalenti) dette \"macerale\" ed inorganiche (costituenti minori) dette \"minerale\".\nEsistono due tipi di analisi per caratterizzare il carbone:\nAnalisi immediata o approssimata.\nConsente di determinare umidit\u00e0, ceneri, sostanze volatili e carbonio fisso secondo le seguenti metodologie:\nLe grandezze sopra descritte hanno un'influenza diretta sulla combustione\nAnalisi elementare.\nConsente di determinare il tenore in peso dei principali costituenti atomici del carbone: carbonio, idrogeno, ossigeno, zolfo e azoto.\nTale determinazione si effettua su materiale essiccato e non tiene conto delle ceneri. Viene quindi accoppiata con quella del contenuto di ceneri e di umidit\u00e0.\nI risultati dell'analisi elementare consentono di stimare:\nNella lettura dei dati di analisi occorre prestare attenzione alla base di calcolo con cui vengono forniti. Ci sono pi\u00f9 possibilit\u00e0: peso totale, base secca, base umida priva di ceneri, base secca priva di ceneri.\nAltre analisi.\nSono spesso effettuate le seguenti analisi:\nIl carbone viene utilizzato anche per vulcanizzazione."}
{"id": "506125", "revid": "38120", "url": "https://it.wikipedia.org/wiki?curid=506125", "title": "Freccia verde", "text": ""}
{"id": "506126", "revid": "38120", "url": "https://it.wikipedia.org/wiki?curid=506126", "title": "Green Arrow", "text": ""}
{"id": "506127", "revid": "38120", "url": "https://it.wikipedia.org/wiki?curid=506127", "title": "Green arrow", "text": ""}
{"id": "506130", "revid": "919135", "url": "https://it.wikipedia.org/wiki?curid=506130", "title": "Teorema di Rouch\u00e9", "text": "In matematica il teorema di Rouch\u00e9 \u00e8 un teorema dell'analisi complessa che afferma che, se due funzioni complesse formula_1 e formula_2 sono olomorfe su di un contorno chiuso formula_3 e al suo interno, con formula_4 su formula_3, allora formula_1 e formula_7 possiedono lo stesso numero di zeri all'interno di formula_3, dove ogni zero deve essere contato con la sua molteplicit\u00e0. Questo teorema ha come ipotesi il fatto che il contorno formula_3 deve essere semplice, cio\u00e8 senza autointersezioni.\nSpiegazione geometrica.\nSi pu\u00f2 fornire una dimostrazione informale del teorema di Rouch\u00e9.\nPer prima cosa, occorre riformulare il teorema in un modo leggermente diverso. Sia formula_10. Si noti che, dato che formula_1 e formula_2 sono olomorfe, anche formula_13 deve essere olomorfa. Allora, con le condizioni imposte precedentemente, il teorema di Rouch\u00e9 afferma che\nSi noti che la condizione formula_14 su formula_3 significa che, per ogni formula_21, la distanza di formula_22 dall'origine \u00e8 maggiore della lunghezza di formula_23. Facendo riferimento alla figura, questo significa che, per ogni punto della curva blu, il segmento che unisce tale punto con l'origine \u00e8 pi\u00f9 lungo del segmento verde ad esso associato. Si pu\u00f2 dunque affermare che la curva rossa, determinata dalla composizione di formula_13 con la curva, \u00e8 sempre pi\u00f9 vicina alla curva blu, determinata dalla composizione di formula_1 con la curva, piuttosto che all'origine. Allora, intuitivamente, tali curve devono avvolgersi attorno all'origine lo stesso numero di volte e poich\u00e9, per il principio dell'argomento, il numero di volte con le quali tali curve si avvolgono attorno allo zero restituisce il numero di zeri delle rispettive funzioni, si ha che queste hanno lo stesso numero di zeri.\nDimostrazione.\nSia formula_10. Per il principio dell'argomento, si ha che\ndove formula_28 e formula_29 sono rispettivamente il numero di zeri e poli di formula_13 all'interno di formula_3. Dato che formula_13 \u00e8 analitica su formula_3 e al suo interno, si ha che formula_29 \u00e8 uguale a zero, e dunque\nAnalogamente\nOsserviamo che dalle ipotesi segue che formula_1 non ha zeri su formula_3 e che formula_39 su formula_3. Dunque formula_39 su tutto un aperto formula_42 contenuto nel dominio di definizione di formula_1 e formula_13 e contenente il supporto di formula_3.\nNe consegue che, detta formula_46 la determinazione principale del logaritmo complesso, avendo formula_47 immagine contenuta nel disco aperto di centro 1 e raggio 1, possiamo comporre formula_46 con la restrizione di formula_49 a formula_42, ottenendo una funzione olomorfa su formula_42.\nDunque, sfruttando il fatto che l'integrale di linea complesso lungo una curva chiusa di una funzione che ammette primitiva \u00e8 nullo, otteniamo"}
{"id": "506132", "revid": "120106112", "url": "https://it.wikipedia.org/wiki?curid=506132", "title": "Prefetture dell'Albania", "text": "Le prefetture dell'Albania (in albanese \"qark\" oppure \"qarku\", plurale \"qarqe\") sono la suddivisione territoriale di primo livello del Paese e ammontano a 12; ciascuna di esse si suddivide a sua volta in comuni, pari nel loro complesso a 61.\nTra le prefetture e i comuni si frapponevano i distretti, definitivamente aboliti nel 2015.\nGoverno.\nLe prefetture sono rette da un consiglio formato dai sindaci dei comuni che ne fanno parte; il consiglio elegge poi un presidente. Ai \"qark\" sono affidati dalla legge compiti amministrativi specifici nel campo della sanit\u00e0, dell'istruzione, cultura pianificazione regionale, ambiente ed economia, in parte assumono anche compiti a loro delegati dai singoli comuni. Gli organi del qark svolgono infatti anche attivit\u00e0 di supporto e coordinamento delle amministrazioni comunali.\nIl governo nomina un prefetto (\"Prefekti i Qarkut\") per ogni qark con compiti di controllo sul consiglio della prefettura e di esecuzione dei compiti riguardanti la regione non direttamente delegati al consiglio del qark. Il prefetto rappresenta quindi il braccio del governo nel governo locale.\nStoria.\nLe prefetture furono istituite nel 1995 dal governo guidato dal presidente Sali Berisha. L'intenzione di Berisha e del suo Partito Democratico d'Albania era quella di esercitare un controllo pi\u00f9 stretto sulla politica locale in considerazione del fatto che, all'epoca, molti distretti erano retti dal partito d'opposizione (partito socialista). L'istituzione delle prefetture fu criticata, gli oppositori sostengono che il governo delle prefetture \u00e8 poco democratico e troppo accentrato, nonostante le critiche anche il partito socialista, al governo dal 1997 al 2005 non ha mai preso in considerazione una riforma dei \"qark\".\nFino alla riforma amministrativa del 2015 ciascuna di esse era ripartita in distretti, pari complessivamente a 36."}
{"id": "506139", "revid": "110157", "url": "https://it.wikipedia.org/wiki?curid=506139", "title": "Th\u00f6rigen", "text": "Th\u00f6rigen (toponimo tedesco) \u00e8 un comune svizzero di 1\u00a0127 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni e le localit\u00e0 di Th\u00f6rigen sono:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "506141", "revid": "767487", "url": "https://it.wikipedia.org/wiki?curid=506141", "title": "Azraqiti", "text": "Gli Azraqiti (in arabo Az\u0101riqa) costituirono uno dei raggruppamenti pi\u00f9 attivi del Kharigismo nel corso di tutto l'VIII secolo d.C.\nIl nome del movimento deriva da N\u0101fi\u02bf ibn al-Azraq al-Hanaf\u012b del quale si sa assai poco, salvo che era figlio di uno schiavo greco. Il fatto che il colore \"azzurro\" ( \"azraq\" ) fosse sovente accostato ai Greci e ai cristiani in genere spiega il perch\u00e9 di un nome tanto inusuale per il padre di N\u0101fi\u02bf che, per parte sua, si ritiene abbia preso parte alle ultime vicende politiche e belliche che contrassegnarono il tentativo \"anti-califfale\" di \u02bfAbd All\u0101h ibn al-Zubayr nel 683.\nAl termine dell'assedio portato contro Mecca dalle truppe omayyadi del califfo Yaz\u012bd I, N\u0101fi\u02bf rientr\u00f2 a Basra con due suoi compagni, eponimi di altrettanti movimenti kharigiti: \u02bfAbd All\u0101h ibn \u02bfIb\u0101d (da cui presero il loro nome gli Ibaditi) e Najda ibn \u02bf\u0100mir (da cui presero il loro nome i \"Najjad\u0101t\").\nIn citt\u00e0 i kharigiti uccisero il \"w\u0101l\u012b\" omayyade e non accettarono neppure quello inviato da \u02bfAbd All\u0101h ibn al-Zubayr. Allorch\u00e9 la citt\u00e0 fu costretta alla resa da parte del governatore designato zubayride, N\u0101fi\u02bf fu costretto per un breve periodo alla fuga ma, ripresosi, riusc\u00ec a battere a sua volta il suo avversario e a rimettere piede nella citt\u00e0 mesopotamica.\nDa Mecca \u02bfAbd All\u0101h ibn al-Zubayr invi\u00f2 allora truppe fresche e numerose facendo valere la sua volont\u00e0 e l'intenzione di resistere da parte di N\u0101fi\u02bf non fu condivisa dalla maggior parte degli altri kharigiti, avviando un processo di frazionamento dottrinale e politica che causer\u00e0 successivamente la definitiva sconfitta dell'intero movimento, di cui oggi sopravvive la sola componente ibadita.\nI pi\u00f9 oltranzisti ripararono in Kh\u016bzist\u0101n e nello scontro con le forze zubayridi N\u0101fi\u2018 trov\u00f2 infine la morte nel 685.\nDa quel momento, sotto i successori di N\u0101fi\u02bf \u2014 \u02bfUbayd All\u0101h ibn al-M\u0101h\u016bz, suo fratello Zubayr e infine Qatar\u012b ibn al-Fuj\u0101\u02bfa \u2014 si avvi\u00f2 una lunga serie sanguinosa di confronti armati con il potere zubayride, di cui incolpevoli vittime furono assai spesso le popolazioni, considerate \"apostati\" dagli Azraqiti che applicavano nei loro confronti la pratica del cosiddetto \"isti\u02bfr\u0101d\" (\u0627\u0633\u062a\u0639\u0631\u0627\u0636 ), ossia \"dimostrazione\", che considerava lecito e doveroso dare la morte anche a donne e bambini di quanti non si fossero uniti al movimento azraqita.\nChiunque non avesse abbandonato con una sorta di egira ( \"hijra\") l'\"empia\" societ\u00e0 dei nemici degli Azraqiti, era infatti considerato un nemico e un \"k\u0101fir\" (empio grave, suscettibile di condanna a morte). Maggior tolleranza era espressa, sulla scorta del dato coranico, nei confronti del \"Popolo del Libro\" ( \"Ahl al-Kit\u0101b\" ), purch\u00e9 si assoggettasse politicamente e finanziariamente alla societ\u00e0 che i kharigiti intendevano costruire e che consideravano l'unica a potersi fregiare dell'appellativo di \"islamica\".\nIl movimento azraqita fin\u00ec, armi in pugno, stroncato da una protratta serie di campagne militari condotte dal generale zubayride al-Muhallab ibn Ab\u012b Sufra, passato poi tra i ranghi omayyadi del Califfo \u02bfAbd al-Malik ibn Marw\u0101n, ricostitutore dell'unit\u00e0 del califfato, persa subito dopo la morte dell'ultimo Omayyade sufyanide: Mu\u02bf\u0101wiya II, figlio di Yaz\u012bd I."}
{"id": "506143", "revid": "729019", "url": "https://it.wikipedia.org/wiki?curid=506143", "title": "Treno Azzurro", "text": "Il treno Azzurro era un treno rapido delle Ferrovie dello Stato che collegava Milano con Napoli.\nIl nome deriva dal fatto che, a differenza del materiale ordinario FS, le carrozze erano caratterizzate da una livrea con due toni di blu: blu scuro nella parte bassa della cassa e per la fascia dei finestrini e celeste per tutto il resto. Il treno era inizialmente affidato ai locomotori E.428, principalmente della sottoserie aerodinamica (.225-.241; il 242, distrutto per cause belliche, non esisteva pi\u00f9); poi, dal novembre 1958, agli E.646 di prima serie (frontali poliedrici), cominciando dai prototipi .001-.005. Dal 1961 subentrarono gli E.646 di seconda serie, con testate arrotondate: nel 1962, due di questi ultimi, .035 e .037, ricevettero anch'essi la livrea blu e celeste in luogo della usuale in grigio nebbia-verde magnolia. La scelta del colore risentiva forse dell'influenza di uno dei pi\u00f9 celebri treni europei, \"Le train bleu\", e soprattutto ricordava i colori simbolo della citt\u00e0 partenopea, l'azzurro della squadra di calcio del Napoli e della flotta del suo Patr\u00f2n, il Comandante Achille Lauro, figura di spicco e Sindaco in quegli anni del capoluogo campano.\nIl materiale rimorchiato prevedeva prima carrozze di tipo 1946 (di prima e seconda classe) e successivamente le tipo 1959 (di prima, seconda e miste). Al centro del treno era presente una carrozza ristorante CIWL e un couplage di Pullman tipo \"C\u00f4te d'Azur\".\nNei periodi di grande affluenza chiudeva il convoglio una vettura di 1\u00aa classe di rinforzo limitata a Roma in livrea ordinaria castano-isabella. Nell'orario invernale 1969-1970 il treno prevedeva il seguente orario:\nRievocazione storica.\nNei primi anni duemila alcune carrozze viaggiatori sono state restaurate e riverniciate nella livrea a due toni di blu per rievocare i fasti del treno azzurro.\nDa tempo demolite le locomotive E 646 035 e 037, per il traino di tale convoglio sono state preservate inizialmente la locomotiva E.645.040 e poi, in seguito a un incendio che mise fuori servizio questa comportandone la demolizione, la E 646 085, riverniciate nella medesima livrea delle carrozze, livrea scomparsa nel 2021 con l'applicazione della livrea d'origine."}
{"id": "506146", "revid": "1543377", "url": "https://it.wikipedia.org/wiki?curid=506146", "title": "Liliaceae", "text": "Le Liliacee (Liliaceae ) sono una famiglia di piante monocotiledoni erbacee perenni, dell'ordine Liliales.\nLa famiglia annovera molte importanti piante ornamentali (giglio, tulipano, mughetto), ampiamente coltivate per il commercio dei fiori recisi e dei bulbi.\nLe Liliacee sono ampiamente distribuite, principalmente nelle regioni temperate dell'emisfero settentrionale.\nLa famiglia si \u00e8 evoluta approssimativamente 52 milioni di anni fa durante il Cretacico superiore e il Paleocene.\nEtimologia.\nLa famiglia prende il nome dal latino \"Lilium\", che deriva a sua volta dal greco 'le\u00edrion' (\u03bb\u03b5\u03af\u03c1\u03b9\u03bf\u03bd).\nDescrizione.\nL'habitus delle Liliacee \u00e8 erbaceo.\nLe foglie sono alterne, semplici, lineari parallelinervie con attacco guainante. Molte specie presentano solo foglie basali, altre foglie basali e cauline.\nI fiori sono attinomorfi, per lo pi\u00f9 evidenti, ermafroditi, portati su peduncoli isolati o riuniti in infiorescenze. Presentano 6 tepali petaloidi, disposti su due file (biseriati), dialipetali (separati alla base). Alcuni generi (\"Scoliopus\") presentano solo 3 tepali. Sono presenti nett\u00e0ri alla base dei tepali.\nL'androceo \u00e8 formato da 6 stami liberi, il gineceo da 3 carpelli fusi in un ovario supero. La formula fiorale \u00e8 \u2736 P3+3 A3+3 G(3).\nIl frutto \u00e8 una capsula, nella sottofamiglia Medeoloideae \u00e8 una bacca.\nBiologia.\nL'impollinazione \u00e8 entomogama ed \u00e8 attuata da lepidotteri, imenotteri, ditteri; alcune specie tropicali sono impollinate dai colibr\u00ec.\nTassonomia.\nDescritta per la prima volta nel 1789 dal botanico francese Antoine-Laurent de Jussieu, la famiglia delle Liliacee ha subito nel tempo molte diverse delimitazioni fino a divenire una sorta di \"grande contenitore\" comprendente un gran numero di generi ora inclusi in altre famiglie e in alcuni casi in altri ordini. Di conseguenza, molte fonti e descrizioni di \"Liliaceae\" sono poco attendibili e trattano le descrizioni in senso molto ampio.\nLa classificazione APG assegna alla famiglia delle Liliaceae i seguenti generi:\nNella classificazione di Cronquist la famiglia delle Liliaceae comprendeva moltissimi generi riuniti in oltre una ventina di sottofamiglie. Gli studi filogenetici hanno dimostrato che le Liliaceae cos\u00ec definite sono un gruppo parafiletico ed attualmente molti generi vengono attribuiti ad altre famiglie (indicate tra parentesi):"}
{"id": "506148", "revid": "339392", "url": "https://it.wikipedia.org/wiki?curid=506148", "title": "Il punitore", "text": ""}
{"id": "506149", "revid": "339392", "url": "https://it.wikipedia.org/wiki?curid=506149", "title": "The punisher", "text": ""}
{"id": "506150", "revid": "287204", "url": "https://it.wikipedia.org/wiki?curid=506150", "title": "The Punisher", "text": ""}
{"id": "506151", "revid": "697352", "url": "https://it.wikipedia.org/wiki?curid=506151", "title": "Franco Mannino", "text": "Nella sua carriera ha scritto oltre 600 composizioni, fra cui 150 colonne sonore per il cinema.\nBiografia.\nA 16 anni ha iniziato la sua carriera come pianista come allievo di Renzo Silvestri. Nel 1950 ha vinto il premio \"Columbus\" negli Stati Uniti. Nel 1952 ha una parentesi \"estemporanea\" nel mondo della musica leggera: scrive infatti, insieme a Gorni Kramer, la musica per una canzone che, con il testo di Tata Giacobetti del Quartetto Cetra e il titolo \"Due gattini\", viene presentata dal Duo Fasano al Festival di Sanremo 1952, senza arrivare per\u00f2 in finale; in questa occasione Mannino utilizzer\u00e0 lo pseudonimo Trinacria.\nNel 1955 spos\u00f2 Uberta Visconti di Modrone, sorella minore del grande regista Luchino Visconti, da cui ebbe due figli. Cinque anni dopo esord\u00ec sul podio, dedicandosi soprattutto al repertorio novecentesco (Bart\u00f3k, Berg e Kabalevski). Ha fatto conoscere la musica di Dallapiccola in Unione Sovietica; in Russia, ha registrato venticinque dischi con l'Orchestra filarmonica di Leningrado ed \u00e8 stato il primo direttore d'orchestra italiano invitato in Cina a dirigere le orchestre di Pechino e Shanghai. Dal 1982 ha diretto l'orchestra del \"National Arts Centre\" di Ottawa registrando, nel 1984, \"Italian Operatic Ouvertures\", che ebbe un grande successo in America.\nDal 1969 al 1971 \u00e8 stato Direttore artistico del teatro San Carlo di Napoli. Nel 1970 viene eletto Accademico di Santa Cecilia a Roma e Presidente dell'Accademia Filarmonica di Bologna. Nel 1991 ha rassegnato le dimissioni da tutti gli incarichi ufficiali, in modo da avere pi\u00f9 tempo da dedicare allo studio e alla creazione di nuove opere.\nLa sua prima opera, \"Mario e il mago\", \u00e8 stata rappresentata alla Scala di Milano nel 1956, con la regia di Luchino Visconti, diretta da Luciano Rosada con Salvo Randone e, nel 1957, fu chiamato da Herbert von Karajan a rappresentarla alla \"Staatsoper\" di Amburgo. Per \"Mario e il mago\" ha ricevuto in Francia il Premio \"Diaghilev\". Ha scritto la \"Missa pro defunctis\" in ricordo del violinista Leonid Kogan, rappresentata in prima assoluta a Mosca nel secondo Festival internazionale di arte contemporanea.\nCome autore di colonne sonore, ha vinto il David di Donatello per le musiche de \"L'innocente\" di Visconti, curando anche quelle di \"Ludwig\", \"Bellissima\", \"Gruppo di famiglia in un interno\" e \"Morte a Venezia\". Ha scritto musiche anche per film di John Huston, L\u00e9onide Moguy e Mario Soldati.\nIl 12 maggio 1997, Franco Mannino ha diretto il concerto di apertura del ricostruito Teatro Massimo di Palermo e, il 23 luglio 2000, in occasione del Giubileo, dopo duemila anni il Colosseo ha riaperto alla musica, per la sua \"Missa Solemnis Pro Jubilaeo Domini Nostri Tertio Millennio\", diretta dallo stesso autore, con l'orchestra, i solisti e il coro del Teatro dell'Opera di Roma."}
{"id": "506152", "revid": "111373", "url": "https://it.wikipedia.org/wiki?curid=506152", "title": "Thunstetten", "text": "Thunstetten (toponimo tedesco) \u00e8 un comune svizzero di 3\u00a0320 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni e le localit\u00e0 di Thunstetten sono:\nInfrastrutture e trasporti.\nThunstetten \u00e8 stato servito dalla stazione di B\u00fctzberg sulla ferrovia Berna-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "506154", "revid": "1935652", "url": "https://it.wikipedia.org/wiki?curid=506154", "title": "Ivo F\u00fcrer", "text": "Biografia.\n\u00c8 nato a Gossau nell'aprile 1930.\nFormazione e ministero sacerdotale.\nHa studiato teologia cattolica all'Universit\u00e0 di Innsbruck.\nIl 3 aprile 1954 \u00e8 stato ordinato presbitero per la diocesi di San Gallo da monsignor Joseph Meile. Nel 1957 ha conseguito il dottorato in diritto canonico presso la Pontificia Universit\u00e0 Gregoriana a Roma. \u00c8 stato cappellano a Herisau dal 1958 al 1963 e ad Altst\u00e4tten dal 1963 al 1967. Nel 1967 \u00e8 diventato segretario del vescovo Joseph Hasler, che nel 1969 lo ha nominato vicario episcopale. Nel 1971 ha collaborato nella fondazione dell'Associazione delle Chiese cristiane in Svizzera, un organo del Consiglio nazionale delle Chiese. Nel 1972 \u00e8 stato presidente del sinodo svizzero e diocesano. Dal 1977 al 1995 \u00e8 stato segretario generale del Consiglio delle conferenze dei vescovi d'Europa. Nel 1991 \u00e8 diventato decano del capitolo dei canonici.\nMinistero episcopale.\nIl 28 marzo 1995 il capitolo dei canonici della cattedrale di San Gallo lo ha selezionato come nuovo vescovo. Il giorno successivo papa Giovanni Paolo II ha confermato la nomina. Ha ricevuto l'ordinazione episcopale il 5 giugno successivo dal vescovo emerito di San Gallo Otmar M\u00e4der, co-consacranti il vescovo titolare di Mauritania Henri Salina e il vescovo di Magonza Karl Lehmann.\nNel 1995 monsignor F\u00fcrer e il cardinale Carlo Maria Martini guidarono la formazione di un gruppo di circa una dozzina di cardinali e vescovi affini (definito dalla stampa \"gruppo di San Gallo\") che si riunirono ogni anno fino al 2006 a San Gallo per discutere delle riforme della Chiesa, tra cui la nomina dei vescovi, la collegialit\u00e0, il ruolo delle Conferenze episcopali, il primato del papato e la morale sessuale. Differivano tra loro, ma condividevano l'opinione che il cardinale Joseph Ratzinger non fosse il tipo di candidato che speravano di vedere eletto al successivo conclave. Anche se alcuni rapporti dei media hanno definito questo come una cospirazione, nel 2015 F\u00fcrer afferm\u00f2 che era parte di una cerchia di amici (in tedesco \"Freundeskreise\") e che dapprima discutevano di politica ecclesiale e poi anche candidati al papato quando la salute di papa Giovanni Paolo II inizi\u00f2 a declinare. Disse anche che si erano incontrati l'ultima volta nel 2006.\nIn seno alla Conferenza dei vescovi svizzeri era responsabile dei servizi del diaconato e del soccorso ai poveri. A partire dal 1997 ha diretto il segretariato del Consiglio delle conferenze dei vescovi d'Europa.\nIl 16 ottobre 2005 papa Benedetto XVI ha accettato la sua rinuncia al governo pastorale della diocesi per raggiunti limiti di et\u00e0.\nNel 2005 l'Universit\u00e0 di Friburgo gli ha conferito un dottorato onorario in riconoscimento del suo contributo all'attuazione dei principi del Concilio Vaticano II in Svizzera e in Europa.\nNel 2007 l'Universit\u00e0 di San Gallo lo ha nominato senatore onorario per \"il suo importante contributo alla promozione dell'apertura e della tolleranza oltre i confini di denominazioni e culture\".\nDal 1998 al 2009 \u00e8 stato presidente del Consiglio di fondazione dello Swiss Catholic Lenten Fund (Fastenopfer), un'organizzazione benefica cattolica romana con sede a Lucerna che combatte la fame e la povert\u00e0 e promuove lo sviluppo di uno stile di vita sostenibile.\nDopo il suo ritiro \u00e8 stato presidente del Consiglio della Fondazione della Quaresima. \u00c8 membro dell'Unione svizzera degli studenti.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "506159", "revid": "6066", "url": "https://it.wikipedia.org/wiki?curid=506159", "title": "Contro-Riforma", "text": ""}
{"id": "506160", "revid": "731511", "url": "https://it.wikipedia.org/wiki?curid=506160", "title": "Frank Fredrickson", "text": "Carriera.\nAncora studente prese parte alla prima guerra mondiale. Ritornato in patria Fredrickson inizi\u00f2 la carriera hockeistica con gli Icelandic Winnipeg Falcons. Nel 1920 vinse la Allan Cup e i Falcons vennero scelti per rappresentare il Canada al torneo olimpico di hockey su ghiaccio alle Olimpiadi estive di Anversa, che furono poi riconosciute dalla IIHF valide come primo campionato del mondo di hockey su ghiaccio. Il Canada vinse la finale con la Svezia con lo schiacciante risultato di 12-1. Frederickson era capitano della formazione, composta come lui da altri giocatori di origine islandese.\nDopo le Olimpiadi, Fredrickson and\u00f2 ai Victoria Aristocrats (poi Cougars) nella Pacific Coast League. Fu miglior marcatore nel 1921 e nel 1923 conquistando inoltre la Stanley Cup del 1925. Nel 1926 pass\u00f2 ai Boston Bruins in NHL, in modo rocambolesco: fu acquistato dai Bruins, ma sottoscrisse anche un contratto pi\u00f9 vantaggioso coi Detroit Red Wings. Trasferitosi quindi a Detroit Frederickson non entusiasm\u00f2 la dirigenza passando a met\u00e0 stagione ai Bruins coi quali giunse in finale di Stanley Cup.\nL'anno dopo fu messo sotto contratto dai Pittsburgh Pirates, come allenatore-giocatore, il primo nella storia della NHL. Un infortunio al ginocchio mise fine alla sua carriera durante la stagione 1931-1932. Tornato a Winnipeg, allen\u00f2 a lungo i Falcons. Nel 1958 \u00e8 stato inserito nella Hockey Hall of Fame."}
{"id": "506162", "revid": "83531", "url": "https://it.wikipedia.org/wiki?curid=506162", "title": "Jan van Scorel", "text": "A lui fu riconosciuto il merito di aver istituito la consuetudine del tradizionale viaggio di formazione in Italia.\nBiografia.\nVan Scorel inizi\u00f2 probabilmente i suoi studi con Jan Gossaert a Utrecht o Jacob Cornelisz ad Amsterdam e viaggi\u00f2 molto, in giovent\u00f9, soprattutto tra Norimberga e l'Austria meridionale. Proprio in Austria nel 1520 complet\u00f2 la sua prima opera significativa, \"Sippenaltar\". Durante la sua permanenza a Venezia, van Scorel fu profondamente influenzato da Giorgione ed importanti nella sua formazione furono inoltre i pellegrinaggi a Roma e in Terra Santa.\nNel 1522, van Scorel venne in Italia, sbarc\u00f2 a Venezia e di l\u00ec visit\u00f2 diverse citt\u00e0 fino ad arrivare a Roma, dove venne ricevuto da papa Adriano VI che lo nomin\u00f2 suo pittore ufficiale e gli commission\u00f2 numerose opere tra cui un famoso ritratto: van Scorel ebbe cos\u00ec l'occasione di conoscere l'opera di Michelangelo e Raffaello, cui succedette ai lavori per il Belvedere. Dopo il suo ritorno in Olanda nel 1524, intraprese con successo la carriera di insegnante, affiancata a quella di pittore, e si ciment\u00f2 come ingegnere ed architetto. Mor\u00ec a Utrecht nel 1562 lasciando dietro di s\u00e9 un gran numero di opere (molte delle quali sarebbero poi state distrutte dall'iconoclastia nel 1566).\nIl suo allievo Antonio Moro nel 1560 lo aveva ritratto e dopo la sua morte dietro la tela lasci\u00f2 un epitaffio:\n\"Quest'uomo arricch\u00ec l'arte e l'arte stessa gli serb\u00f2 gran rispetto;\nallorch\u00e9 egli mor\u00ec, anch'essa temette di scomparire.\nAntonius Morus, pittore di Filippo re di Spagna, esegu\u00ec quest'epitaffio in onore di J. Schorelio nel 1560. A Dio, onnipotente e altissimo.\nJ. Schorelio, il pi\u00f9 grande pittore di questo secolo, autore di numerosissimi monumenti artistici, lasci\u00f2, con la sua morte in et\u00e0 venerabile un vuoto incolmabile dietro di s\u00e9. Visse sessantasette anni, quattro mesi e sei giorni. Mor\u00ec nell'anno 1562 dalla nascita di Cristo, il 6 dicembre.\""}
{"id": "506165", "revid": "1543377", "url": "https://it.wikipedia.org/wiki?curid=506165", "title": "Moduli e manuali di Dragonlance", "text": "Dragonlance \u00e8 un'ambientazione fantasy del gioco di ruolo \"Dungeons &amp; Dragons\". Creata da un gruppo di autori di giochi della TSR, \"Dragonlance\" inizialmente fu pensata come una campagna di 14 moduli avventura da giocare in sequenza.\nNel momento in cui fu costruita, la saga di \"Dragonlance\" fu la campagna pi\u00f9 grande ed articolata che la TSR avesse mai tentato. In contemporanea alla pubblicazione ai moduli della campagna, la TSR pubblic\u00f2 una trilogia di romanzi scritti da Tracy Hickman e Margaret Weis che ripercorrono le avventure dei moduli ponendo l'accento sull'approfondimento psicologico dei personaggi pregenerati. Questi tre romanzi, intitolati \"Le Cronache di Dragonlance\", ebbero un tale successo che da allora \"Dragonlance\" divenne una serie letteraria con un grande successo di pubblico.\nProdotti per AD&amp;D 1\u00aa edizione.\nI 14 moduli originari (DL1-DL14).\nInediti in Italia.\nI due moduli di approfondimento.\nDue moduli slegati dal filo narrativo principale, anch'essi inediti in Italia.\nLibrogame.\nIn parallelo alla storia principale narrata nei 14 moduli e nei tre romanzi delle Cronache, uscirono anche alcuni librogame che esploravano sottotrame o personaggi secondari lasciati in ombra nelle narrazioni principali. In particolare, quattro librogame della serie \"Super Endless Quest\" furono scritti da autori del gruppo originario di \"Dragonlance\" o da autori che vi lavoravano a stretto contatto, seguendo le direttive dei creatori principali. Sono stati pubblicati in Italia all'interno della collana Librogame della Edizioni EL nella collana \"Advanced Dungeons &amp; Dragons\".\nI manuali di gioco.\nTerminati i moduli, Tracy Hickman e Margaret Weis scrissero un manuale dell'ambientazione ad uso dei dungeon master per successive avventure di loro invenzione nel mondo di \"Dragonlance\", rimasto anch'esso inedito in italiano.\nProdotti per AD&amp;D 2\u00aa edizione.\nDurante il periodo di pubblicazione della seconda edizione di AD&amp;D, la storia di Dragonlance si fa pi\u00f9 complessa e a volte anche convulsa: mentre il settore narrativo riusciva sostanzialmente a prosperare pur tra qualche contraddizione da un romanzo all'altro, spesso dovuta all'avvicendarsi di nuovi autori che non erano parte del team originario di creatori di Dragonlance, la pubblicazione di materiale di gioco per \"Dragonlance\" attravers\u00f2 diverse fasi cambiando ogni volta l'impostazione del gioco. I manuali a volte erano incompatibili con le avventure create con le vecchie regole e spesso contraddicevano in maniera palese quelle originali, invece di espanderle. I grossi momenti spartiacque per \"Dragonlance\" durante l'era della seconda edizione di \"AD&amp;D\" furono essenzialmente due: la pubblicazione del manuale \"Tales of the Lance\" e l'Era dei Mortali con la nuovo sistema di gioco \"Saga System\". La storia di \"Dragonlance\" come ambientazione per \"AD&amp;D\" 2\u00aa edizione si pu\u00f2 quindi spezzare in tre parti.\nParte I: Ante-\"Tales of the Lance\" (1989-1992).\nNuovi moduli (DLA, DLE, DLS).\nDopo l'abbandono della TSR da parte di Margaret Weis e Tracy Hickman, ormai affermati autori di narrativa, furono pubblicate altre campagne suddivise in moduli, di dimensioni minori rispetto alla monumentale campagna dei 14 moduli DL. Tutte queste campagne risultano al momento inedite in Italia.\nCollana DLE (Dragonlance Expansions)\nCollana DLA (Dragonlance Adventures)\nQuesta trilogia \u00e8 ambientata in una parte del mondo di Krynn diversa da quella di tutte le precedenti saghe di Dragonlance, ovvero il continente di Taladas, e fa riferimento al manuale \"Time of the Dragon\" (vedi pi\u00f9 sotto).\nCollana DLS (Dragonlance Supplements)'\nQuesti quattro moduli non sono legati tra loro: ognuno forma un'avventura a s\u00e9 stante e assolve anche in parte la funzione di manuale di riferimento, introducendo nuove categorie di personaggi con nuove statistiche. Si tratta quindi di ibridi modulo-manuale.\nI manuali di gioco.\nMolti manuali di gioco, in questa fase, si concentrarono soprattutto sull'espandere l'ambientazione di \"Dragonlance\", introducendo nuovi luoghi e tipi di personaggi, senza alterare le premesse fondamentali della campagna e introducendo cambiamenti minimi alle schede di generazione dei personaggi, sufficienti per adattare l'ambientazione alle regole lievemente diverse della seconda edizione di AD&amp;D:\nParte II: Tales of the Lance (1992).\nNel 1992, con una mossa controversa, la TSR pubblic\u00f2 \"Tales of the Lance\", una scatola-base per \"Dragonlance\" che nelle intenzioni doveva diventarne la nuova \"bibbia di riferimento\", aggiornando alla seconda edizione \"Dragonlance Adventures\", ormai vecchio di cinque anni. Scritta in modo non sempre perfettamente preciso, questa guida conteneva alcune contraddizioni interne, e contraddiceva il materiale originario di \"Dragonlance\" (i 14 moduli e \"Dragonlance Adventures\") in numerosissimi punti, solo in parte giustificabili con il cambiamento generale di \"AD&amp;D\" dalla prima alla seconda edizione (ad esempio, molti eventi della cronologia passata di Krynn vennero cambiati, soppressi o spostati anche di interi secoli, e molti miti sulla creazione del mondo e degli dei vennero profondamente modificati \u2014 tutti cambiamenti senza alcun legame con le regole del sistema di gioco). La pubblicazione di questo manuale cre\u00f2 una spaccatura nel fandom di \"Dragonlance\", tra chi considerava valido, anche narrativamente, il mondo descritto da \"Dragonlance Adventures\", e chi preferiva quello, sensibilmente diverso, di \"Tales of the Lance\". Questa scatola \u00e8 probabilmente il prodotto pi\u00f9 controverso e discusso (anche su internet) dell'intera ambientazione di \"Dragonlance\".\nParte III: Da Tales of the Lance a SAGA (1992-1995).\nQuasi tutti i manuali e i moduli di questo periodo, con rare eccezioni, fanno riferimento a \"Tales of the Lance\" come manuale base per l'ambientazione.\nNuovi moduli (DLQ, DLT).\nI due moduli non formano una campagna, sono distinti ma giascuno legato ad un qualche tipo di \"eredit\u00e0\" da parte di uno degli eroi originari di Dlagonlance.\n\u00c8 la ristampa, modificata e riadattata per il sistema di gioco della seconda edizione (anche con molti tagli, a volte), di 12 dei 14 moduli originari. Sono esclusi dalla ristampa i moduli DL5 (che \u00e8 a tutti gli effetti un compendio d'informazioni, non un'avventura) e DL11 (che \u00e8 essenzialmente un gioco di strategia con regole sue proprie, e non parte integrante della campagna con gli eroi).\nSAGA System e la Quinta Era (1995-1996).\nTra la fine del 1995 e l'inizio del 1996, due grosse rivoluzioni colpirono l'universo di \"Dragonlance\": la Quinta Era e il sistema \"SAGA System\". Margaret Weis e Tracy Hickman, ritornati a lavorare per la loro vecchia compagnia, concepirono l'idea di una grande saga che sconvolgesse alle fondamenta il mondo di \"Dragonlance\", sia narrativamente che come ambientazione di gioco. La coppia Weis-Hickman scrisse quindi il libro \"I draghi dell'estate di fuoco\", che, con il cataclismatico evento detto Guerra del Caos, cambi\u00f2 molte delle caratteristiche di base del mondo di \"Dragonlance\", dando inizio al periodo del mondo chiamato Quinta Era; contemporaneamente, altri autori scrissero moduli per avventure ambientate durante la Guerra del Caos e manuali per l'ambientazione di \"Dragonlance\" nella nuova Era. Per marcare ancor pi\u00f9 lo stacco tra i prodotti della Quinta Era e quelli precedenti, la TSR decise di staccare la campagna di \"Dragonlance\" dal \"tronco principale\" di \"AD&amp;D\" e di fornirla di un proprio sistema di gioco autonomo che, a scelta, i dungeon master potessero applicare alle proprie avventure al posto di quello classico di \"AD&amp;D\" 2\u00aa edizione. Questo nuovo sistema di gioco venne chiamato \"SAGA\", e, a differenza di \"AD&amp;D\", essenzialmente orientato sui dadi, faceva uso di carte da gioco.\nLe valutazioni sull'introduzione di questo nuovo sistema di gioco sono discordi. Secondo alcuni, \"SAGA\", pi\u00f9 \"leggero\" di regole, meno complesso e macchinoso e pi\u00f9 facile da imparare di \"AD&amp;D\", ha semplificato la creazione la fruizione di avventure nel mondo di \"Dragonlance\", facilita la diffusione della campagna tra il pubblico. Secondo altri, l'introduzione di un terzo sistema di gioco in una comunit\u00e0 gi\u00e0 divisa dalle contraddizioni tra i manuali legati ad \"AD&amp;D\" 1\u00aa e 2\u00aa edizione ha incrementato la confusione a scapito della giocabilit\u00e0 e della compatibilit\u00e0 tra le avventure. In ogni caso \u00e8 indubbio che, anche a causa di una mancata trattazione approfondita di alcuni aspetti della Quinta Era, i prodotti di questo periodo sono piuttosto lontani dal costituire un sistema omogeneo e perfettamente coerente come era nei progetti degli artefici di questa rivoluzione e come era avvenuto con i prodotti della prima edizione.\nProgressivamente, verso la fine degli anni novanta, l'interesse per l'aspetto ludico di Dragonlance scem\u00f2, a favore del filone letterario, e le uscite di moduli si diradarono. Si tent\u00f2, in ogni caso, di mantenere una certa vicinanza tra le vicende narrate nelle saghe letterarie e i moduli di avventura, specie per quanto riguarda le saghe pi\u00f9 importanti (quali La guerra delle anime). Il sistema di gioco SAGA non incontr\u00f2 successo unanime, e alcuni dei moduli degli ultimi anni novanta vennero scritti con compatibilit\u00e0 incrociata per le regole SAGA e per quelle \"standard\" di \"AD&amp;D\" 2\u00aa edizione.\nI manuali di gioco.\nIl ciclo \"Heroes of a New Age\" (\"Eroi di una nuova Era\"). Cinque uscite ciascuna delle quali include una larga sezione manualistica (ogni uscita si occupa di diverse classi di personaggio) ed un'avventura legata alle altre, costituendo in tal modo una piccola campagna. Non sono quindi classificabili univocamente n\u00e9 come \"manuali\" n\u00e9 come \"moduli di avventura\", ma la parte manualistica \u00e8 preponderante sul totale.\nModuli.\nQuesta coppia di moduli costituisce un'unica campagna che si svolge in parallelo alle vicende di \"I draghi dell'estate di fuoco\", raccontandone per esteso le battaglie campali, ed \u00e8 compatibile sia con le regole \"AD&amp;D\" 2\u00aa edizione sia con le regole \"SAGA\".\nD&amp;D 3\u00aa edizione.\nNel 2000 la Wizards of the Coast, subentrata alla TSR nel possesso delle licenze per AD&amp;D, lanci\u00f2 la terza edizione del popolare gioco di ruolo, che per l'occasione, vista la definitiva scomparsa del vecchio \"D&amp;D\" \"base\", perse la \"A\" di \"Advanced\" e torn\u00f2 ad essere solo \"Dungeons and Dragons\". Sfortunatamente, all'epoca, il settore gaming di Dragonlance era piuttosto in crisi, e cos\u00ec per circa un paio d'anni non vi furono uscite con il nuovo sistema di gioco (l'interesse era concentrato soprattutto sui romanzi, con il nuovo ciclo portante di Weis e Hickman \"La guerra delle anime\").\nProdotti per D&amp;D edizione 3.5 (d20).\nNel 2002 la Wizards of the Coast concesse alla Sovereign Press una licenza per la produzione di materiale di gioco. Inizialmente Margaret Weis e Don Perrin scrissero il nuovo manuale base dell'ambientazione \"Dragonlance Campaign Setting\" (2003) per la Wizards of the Coast, basato sulla terza edizione di \"Dungeons &amp; Dragons\" e il \"d20 System\". Quindi la Sovereign Press pot\u00e9 pubblicare manuali d'ambientazione per tutte le principali ere di \"Dragonlance\" e una trilogia di moduli ambientata nell'Era dei Mortali.. Il 23 aprile 2007 Weis annunci\u00f2 che la Wizard of the Coast non avrebbe rinnovato la licenza alla Sovereign Press e che per il termine del 2007 avrebbe dovuto cessare la pubblicazione di materiale dedicato a \"Dragonlance\". Comunque la Wizards concesse di terminare la pubblicazione di una trilogia di avventure che rinnovava il ciclo originale, il cui ultimo volume \"Dragon of Spring\" venne pubblicato nel 2008. Alcuni dei manuali furono tradotti in italiano dalla 25 Edition.\nModuli di avventura.\nUna nuova serie di macro-moduli che raccolgono i vecchi moduli originali DL1-DL14, rielaborandoli completamente in modo da renderli giocabili con le regole di DnD 3.0."}
{"id": "506169", "revid": "1935652", "url": "https://it.wikipedia.org/wiki?curid=506169", "title": "Otmar M\u00e4der", "text": "Biografia.\n\u00c8 stato vescovo della diocesi svizzera di San Gallo \u2013 in tedesco Sankt Gallen \u2013 dal 25 marzo 1976 fino al 24 settembre 1994, quando si \u00e8 dimesso.\nEra stato precedentemente parroco di Muolen e dottore in teologia.\nGenealogia episcopale e successione apostolica.\nLa genealogia episcopale \u00e8:\nLa genealogia episcopale \u00e8:\nLa successione apostolica \u00e8:"}
{"id": "506174", "revid": "16758", "url": "https://it.wikipedia.org/wiki?curid=506174", "title": "Frank Frederickson", "text": ""}
{"id": "506175", "revid": "53508", "url": "https://it.wikipedia.org/wiki?curid=506175", "title": "Rutenia", "text": "Rutenia \u00e8 il toponimo utilizzato per le regioni dell'Europa orientale storicamente abitate da popolazioni slave orientali e di origine variaga (Rus' di Kiev).\nIl nome trova la propria origine nel termine Rus', da cui la moderna parola Russia, che significa appunto \"terra dei Rus\"'.&lt;br&gt; \nOggi il territorio storico della \"Rus' di Kiev\", forma parte dei territori dell'Ucraina, della Bielorussia, della Russia, Polonia, una piccola parte del nord-est della Slovacchia \nIl termine \"rus\", con cui le popolazioni slave e finniche indicavano i variaghi, dovrebbe derivare dalla radice in antico norreno \"ro\u00f4s\" o \"roths\" usata in ambito nautico ed ancora esistente nelle lingue finlandese ed estone per indicare gli svedesi, \"ruotsi\" e \"rootsi\". In seguito la parola \"rus\" pass\u00f2 ad indicare non pi\u00f9 solamente l'aristocrazia variaga, ma anche tutte le popolazioni dell'Europa orientale che da essa erano state assoggettate.\nAlto Medioevo.\nIl termine \"Ruteni\" appare per la prima volta nella forma \"rex Rutenorum, re dei Ruteni,\" negli annali di Augusta del XII secolo. Si tratt\u00f2 probabilmente dell'abitudine di dare ai popoli ritenuti \"barbari\" nomi presi dalla tradizione degli autori classici latini, per cui i danesi vennero chiamati daci e le popolazioni della Germania, Teutoni. La trasformazione del nome \"Rus\" in Ruteni fu influenzata dal nome di una trib\u00f9 gallica citata da Giulio Cesare.\nIn un testo geografico proveniente dalla Francia del XII secolo si trova, per la prima volta, l'associazione tra Russia e Rutenia attraverso una citazione del poeta latino Lucano: In precedenza i \"Rus\"' erano stati denominati Rugi, una delle pi\u00f9 famose trib\u00f9 Gote, e Rutuli, una trib\u00f9 italica citata da Virgilio nell'Eneide. Prima della fine del XII secolo la parola \"Ruthenia\" era usata, con le grafie alternative di \"Ruscia\" e \"Russia\" nei documenti della Santa Sede, scritti in latino, per indicare le terre sotto il dominio di Kiev. Nel corso del XIII secolo il termine venne normalmente usato per indicare la Rus' di Kiev soprattutto in Ungheria, Boemia e Polonia\nBasso Medioevo.\nNel corso del XIV secolo la Rus' di Kiev si disintegr\u00f2 in numerosi stati minori come il principato di Vladimir-Suzdal e la Repubblica di Novgorod per poi venire quasi del tutto sottomesso al dominio mongolo. In seguito uno degli stati derivati da Vladimir-Suzdal, il principato di Mosca, prese il controllo della maggior parte delle terre anticamente dominate da Kiev continuando ad usare il termine \"Rus\"' per indicare il nuovo stato.\nAnche la Chiesa ortodossa, che aveva scarsi contatti con il Papa di Roma us\u00f2 raramente il termine \"Ruthenia\". I nativi peraltro denominarono la loro terra con varianti del termine originario \"rus\" e queste parole passarono poi anche in uso nel latino e nell'inglese. Il territorio della Volinia, nel sud, cadde sotto l'influenza degli stati cattolici di Lituania e Polonia e venne chiamato con il nome di Rutenia, \"Ruthenia\" in latino. Questo nome fu, ad esempio, usato per proclamare un principe locale, Danilo, \"re di Rutenia\".\nIn polacco questi territori sono indicati come:\nEra moderna.\nBielorussia.\nI bielorussi hanno chiamato spesso s\u00e9 stessi \"litvins\" (lituani) in quanto residenti in quello che fu il Granducato di Lituania e il nome \"rutheni\" non \u00e8 praticamente pi\u00f9 utilizzato.\nAl termine della Seconda guerra mondiale i bielorussi provenienti dalla zona di Kresky, una regione appartenente, prima della guerra, alla Polonia, si trovarono, a causa delle deportazioni subite durante il conflitto, nelle zone della Germania sotto il controllo occidentale. In quegli anni l'idea di una nazione bielorussa ebbe poco seguito in occidente. Quindi, per evitare confusione con il termine \"russi\" e quindi con l'idea del \"rimpatrio\" in URSS (che al termine della guerra aveva annesso la regione di Kresky), vennero in uso, per breve tempo, i termini di \"rutheni bianchi\" e \"Krivian\". Quest'ultimo termine deriva dal nome di una trib\u00f9 slava, Krivichs, un tempo insediata in Bielorussia.\nUcraina.\nIl nome \"Rutenia\" sopravvisse a lungo per indicare l'Ucraina. Quando, nel 1772, l'impero asburgico rese provincia la Galizia venne in risalto che le genti denominate anche \"Slavi dell'est\" erano distinte dai russi e dai polacchi. Per sottolineare questa differenza gli austriaci adottarono il termine \"ruteni\" e continuarono a utilizzarlo fino alla caduta dell'impero nel 1918.\nAll'inizio del XX secolo il termine \"Ucraina\" divenne in uso in Galizia e Haly\u010dyna, mentre \"Rutenia\" venne usato per indicare un'area dei Carpazi all'interno del Regno d'Ungheria. La \"Rutenia subcarpatica\" comprendeva le citt\u00e0 di Muka\u010devo, U\u017ehorod e Pre\u0161ov. Questa regione aveva fatto parte dell'Ungheria a partire dall'XI secolo e spesso era stata anche conosciuta come \"Magna Rus\" o \"Russia Carpatica\".\nDopo essere stata incorporata, tra la I e la II guerra mondiale, nella Cecoslovacchia, la regione tent\u00f2 di dichiarare, con scarso successo, la sua indipendenza, con il nome di Ucraina carpatica nel 1945. Una piccola minoranza rutena rimase nel nord-est della Cecoslovacchia (ora repubblica Slovacca) dopo la seconda guerra mondiale. Gli abitanti di queste regioni vennero per\u00f2 rapidamente assimilati in quanto la loro lingua era strettamente collegata allo slovacco e molti rifiutarono di essere identificati come \"ucraini\", come il governo consigli\u00f2 loro di fare dopo il 1953.\nTermini collegati.\nL'elemento chimico rutenio fu isolato nel 1844 a partire dal platino estratto negli Urali."}
{"id": "506177", "revid": "1935652", "url": "https://it.wikipedia.org/wiki?curid=506177", "title": "Joseph Hasler", "text": "Biografia.\nVescovo della diocesi svizzera di San Gallo - in tedesco Sankt Gallen - dal 18 aprile 1957 fino al 24 marzo 1976, quando si ritira per limiti di et\u00e0.\nEra stato precedentemente parroco di Wil.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "506179", "revid": "838137", "url": "https://it.wikipedia.org/wiki?curid=506179", "title": "Joseph Meile", "text": "Biografia.\nVescovo della diocesi svizzera di San Gallo - in tedesco Sankt Gallen - dal 26 settembre 1938 fino al 6 gennaio 1957, data della sua morte.\nEra stato canonico e parroco. Era dottore in diritto canonico.\nGenealogia episcopale.\nLa genealogia episcopale \u00e8:"}
{"id": "506180", "revid": "66955", "url": "https://it.wikipedia.org/wiki?curid=506180", "title": "Ruthenia", "text": ""}
{"id": "506181", "revid": "339392", "url": "https://it.wikipedia.org/wiki?curid=506181", "title": "Principessa Leia Organa Solo", "text": ""}
{"id": "506184", "revid": "1565034", "url": "https://it.wikipedia.org/wiki?curid=506184", "title": "Alois Scheiwiler", "text": "Biografia.\nVescovo della diocesi svizzera di San Gallo - in tedesco Sankt Gallen - dal 28 agosto 1930, consacrato dall'allora cardinale Eugenio Maria Giuseppe Pacelli, fino al 20 luglio 1938, data della sua morte.\nEra dottore in teologia.\nEra stato presidente centrale della Christlichsozialen Arbeiterorganisationen, ossia delle organizzazioni cristiano sociali dei lavoratori e, dal 1919, canonico di Domkatechet.\nGenealogia episcopale.\nLa genealogia episcopale \u00e8:"}
{"id": "506186", "revid": "838137", "url": "https://it.wikipedia.org/wiki?curid=506186", "title": "Robert B\u00fcrkler", "text": "Biografia.\nEra dottore in teologia.\nEra stato canonico di Regens dal 1907.\nGenealogia episcopale.\nLa genealogia episcopale \u00e8:"}
{"id": "506187", "revid": "838137", "url": "https://it.wikipedia.org/wiki?curid=506187", "title": "Ferdinand R\u00fcegg", "text": "Biografia.\nEra dottore in teologia.\nEra stato dal 1880 canonico di Regens e dal 1889 decano del duomo di San Gallo.\nGenealogia episcopale.\nLa genealogia episcopale \u00e8:"}
{"id": "506188", "revid": "242434", "url": "https://it.wikipedia.org/wiki?curid=506188", "title": "P\u00e9an", "text": ""}
{"id": "506190", "revid": "124954761", "url": "https://it.wikipedia.org/wiki?curid=506190", "title": "Augustin Egger", "text": "Biografia.\nEra dottore in teologia.\nEra stato dal 1872 decano del duomo di San Gallo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "506191", "revid": "110157", "url": "https://it.wikipedia.org/wiki?curid=506191", "title": "Bleienbach", "text": "Bleienbach (toponimo tedesco) \u00e8 un comune svizzero di 697 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "506193", "revid": "322321", "url": "https://it.wikipedia.org/wiki?curid=506193", "title": "Karl Johann Greith", "text": "Biografia.\nEra dottore in teologia.\nEra stato dal 1847 decano del duomo di San Gallo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "506198", "revid": "322321", "url": "https://it.wikipedia.org/wiki?curid=506198", "title": "Johann Peter Mirer", "text": "Biografia.\nNel 1836 fu nominato vicario apostolico di San Gallo. Dal 20 aprile 1847 al 30 agosto 1862, data della sua morte, fu vescovo di San Gallo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "506199", "revid": "729019", "url": "https://it.wikipedia.org/wiki?curid=506199", "title": "Mitsubishi T-2", "text": "Il Mitsubishi T-2 \u00e8 un aereo da addestramento avanzato supersonico giapponese in servizio dagli anni settanta.\nConcepito a seguito di una specifica del 1966 per sostituire Lockheed T-33 Shooting Star ed North American F-86 Sabre, nella configurazione monoposto derivata \u00e8 divenuto un vero e proprio cacciabombardiere tattico, denominato Mitsubishi F-1.\nStoria del progetto.\nIl bireattore della Mitsubishi ha origini da un requisito per un aereo d'addestramento avanzato, ma la constatazione dei costi relativi a un velivolo supersonico e le possibilit\u00e0 insite in tale cellula hanno presto consigliato di realizzare anche un modello monoposto da combattimento.\nDifferentemente dagli aerei da combattimento di prima linea e similmente ai jet da addestramento, \u00e8 stata pensata prima la versione biposto, poi ne \u00e8 stata estrapolato il monoposto da combattimento.\nI comandi di volo e l'elettronica di missione sono particolarmente avanzati e permettono di migliorare le caratteristiche generali del velivolo.\nIl raggio d'azione e il carico bellico non sono tra i migliori della classe, ma la capacit\u00e0 di portare come dotazione standard un radar e un missile antinave sono un deciso motivo d'interesse.\nA seguito della richiesta da parte delle forze aeree di autodifesa riguardante un aereo capace di sostituire gli obsoleti T-33, varie proposte vennero presentate, con la vittoria abbastanza scontata della Mitsubishi e del suo progetto T-X, realizzato come mock-up nel 1969, mentre l'anno successivo veniva siglato il contratto per due prototipi.\nIl primo volo avvenne nel 1971 e il progetto fu valutato con un intenso programma di prove in volo, mentre per\u00f2 il costo unitario si saliva dal gi\u00e0 elevato valore di 3,5 milioni di dollari a 5 ed oltre, oltrepassando il costo di un Phantom (costo di acquisizione unitario, non certo di gestione) e suscitando aspre critiche per la gestione del progetto e la sua stessa natura autarchica (limitata, come si vedr\u00e0 in seguito).\nIl velivolo pass\u00f2 con successo le varie prove, superando nel novembre del 1971 il muro del suono, ma la lentezza del processo decisionale tra le entit\u00e0 preposte port\u00f2 via molto tempo, tanto che i primi aerei, che vennero consegnati nel 1972, terminarono il programma sperimentale solo tre anni dopo, e a quel punto venne dato il via all'ordine per 31 T-2 e 29 T-2A, modello armato del precedente.\nNel frattempo, proseguivano i lavori di sviluppo del modello monoposto da attacco F-1, derivato dal T-2 per varie ragioni, tra cui le ottime prestazioni riscontrate. Il contratto di produzione previde due prototipi iniziali, che vennero ordinati nel 1972 e consegnati nel luglio ed agosto del 1975. Inizialmente designato T-2KAI, il nuovo Mitsubishi venne ordinato tra il 1976 e il 1980 in un totale di 77 macchine, ottimizzate per l'attacco al suolo e, soprattutto, navale.\nTecnica.\nStruttura.\nSi tratta di un velivolo monoplano, bireattore, supersonico, con un'ala alta e carrello d'atterraggio triciclo anteriore, deriva unica e piani di coda ed ali con elevato diedro negativo.\nLa fusoliera \u00e8 costruita in alluminio per il 90% del peso, con una costruzione monoscocca convenzionale, ma esistono anche parti in titanio, specialmente nella zona di scarico dei motori.\nL'ala \u00e8 in posizione alta, monoplana e a sbalzo (ossia senza montanti o supporti esterni) con angolo a freccia composita di 68 gradi alla radice, 4,665 di spessore e un marcato angolo di diedro negativo di ben 9 gradi. \u00c8 costituita da leghe di alluminio, allestite con una scatola di torsione multilongherone formata da pannelli fresati, possiede slat sul bordo d'entrata (realizzati in una struttura a nido d'ape) e un \"dente di sega\", mentre nel bordo d'uscita gli ipersostentatori occupano il 70% della lunghezza; essi sono, come gli slat, azionati da attuatori elettrici. Non sono presenti alettoni di tipo convenzionale, ma spoiler, o attuatori, sul dorso alare, una coppia per ala con azionamento idraulico.\nGli impennaggi di coda hanno una struttura in un solo pezzo, interamente mobili, con un angolo di diedro di ben 15 gradi, e sono parzialmente realizzati i titanio per resistere alle elevate temperature degli scarichi, specie quando \u00e8 azionato il postbruciatore.\nL'abitacolo, sistemato come al solito nella parte anteriore del velivolo, ha una posizione notevolmente sopraelevata rispetto al corpo centrale della fusoliera grazie ad una elegante struttura arcuata di tipico disegno giapponese (il Jaguar ha una struttura molto pi\u00f9 squadrata), dispone di seggiolini eiettabili \"zero-zero\" ES-7 Weber.\nIl seggiolino posteriore \u00e8 rialzato di 28\u00a0cm rispetto all'altro per consentire una maggiore visibilit\u00e0 verso il muso, di per s\u00e9 molto snello, quasi appuntito e tendente verso il basso.\nMotore.\nI motori sono due turbofan Rolls-Royce Turbomeca Adour, prodotti su licenza come TF-40. Sono sistemati nella parte posteriore della fusoliera, accoppiati in una struttura compatta con scarichi sotto la trave di coda, e per l'alimentazione dispongono di prese d'aria fisse (ai lati della fusoliera) e di 7 serbatoi, tutti nella fusoliera, per complessivi 3.823 litri. Sono disponibili attacchi per tre ulteriori serbatoi sotto le ali e la fusoliera, da 833 litri l'uno.\nAvionica e armamento.\nSono presenti un radar di ricerca e tiro, un TACAN, un HUD della Thomson-CSF (prodotto su licenza), due elettro generatori da 15kVA,due radio HUF ed un apparato IFF.\nIl modello T-2A ha un armamento interno costituito da un cannone M61 Vulcan da 20\u00a0mm e la predisposizione per due missili AIM-9 Sidewinder alla rotaie poste all'estremit\u00e0 dell'ala, oltre a 5 punti d'aggancio sotto le ali e uno sotto la fusoliera.\nIl Mitsubishi F-1 ha un sistema avionico pi\u00f9 complesso, ovviamente, con lo spazio del secondo posto occupato dall'avionica di missione che comprende un radar multifunzione, l'HUD ed un computer balistico, integrati nel sistema d'arma J/AWG-12, mentre il sistema di navigazione \u00e8 il Ferranti 6TNJ. Per completare la dotazione avionica bisogna citare anche un radioaltimetro, un sistema di controllo dei missili ASM-1 o 2, un ricevitore RWR molto sofisticato, l'APR-4, operante tra gli 1 e i 18 Gzh, e un pod ECM esterno, eventualmente trasportabile sotto un pilone alare.\nImpiego operativo.\nDopo un lungo dibattito sul se e quanto puntare sulla macchina in questione, il T-2/F-1 \u00e8 entrato in linea all'inizio degli anni ottanta, con le consegne rapidamente effettuate ai reparti aerei da addestramento e attacco, e il conseguente pensionamento della maggior parte dei T-33 e degli ultimi F-86.\nIl compito principale del monoposto \u00e8 quello dell'attacco antinave, ma anche azioni di supporto aerotattico e difesa aerea limitata, eseguibili grazie al carico massimo di 12 bombe da 227\u00a0kg e a prestazioni supersoniche.\nL'aereo \u00e8 stato aggiornato in diverse componenti, in attesa del Mitsubishi F-2, che \u00e8 una sorta di clone dell'F-16 (e molto pi\u00f9 costoso).\nIl missile antinave ASM-1 merita una menzione, con la sua guida radar attiva e la gittata di circa 50 o pi\u00f9 chilometri e un peso al lancio di 61 0\u00a0kg ha rappresentato un efficace deterrente contro la flotta sovietica e cinese, e dopo alcuni anni \u00e8 entrato in linea anche l'ASM-2 con autoguida ad infrarossi e quindi minori possibilit\u00e0 di essere scoperto nella fase finale dell'attacco, mentre la gittata \u00e8 giunta a oltre 100\u00a0km. Solo la ridotta autonomia della piattaforma, capace di circa 320\u00a0km di raggio d'azione con il massimo carico, limita l'efficacia del sistema d'arma. Usualmente due missili sotto le ali sono il carico trasportato, e la mancanza di rifornimento in volo rende tale problema insuperabile. D'altro canto, il Giappone \u00e8 limitato dalla politica difensiva posta nel dopoguerra per arginare le spinte imperialistiche ed aggressive mostrate nei decenni precedenti, e il Mitsubishi F-1 \u00e8 abbastanza buono per il compito della difesa dell'arcipelago senza per questo preoccupare i confinanti.\nIl T-2 invece ha doti acrobatiche sufficienti per equipaggiare la pattuglia acrobatica giapponese, i Blue Impulse, dagli inizi degli anni ottanta, e per questo \u00e8 certamente il pi\u00f9 conosciuto dei due \"fratelli\" di questa famiglia."}
{"id": "506200", "revid": "1272592", "url": "https://it.wikipedia.org/wiki?curid=506200", "title": "Deneir", "text": ""}
{"id": "506201", "revid": "110157", "url": "https://it.wikipedia.org/wiki?curid=506201", "title": "Diocesi di Shrewsbury", "text": "La diocesi di Shrewsbury (in latino: \"Dioecesis Salopiensis\") \u00e8 una sede della Chiesa cattolica in Inghilterra suffraganea dell'arcidiocesi di Birmingham. Nel 2017 contava 189.827 battezzati su 1.923.400 abitanti. \u00c8 retta dal vescovo Mark Davies.\nTerritorio.\nLa diocesi comprende le contea di Shropshire, la maggior parte della contea di Cheshire, nonch\u00e9 parti delle contee di Grande Manchester, Merseyside e Derbyshire.\nSede vescovile \u00e8 la citt\u00e0 di Shrewsbury, dove si trova la cattedrale di Nostra Signora Aiuto dei Cristiani e di San Pietro d'Alcantara.\nIl territorio \u00e8 suddiviso in 92 parrocchie.\nStoria.\nLa diocesi \u00e8 stata eretta il 29 settembre 1850 con il breve \"Universalis Ecclesiae\" di papa Pio IX, ricavandone il territorio dal vicariato apostolico del Distretto del Galles (oggi arcidiocesi di Cardiff), dal vicariato apostolico del Distretto centrale (oggi arcidiocesi di Birmingham) e dal vicariato apostolico del Distretto del Lancashire (oggi arcidiocesi di Liverpool). Originariamente era suffrageanea dell'arcidiocesi di Westminster.\nNel 1895 ha ceduto una porzione del suo territorio a vantaggio dell'erezione del secondo vicariato apostolico del Galles (oggi diocesi di Menevia).\nIl 28 ottobre 1911 \u00e8 entrata a far parte della provincia ecclesiastica dell'arcidiocesi di Birmingham.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.923.400 persone contava 189.827 battezzati, corrispondenti al 9,9% del totale."}
{"id": "506202", "revid": "14691", "url": "https://it.wikipedia.org/wiki?curid=506202", "title": "Marquee", "text": ""}
{"id": "506204", "revid": "14002", "url": "https://it.wikipedia.org/wiki?curid=506204", "title": "Diocesi di Hexham and Newcastle", "text": ""}
{"id": "506205", "revid": "1935417", "url": "https://it.wikipedia.org/wiki?curid=506205", "title": "Bollodingen", "text": "Bollodingen (toponimo tedesco) \u00e8 una frazione di 205 abitanti del comune svizzero di Bettenhausen, nel Canton Berna (regione dell'Emmental-Alta Argovia, circondario dell'Alta Argovia).\nStoria.\nGi\u00e0 comune autonomo che si estendeva per 2,0\u00a0km\u00b2, 2011 \u00e8 stato accorpato a Bettenhausen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "506207", "revid": "28588861", "url": "https://it.wikipedia.org/wiki?curid=506207", "title": "Morte di Ges\u00f9", "text": ""}
{"id": "506209", "revid": "110157", "url": "https://it.wikipedia.org/wiki?curid=506209", "title": "Diocesi di Soacha", "text": "La diocesi di Soacha (in latino: \"Dioecesis Soacha\u00ebnsis\") \u00e8 una sede della Chiesa cattolica in Colombia suffraganea dell'arcidiocesi di Bogot\u00e0. Nel 2017 contava 1.200.000 battezzati su 1.400.000 abitanti. La sede \u00e8 vacante.\nTerritorio.\nLa diocesi comprende la localit\u00e0 di Bosa e alcuni quartieri di quello di Ciudad Bol\u00edvar nel distretto federale di Bogot\u00e0, capitale della Colombia, e i comuni di Sibat\u00e9 e di Soacha del dipartimento di Cundinamarca.\nSede vescovile \u00e8 la citt\u00e0 di Soacha, dove si trova la cattedrale di Ges\u00f9 Cristo Nostra Pace.\nIl territorio si estende su una superficie di 425\u00a0km\u00b2 ed \u00e8 suddiviso in 45 parrocchie.\nStoria.\nLa diocesi \u00e8 stata eretta il 6 agosto 2003 con la bolla \"Frequenter fieri\" di papa Giovanni Paolo II, ricavandone il territorio dall'arcidiocesi di Bogot\u00e0.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.400.000 persone contava 1.200.000 battezzati, corrispondenti all'85,7% del totale."}
{"id": "506211", "revid": "536103", "url": "https://it.wikipedia.org/wiki?curid=506211", "title": "Bilancia (disambigua)", "text": ""}
{"id": "506213", "revid": "92723", "url": "https://it.wikipedia.org/wiki?curid=506213", "title": "Diocesi di Cordova", "text": "La diocesi di Cordova (in latino: \"Dioecesis Cordubensis\") \u00e8 una sede della Chiesa cattolica in Spagna suffraganea dell'arcidiocesi di Siviglia. Nel 2019 contava 786.640 battezzati su 790.000 abitanti. \u00c8 retta dal vescovo Demetrio Fern\u00e1ndez Gonz\u00e1lez.\nTerritorio.\nLa diocesi comprende la provincia di Cordova.\nSede vescovile \u00e8 la citt\u00e0 di Cordova, dove si trova la cattedrale dell'Immacolata Concezione di Maria Santissima.\nIl territorio si estende su 13.717\u00a0km\u00b2 ed \u00e8 suddiviso in 231 parrocchie, raggruppate in 17 arcipresbiterati a loro volta raggruppati in 4 vicariati.\nStoria.\nL'evangelizzazione e la diffusione del cristianesimo a Cordova e nella sua regione \u00e8 segnato dalla presenza di numerosi martiri, tra i quali si ricordano i santi Acisclo e Vittoria, ricordati nel martirologio romano al 17 novembre, i santi Fausto, Gennaro e Marziale, ricordati il 13 ottobre, e san Zoilo, celebrato il 27 giugno. Tutti questi santi subirono il martirio durante le persecuzioni dell'epoca di Diocleziano.\nLa diocesi di Cordova fu eretta presumibilmente nel III secolo, alla fine del quale troviamo i riscontri documentali del primo vescovo noto, sant'Osio, che lott\u00f2 strenuamente contro l'arianesimo e partecip\u00f2 al concilio di Nicea (325) e a quello di Sardica (343). Secondo alcuni il Credo niceno fu redatto dal vescovo di Cordova e almeno l'espressione \"homo\u00fasios\", consustanziale, gli si deve attribuire. Dopo Osio, sono noti i vescovi Higino, che lott\u00f2 contro il priscillianesimo, ma che poi ne fu conquistato e per questo deposto dalla sua sede; e Gregorio che, secondo Strabone, fu elogiato dall'imperatore Teodosio I (379-395). Fin dalla sua fondazione, Cordova a sempre fatto parte della provincia ecclesiastica dell'arcidiocesi di Siviglia.\nIn epoca visigotica, la citt\u00e0 episcopale si arricch\u00ec di numerosi edifici religiosi. P\u00e9rez fa un elenco di ben 65 chiese, documentate con le fonti dell'epoca, tra cui l'antica cattedrale dedicata a San Vincenzo.\nNel 711 Cordova viene sottomessa alla dominazione araba. Entro il 785 non rimase nessuna chiesa cristiana nel centro della citt\u00e0 e gli edifici di culto cristiano furono confinati ai margini dell'abitato. La successione episcopale sembra tuttavia che sia mantenuta con continuit\u00e0 almeno fino al X secolo, attestata da una cronaca araba della seconda met\u00e0 dell'XI secolo. Tuttavia, a Cordova troviamo nel IX secolo i primi martiri della persecuzione islamica anticristiana: Adolfo, Giovanni, Leocricia, Sancio ed Eulogio. Nell'891 furono martirizzati circa un migliaio di cristiani a Poley e nel secolo successivo si ricordano i martiri Dolce, Pelagio, Argentea e Vulfura.\nNel 1236 Cordova fu riconquistata dai cristiani; la diocesi fu ripristinata dopo tre secoli di sede vacante e contestualmente si ampli\u00f2 accorpando il territorio dell'antica sede di Egabro e di parte di quelle di Astigi, di Italica e di Elvira. La grande moschea di Cordova fu trasformata per ospitare la nuova cattedrale diocesana; il capitolo dei canonici fu istituito nel 1238.\nNel corso del XIII secolo, la sede di Cordova fu contesa dai metropoliti di Toledo e di Siviglia, che alla fine ebbero la meglio.\nNel 1464 Pedro de C\u00f3rdoba y Solier fu l'ultimo vescovo eletto dal capitolo.\nNel 1482 fu stabilita l'inquisizione diocesana, che fu molto attiva, con numerosi autodaf\u00e9 documentati fino alla prima met\u00e0 del Settecento.\nNel 1583, in ottemperanza alle decisioni del concilio di Trento, fu istituito il seminario diocesano, dedicato a san Pelagio. Subito dopo furono eretti gli ospedali di san Giacinto, fondato dal beato Francisco de Posadas, e di Ges\u00f9 Nazareno, fondato dal religioso Crist\u00f3bal de Santa Catalina. La presenza e l'attivit\u00e0 di grandi figure di santi spagnoli, come quelle di Giovanni della Croce e di Francisco de Borja, diedero un grande impulso alla riforma tridentina nella diocesi cordubense.\nA met\u00e0 del XIX secolo le soppressioni dei beni degli ordini religiosi e le \"desamortizaciones\" colpirono la diocesi, privandola dei mezzi finanziari. Tuttavia il vescovo Joaqu\u00edn Taranc\u00f3n y Mor\u00f3n reag\u00ec con una linea morbida, mirante alla conciliazione nei rapporti tra Chiesa e Stato.\nA seguito del Concordato del 1851 furono aggregati alla diocesi due arcipresbiterati e alcune parrocchie.\nDurante il periodo della Seconda repubblica e della Guerra civile furono martirizzati 82 sacerdoti diocesani, mentre altri due morirono in carcere. Inoltre, furono martirizzati un suddiacono, quattro seminaristi, 19 religiosi, la beata Victoria D\u00edez e molti laici appartenenti all'Azione cattolica o al gruppo dell'Adorazione notturna. Lo stesso vescovo Adolfo P\u00e9rez Mu\u00f1oz fu condannato a morte e incarcerato, ma riusc\u00ec ad evadere.\nNel 1958, facendo seguito al concordato del 1953 che stabiliva di far coincidere i limiti delle diocesi con quelli delle province civili, la diocesi di Cordova cedette l'arcipresbiterato di Castuera alla diocesi di Badajoz e la parrocchia di Villanueva de Tapia alla diocesi di Malaga; contestualmente acquis\u00ec le parrocchie di Fuente Palmera e di Puente Genil dall'arcidiocesi di Siviglia.\nLa ricostruzione della diocesi dopo la guerra civile si concentr\u00f2 nella formazione del clero che era stato decimato, nella costruzione di nuove chiese e nella diffusione delle associazioni cattoliche.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 790.000 persone contava 786.640 battezzati, corrispondenti al 99,6% del totale."}
{"id": "506214", "revid": "322321", "url": "https://it.wikipedia.org/wiki?curid=506214", "title": "Arcidiocesi di C\u00f3rdoba", "text": "Larcidiocesi di C\u00f3rdoba (in latino: \"Archidioecesis Cordubensis in Argentina\") \u00e8 una sede metropolitana della Chiesa cattolica in Argentina. Nel 2019 contava 1.990.910 battezzati su 2.269.220 abitanti. \u00c8 retta dall'arcivescovo \u00c1ngel Sixto Rossi, S.I.\nTerritorio.\nL'arcidiocesi comprende i seguenti dipartimenti della provincia di C\u00f3rdoba: Calamuchita (eccetto la parrocchia di La Cruz), Capital, Col\u00f3n, Punilla (eccetto le parrocchie di Capilla del Monte e de La Cumbre), R\u00edo Primero (eccetto la circoscrizione - \"pedan\u00eda\" - di Casta\u00f1o), R\u00edo Segundo (eccetto la parte sudorientale e le parrocchie di Luque e Santiago Temple), Santa Mar\u00eda e Totoral.\nSede arcivescovile \u00e8 la citt\u00e0 di C\u00f3rdoba, dove si trova la cattedrale dell'Assunzione di Maria Vergine. Nel territorio sono comprese anche tre basiliche minori: Nostra Signora della Mercede e San Domenico a C\u00f3rdoba, e Nostra Signora del Rosario a Villa del Rosario.\nIl territorio si estende su 19.722\u00a0km\u00b2 ed \u00e8 suddiviso in 113 parrocchie.\nProvincia ecclesiastica.\nLa provincia ecclesiastica di C\u00f3rdoba, istituita nel 1934, comprende 5 suffraganee:\nStoria.\nLa diocesi di C\u00f3rdoba fu eretta il 10 maggio 1570 con la bolla \"Super specula militantis Ecclesiae\" di papa Pio V, ricavandone il territorio dalla diocesi di Santiago del Cile (oggi arcidiocesi). Nei documenti pontifici la diocesi aveva il titolo \"Tucumanensis\" e la sede vescovile era nella citt\u00e0 di Santiago del Estero, dove si trovava la cattedrale di San Giacomo.\nOriginariamente suffraganea dell'arcidiocesi di Lima, il 20 luglio 1609 entr\u00f2 a far parte della provincia ecclesiastica dell'arcidiocesi di La Plata o Charcas (oggi arcidiocesi di Sucre in Bolivia).\nIl 28 novembre 1697 la sede della diocesi fu traslata ufficialmente a C\u00f3rdoba, bench\u00e9 il vescovo gi\u00e0 da diversi anni vi risiedesse stabilmente a causa della decadenza di Santiago del Estero.\nIl 28 marzo 1806 e il 15 dicembre 1828 cedette porzioni del suo territorio a vantaggio dell'erezione rispettivamente della diocesi di Salta (oggi arcidiocesi) e del vicariato apostolico di San Juan de Cuyo (oggi arcidiocesi).\nIl 5 marzo 1865 entr\u00f2 a far parte della provincia ecclesiastica dell'arcidiocesi di Buenos Aires.\nIl 20 aprile 1934 ha ceduto altre porzioni di territorio a vantaggio dell'erezione delle diocesi di R\u00edo Cuarto e di La Rioja e contestualmente \u00e8 stata elevata al rango di arcidiocesi metropolitana con la bolla \"Nobilis Argentinae nationis\" di papa Pio XI.\nL'11 febbraio 1957, il 10 aprile 1961 e il 12 agosto 1963 ha ceduto ulteriori porzioni di territorio a vantaggio dell'erezione rispettivamente delle diocesi di Villa Mar\u00eda, di San Francisco e di Cruz del Eje.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.269.220 persone contava 1.990.910 battezzati, corrispondenti all'87,7% del totale."}
{"id": "506215", "revid": "110157", "url": "https://it.wikipedia.org/wiki?curid=506215", "title": "Ochlenberg", "text": "Ochlenberg (toponimo tedesco) \u00e8 un comune svizzero di 563 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Ochlenberg sono:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "506217", "revid": "92723", "url": "https://it.wikipedia.org/wiki?curid=506217", "title": "Arcidiocesi di Siviglia", "text": "Larcidiocesi di Siviglia (in latino: \"Archidioecesis Hispalensis\") \u00e8 una sede metropolitana della Chiesa cattolica in Spagna. Nel 2020 contava 1.897.000 battezzati su 1.942.389 abitanti. \u00c8 retta dall'arcivescovo Josep \u00c1ngel S\u00e1iz Meneses.\nTerritorio.\nL'arcidiocesi comprende la provincia di Siviglia.\nSede arcivescovile \u00e8 la citt\u00e0 di Siviglia, dove si trova la cattedrale di Santa Maria, il pi\u00f9 grande edificio gotico del mondo e una delle chiese pi\u00f9 grandi al mondo.\nIl territorio si estende su 14.036\u00a0km\u00b2 ed \u00e8 suddiviso in 264 parrocchie.\nStoria.\nLa diocesi fu eretta probabilmente nel III secolo, epoca in cui si trova riscontro documentale dei primi vescovi, ma forse in epoca ancora pi\u00f9 antica, secondo alcuni nel I secolo.\nNel IV secolo fu elevata al rango di arcidiocesi metropolitana.\nNel VII secolo vissero i famosi arcivescovi san Leandro e sant'Isidoro. Il primo di loro contribu\u00ec alla conversione di Ermenegildo e di Recaredo e presiedette nel 589 il III Concilio di Toledo. Il secondo presiedette il IV Concilio di Toledo e fu illustre per la sua dottrina, tanto che successivamente fu proclamato dottore della Chiesa.\nDurante la dominazione araba la successione episcopale presenta solo deboli tracce. Per circa un secolo, dalla met\u00e0 del XII secolo alla met\u00e0 del XIII secolo la diocesi fu soppressa.\nNel 1251 la sede fu ristabilita. Dopo la \"Reconquista\" la maggior parte delle moschee della citt\u00e0 furono convertite in chiese, ma Santa Mar\u00eda la Blanca, Santa Cruz e San Bartolom\u00e9 furono concesse agli ebrei come sinagoghe. La cattedrale fu eretta sulla base della grande moschea, opera dell'emiro che costru\u00ec la moschea dell'Aljama, ricostruita nel 1171 dall'emiro almohade Yusuf-ben Yacub. Il famoso campanile della Giralda \u00e8 opera di Almanzor. Per ottenere l'orientamento liturgico, quando la moschea fu trasformata in una cattedrale la sua larghezza divenne la lunghezza della nuova chiesa e fu divisa in due parti, di cui la minore fu separata dal resto con una balaustrata e una grata per ricavarne la cappella reale.\nIn seguito alla scoperta dell'America, l'arcidiocesi di Siviglia estese al Nuovo Mondo la sua giurisdizione territoriale. Quando negli anni 1510 furono create le prime diocesi americane, Siviglia ne divenne metropolitana. La giurisdizione metropolitica di Siviglia sulle Americhe cess\u00f2 il 12 febbraio 1546, con l'elevazione al rango di arcidiocesi delle sedi di Santo Domingo, Citt\u00e0 del Messico e Lima.\nIl 22 ottobre 1953 cedette una porzione del suo territorio a vantaggio dell'erezione della diocesi di Huelva.\nIl 3 marzo 1980 cedette un'altra porzione di territorio a vantaggio dell'erezione della diocesi di Asidonia-Jerez.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.942.389 persone contava 1.897.000 battezzati, corrispondenti al 97,7% del totale."}
{"id": "506218", "revid": "14002", "url": "https://it.wikipedia.org/wiki?curid=506218", "title": "Arcidiocesi di Sevilla", "text": ""}
{"id": "506222", "revid": "14002", "url": "https://it.wikipedia.org/wiki?curid=506222", "title": "Arcidiocesi di Pamplona", "text": ""}
{"id": "506224", "revid": "14002", "url": "https://it.wikipedia.org/wiki?curid=506224", "title": "Arcidiocesi di Zaragoza", "text": ""}
{"id": "506226", "revid": "399", "url": "https://it.wikipedia.org/wiki?curid=506226", "title": "Metamorfismo", "text": "In mineralogia e petrologia si definisce metamorfismo l'insieme delle trasformazioni mineralogiche e/o strutturali allo stato solido che una roccia subisce quando viene a trovarsi, nel sottosuolo, in ambienti fisico-chimici diversi da quelli in cui si \u00e8 originata. I fattori che determinano il metamorfismo sono i cambiamenti di temperatura e pressione (litostatica e orientata o stress) e la presenza/assenza e attivit\u00e0 dei fluidi contenuti nella roccia.\nCaratteri generali del metamorfismo.\nLa roccia originaria che subisce metamorfismo \u00e8 detta \"protolito\". Pu\u00f2 essere una roccia sedimentaria, una roccia ignea o una roccia gi\u00e0 metamorfica. Il metamorfismo produce la ricristallizzazione dei minerali presenti nel protolito o la trasformazione di questi in nuovi minerali non presenti nel protolito. Il processo di ristrutturazione dei cristalli in nuove forme e nuove specie prende il nome di \"blastesi\", mentre la tessitura che produce viene definita genericamente \"cristalloblastica\". &lt;br&gt;\nIl campo di pressioni e temperature in cui opera il metamorfismo \u00e8 vasto e i suoi limiti non sono tracciabili con delle linee nette. Il limite inferiore del metamorfismo \u00e8 rappresentato dal passaggio alla diagenesi, ossia al campo di pressioni e temperature in cui avvengono i cambiamenti chimico-fisici che trasformano un sedimento in una roccia sedimentaria coerente. Si passa dalla diagenesi al metamorfismo gradualmente, con l'aumentare della profondit\u00e0. Il limite termico viene posto arbitrariamente intorno ai 150 \u00b0C, ma pu\u00f2 variare in pi\u00f9 o in meno di 50 \u00b0C, mentre la pressione minima di inizio metamorfismo viene fissata a circa 0,3 GPa. Particolari tipi di metamorfismo legati ad un apporto termico, come quello di contatto, possono tuttavia avvenire vicino alla superficie, quindi a pressioni decisamente pi\u00f9 basse. Pi\u00f9 che una precisa temperatura, \u00e8 la blastesi di determinati minerali ritenuti sicuramente non diagenetici a segnare l'inizio del metamorfismo: carpholite, pirofillite, anfibolo sodico, lawsonite, paragonite, prehnite, pumpellyite e stilpnomelano.\nIl limite superiore del metamorfismo \u00e8 invece indicato dalla temperatura di inizio fusione della roccia, che d\u00e0 origine al campo delle rocce ignee. Ancor pi\u00f9 variabile in questo caso \u00e8 il limite, perch\u00e9 la temperatura di inizio fusione varia moltissimo a seconda del chimismo del protolito, della pressione e della presenza/assenza di acqua nella roccia. In condizioni anidre e/o di alta pressione, una roccia pu\u00f2 rimanere allo stato solido a temperature ben oltre quelle di inizio fusione di un granito satura d'acqua. Nel diagramma di fig. 1 sono indicate, come riferimento, le curve del solidus (temperatura di inizio fusione del minerale pi\u00f9 bassofondente) del granito saturo d'acqua e del granito anidro.&lt;br&gt;\nPoich\u00e9 non comporta la fusione della roccia, il metamorfismo viene definito un processo subsolidus.&lt;br&gt;\nEsiste un limite alla pressione nel metamorfismo? Per lungo tempo si \u00e8 pensato che la pressione massima nelle rocce metamorfiche crostali non superasse 1,0 GPa, che corrisponde alla pressione idrostatica alla base di una crosta continentale di normale spessore (30-40 km), ma studi recenti dimostrano che alcune rocce crostali hanno raggiunto pressioni altissime. Gneiss contenenti piropo purissimo con inclusioni di coesite (una forma estremamente densa di SiO2) indicano pressioni di almeno 3 GPa, corrispondenti a una profondit\u00e0 di oltre 100 km. Per queste rocce \u00e8 stato coniato il termine di metamorfismo di pressione ultra alta. \u00c8 evidente che simili pressioni si possono giustificare solamente con il trasporto di rocce crostali a grande profondit\u00e0 attraverso la subduzione. Bisogna inoltre ricordare che in alcuni complessi ofiolitici si sono osservate forme di metamorfismo in peridotiti del mantello litosferico, il che pu\u00f2 spingere i limiti del metamorfismo noto fino a profondit\u00e0 dell'ordine di 200 km, con pressioni intorno ai 6 GPa.&lt;br&gt;\nIl metamorfismo \u00e8 un processo essenzialmente \"isochimico\", nel senso che, anche se pu\u00f2 dare origine a nuovi minerali, non cambia, se non marginalmente, la composizione chimica complessiva della roccia. Da ci\u00f2 deriva che, nelle stesse condizioni di pressione e temperatura (P-T), protoliti a chimismo diverso daranno origine a rocce metamorfiche con minerali diversi. Ad esempio, nelle stesse condizioni di T e P un basalto dar\u00e0 origine ad un\u2019anfibolite, roccia formata essenzialmente da anfibolo e plagioclasio, mentre un'argilla dar\u00e0 origine ad un micascisto, formato da quarzo, miche e granato.\nIl carattere isochimico distingue il metamorfismo in senso stretto dal metasomatismo, che invece comporta l'immissione e/o l'eliminazione di elementi chimici nella roccia.\nEtimologia.\nMetamorfismo viene dal greco metam\u00f3rph\u014dsis, derivato di metamorph\u00f3\u014d = trasformo.\nParagenesi, facies e gradienti metamorfici.\nAl variare delle condizioni di T e P, varieranno i minerali che si formano, molti dei quali sono esclusivi delle rocce metamorfiche. Con il termine paragenesi si intende un'associazione di minerali originatisi contemporaneamente o con successione immediata in seguito allo stesso fenomeno minerogenetico. Una paragenesi \u00e8 il risultato di un equilibrio chimico e termodinamico raggiunto dalle specie cristalline coesistenti in risposta alle nuove condizioni di T e P. La petrologia sperimentale ha permesso di stabilire, con un buon margine di affidabilit\u00e0, a quali valori di P e T certi minerali e certe paragenesi si formano o scompaiono (sostituite da altre) in una roccia metamorfica. Tracciando in un diagramma P-T le linee che delimitano la comparsa/scomparsa di determinati minerali o associazioni di minerali di una paragenesi si \u00e8 potuto dividere il campo del metamorfismo in diverse aree, ognuna delle quali rappresenta una facies metamorfica. I minerali che si possono formare in ciascuna di queste aree dipendono dalla composizione chimica della roccia di partenza (protolito). Protoliti a diverso chimismo svilupperanno, in ognuna di queste aree, minerali e paragenesi diverse, sicch\u00e9 si pu\u00f2 dire che una facies metamorfica \u00e8 definita da tutte le paragenesi che si sviluppano in un determinano campo di T e P. A ciascuna facies \u00e8 stato dato il nome di una delle diverse rocce a chimismo basico che si formano in quell'ambito di T e P (anfiboliti, granuliti ecc.).\nLa fig. 2 mostra i campi T-P delle varie facies metamorfiche. I confini tra l'una l'altra non sono netti, sia perch\u00e9 molte reazioni chimiche che segnano il passaggio da una facies a un'altra non avvengono a una temperatura precisa ma in un intervallo di temperature pi\u00f9 o meno ampio, sia perch\u00e9 si pu\u00f2 ottenere una stessa paragenesi partendo da reazioni chimiche che avvengono a P-T diverse. Qui di seguito le principali paragenesi che caratterizzano ogni facies:\nQuando si studia una regione interessata dal metamorfismo regionale, ossia quello che interessa vaste aree ed \u00e8 associato a processi tettonici a grande scala, le differenti rocce testimoniano un grado crescente, progressivo dell'intensit\u00e0 del metamorfismo, a volte dal grado pi\u00f9 basso fino alle condizioni di anatessi. Le variazioni di paragenesi da una roccia al'altra permettono di tracciare un'evoluzione regolare all'interno del diagramma T-P. Ognuno di questi tracciati \u00e8 definito gradiente metamorfico. Le tre bande retinate in fig. 2 rappresentano i pi\u00f9 comuni gradienti registrati dalle rocce nel metamorfismo regionale:\nSi noti che il dominio dell'anatessi (nel quale le rocce cominciano a fondere, materializzato dalla curva del solidus del granito saturo d'acqua) \u00e8 difficilmente raggiunto, se non a grandissime profondit\u00e0, nel caso del gradiente HP-LT, mentre \u00e8 comunemente raggiunto nei gradienti IP-HT e LP-HT (per protoliti sialici). Si noti inoltre la successione dei silicati di alluminio, che nel caso del gradiente IP-HT \u00e8 cianite\u2192sillimanite, mentre nel caso del gradiente LP-HT \u00e8 andalusite\u2192 sillimanite. Si noti infine come nessuno dei tre gradienti coincida con la geoterma media della litosfera stabile (cio\u00e8 il rapporto medio T-P alle varie profondit\u00e0), questo perch\u00e9 ciascuno di questi gradienti compare in differenti contesti geodinamicamente attivi. Il gradiente HP-LT si incontra nelle catene recenti (orogenesi alpino-himalayana), il gradiente IP-HT \u00e8 caratteristico delle zone di collisione antiche (ad es. catene erciniche), il gradiente LP-HT, infine, si incontra in queste stesse catene ma \u00e8 anche rappresentativo delle orogenesi archeane (&gt; 2,5 Ga).\nTemperatura, grado metamorfico, isograde e isobare.\nLa petrologia sperimentale ha dimostrato che diversi minerali metamorfici compaiono solo quando la T raggiunge determinati valori, indipendentemente dalla P esistente. La comparsa di uno di questi minerali indica che la T ha raggiunto un certo valore, che si chiama grado metamorfico. Ad esempio, partendo da un protolito argilloso e aumentando via via la temperatura, si avr\u00e0 la formazione prima di clorite e poi, a gradi metamorfici crescenti, di biotite, granato, staurolite, cianite e sillimanite. Cos\u00ec, raccogliendo molti campioni su una vasta area e segnandone l'ubicazione su una carta, si possono unire tutti i punti in cui nei campioni compare o scompare un certo minerale: si ottiene cos\u00ec una serie di linee (in realt\u00e0 delle superfici di cui si vede l\u2019intersezione con il suolo) dette is\u00f2grade (cio\u00e8 di ugual temperatura). L'area compresa tra due isograde contigue viene detta zona metamorfica (zona a biotite, zona a staurolite ecc.). Le zone metamorfiche sono utili per individuare, in un'area metamorfica, quale \u00e8 stata la massima temperatura raggiunta dal metamorfismo (\"picco termico\") e dove ci\u00f2 \u00e8 avvenuto.&lt;br&gt;\nIn base alla sola temperatura il diagramma P-T \u00e8 di solito diviso da 5 linee isograde verticali in metamorfismo di bassissima, bassa, media, alta e altissima temperatura. Allo stesso modo si pu\u00f2 dividere il diagramma P-T in base alla sola pressione con 5 linee isobare orizzontali che definiscono il metamorfismo di bassissima, bassa, media, alta e altissima pressione.\nMetamorfismo polifasico e percorsi P-T-t.\nNumerosi studi testimoniano che i cambiamenti di pressione e temperatura durante un evento metamorfico non devono necessariamente comportare una sola fase di riscaldamento e poi raffreddamento o una sola fase di aumento e poi decrescita di pressione. Ogni permanenza della roccia per un tempo adeguato a particolari condizioni di P-T , con l'azione chimica dei fluidi (condizione detta \"climax\"), genera una nuova paragenesi indicativa di quell'ambiente. Mutando le condizioni si generano nuove paragenesi e il metamorfismo \u00e8 detto polifasico. Non sempre le nuove paragenesi cancellano completamente e dovunque le precedenti: molto spesso la roccia conserva in forma metastabile parte di cristalli e/o strutture di precedenti fasi. Cos\u00ec \u00e8 possibile ricostruire il percorso evolutivo di una roccia nel tempo, il cosiddetto percorso P-T-t (pressione-temperatura-tempo): in un diagramma P-T si uniscono i punti con particolari pressioni e temperature indicate da una paragenesi (fig. 3). Le datazione radiometriche dei minerali, poi, permettono in molti casi di collocare nel tempo la successione delle paragenesi e quindi di definire il percorso o i percorsi seguiti dalle rocce nel sottosuolo. Il percorso P-T-t pu\u00f2 essere in senso orario o antiorario a seconda se il climax termico \u00e8 stato raggiunto in condizioni di decrescente o di crescente pressione rispettivamente. Sulla base della sola osservazione delle paragenesi non \u00e8 sempre facile distinguere se queste sono il frutto di un metamorfismo polifasico oppure di pi\u00f9 metamorfismi lontani nel tempo (polimetamorfismo).\nTipi di metamorfismo.\nIl metamorfismo pu\u00f2 essere classificato in base a diversi criteri:\nAlcuni di questi criteri si sovrappongono parzialmente. Qui si citano i tipi principali di metamorfismo, rimandando alle pagine specifiche per gli approfondimenti.\nMetamorfismo regionale.\nIl \"metamorfismo regionale\" detto anche \"dinamo-termico\", occupa aree di vasta estensione coinvolgendo grandi volumi di roccia ed \u00e8 associato a processi tettonici su larga scala, come l'espansione del fondo oceanico, la subduzione di una placca, il raccorciamento crostale collegato a collisione di placche, la subsidenza di bacini profondi ecc.\nIl principale ambiente del metamorfismo regionale \u00e8 quello collegato allo sviluppo di una catena montuosa, detto anche metamorfismo orogenico: infatti tutte le grandi catene montuose profondamente erose mostrano alle loro radici un nucleo di rocce metamorfiche. Il metamorfismo pu\u00f2 essere collegato a vari stadi del processo di corrugamento e coinvolge sia regimi compressionali che estensionali. Gli effetti dinamici e termici sono combinati in varie proporzioni e il regime di pressione e temperatura \u00e8 molto ampio. Nella maggioranza dei casi il metamorfismo orogenico produce nelle rocce strutture orientate, come clivaggio, lineazione, foliazione e scistosit\u00e0.\nil metamorfismo regionale pu\u00f2 essere progrado o o retrogrado, mono- o polifasico e pu\u00f2 avvenire con diversi percorsi di pressione-temperatura (P-T).\nMetamorfismo di contatto.\nIl \"metamorfismo di contatto\" detto anche \"metamorfismo termico\" (bench\u00e9 non sia l'unico generato dal solo calore) avviene quando i magmi, risalendo da zone profonde di crosta e mantello, vengono a contatto con rocce pi\u00f9 fredde. Il magma, trasferendo calore alle rocce circostanti, provoca la loro ricristallizzazione; l'area su cui si estendono queste trasformazioni prende il nome di \"aureola di contatto\" ed \u00e8 in essa che si producono le trasformazioni fisico/chimiche tipiche di questo metamorfismo. Le temperature saranno pi\u00f9 alte nelle rocce immediatamente a contatto e via via decrescenti verso le zone distali. Le rocce del metamorfismo di contatto, chiamate genericamente \"cornubianiti\" o \"hornfels\", non presentano strutture orientate (sono isotrope) e di solito sono a grana fine. La presenza di una fase fluida pu\u00f2 aumentare l'ampiezza dell'aureola favorendo la diffusione termica e le reazioni chimiche di riequilibrio del sistema, ma anche fenomeni di metasomatismo con la formazione di skarn.\nMetamorfismo di seppellimento.\nQuesto tipo di metamorfismo, di estensione regionale, avviene alla base dei grossi bacini sedimentari e tipicamente non \u00e8 associato n\u00e9 a magmatismo n\u00e9 a deformazioni da stress. Le rocce che ne risultano sono da parzialmente a totalmente ricristallizzate e mancano di scistosit\u00e0.\nMetamorfismo di fondo oceanico.\n\u00c8 un tipo di metamorfismo da regionale a locale collegato ai profondi circuiti idrotermali che si sviluppano in ambiente oceanico vicino agli assi di espansione delle dorsali oceaniche. La ricristallizzazione, che \u00e8 quasi sempre incompleta, abbraccia un ampio campo di temperature. Il metamorfismo (e l'associato metasomatismo) \u00e8 innescato dai fluidi acquosi bollenti e aumenta d'intensit\u00e0 con la profondit\u00e0.\nMetamorfismo idrotermale.\n\u00c8 un tipo di metamorfismo termico locale causato da fluidi ricchi di acqua bollente, collegato a specifici ambienti o cause: per esempio quando un'intrusione ignea libera acque bollenti iuvenili nelle rocce circostanti. il metasomatismo \u00e8 comunemente associato a questo metamorfismo. Il metamorfismo di fondo oceanico si pu\u00f2 considerare una forma regionale prodotta da eventi multipli ed estesi nel tempo di metamorfismo idrotermale.\nMetamorfismo dinamico.\nIl metamorfismo dinamico (o meccanico o cataclastico) si ha a livello delle faglie ossia lungo piani di scorrimento di blocchi rocciosi. L'attrito dovuto allo slittamento comporta un notevole aumento di temperatura al punto da permettere la trasformazione delle parti di roccia che sono a contatto. Comporta una riduzione meccanica della grana e pu\u00f2 presentare o meno una foliazione.\nForme particolari e rare di metamorfismo locale.\nIl \"metamorfismo da placca bollente\" si sviluppa sotto un'unit\u00e0 tettonica (cio\u00e8 di provenienza alloctona) ad elevata temperatura: il suo gradiente termico \u00e8 tipicamente invertito e concentrato in poco spazio. Il \"metamorfismo da impatto\" si sviluppa per l'impatto di un meteorite con la superficie terrestre. Comporta la parziale fusione e vaporizzazione delle rocce coinvolte. Il \"metamorfismo da folgore\" si sviluppa nel punto di caduta di uno o pi\u00f9 fulmini. Il risultato \u00e8 una \"folgorite\", una roccia quasi interamente fusa. Il \"pirometamorfismo\" \u00e8 un particolare tipo di metamorfismo di contatto caratterizzato da altissime temperature e bassissime pressioni, generato da un corpo vulcanico o subvulcanico. Si sviluppa tipicamente in xenoliti inclusi in queste rocce. Il \"metamorfismo da combustione\" \u00e8 prodotto dalla combustione spontanea di sostanze naturali, come scisti bituminosi, carbone e petrolio.\nUltrametamorfismo.\nIl metamorfismo, infine, non pu\u00f2 proseguire in modo indefinito oltre certi valori di temperatura e pressione, perch\u00e9, oltrepassato un limite, avviene la fusione di una parte del materiale, avviando cos\u00ec fenomeni di ultrametamorfismo. La parte fusa impregna la massa rocciosa che si sta trasformando insinuandosi nelle cavit\u00e0 e in seguito, cristallizzando, si forma una roccia mista chiamata migmatite. Se invece il processo di fusione continua si arriva alla formazione di magmi.\nEpizona, mesozona, catazona.\nQuesti termini venivano utilizzati fino a qualche decennio fa per identificare genericamente l'intensit\u00e0 raggiunta dal metamorfismo regionale di tipo orogenico. L'epizona identifica un ambiente caratterizzato da temperature modeste, che non superano i 300 \u00b0C e forti pressioni orientate, perlopi\u00f9 collocato nella parte pi\u00f9 superficiale della crosta terrestre, dove il metamorfismo, di basso grado, produce rocce con prevalente clivaggio (cloritoscisti, filladi ecc.) e con minerali a volume molecolare minore di quelli preesistenti, ossia con abito lamellare, tabulare o prismatico, come la clorite. La catazona \u00e8 invece l'ambiente pi\u00f9 profondo del metamorfismo regionale (oltre 15 km), caratterizzato da alte pressioni ma prevalentemente litostatiche, e alte temperature, dove l'azione termica prevale su quella barica, per cui tendono a formarsi associazioni di minerali non o poco scistogeni (ortoclasio, plagioclasio sodico-calcico, olivina, sillimanite ecc.) con volumi molecolari maggiori che nelle zone superiori, nelle quali prevale invece l'azione delle pressioni. La mesozona \u00e8 un ambiente di transizione tra l'epizona e la catazona, dove si svolgono processi metamorfici con temperature e pressioni litostatiche elevate e pressioni orientate molto forti, che producono rocce scistose come micascisti, gneiss, anfiboliti ecc., con minerali come la biotite, il granato, la staurolite e la cianite.\nOggi questi termini sono considerati obsoleti dai petrologi, perch\u00e9 di definizione incerta, e sostituiti dall'uso delle facies, ma vengono ancora utilizzati, con significato diverso, per indicare la profondit\u00e0 di intrusione dei plutoni.\nLe reazioni metamorfiche.\nLe reazioni chimiche che coinvolgono i minerali nel processo metamorfico si possono classificare in base alle fasi che sono coinvolte o in relazione al meccanismo della reazione e alle condizioni di equilibrio. In base al primo criterio si possono distinguere due tipi di reazioni:\nIn base al meccanismo della reazione e alle condizioni di equilibrio si possono distinguere due tipi di reazioni:\nSe si eccettuano le transizioni polimorfiche, molte reazioni nelle rocce metamorfiche sono delle combinazioni di questi tipi ideali summenzionati.\nLe reazioni metamorfiche in teoria dovrebbero essere reversibili: una reazione che si sviluppa per aumento della temperatura dovrebbe avvenire al contrario quando la temperatura scende. Di fatto non \u00e8 cos\u00ec. Quasi sempre le reazioni producono paragenesi che restano metastabili anche in condizioni di non equilibrio termodinamico. Le cause sono principalmente tre: (1) l'abbassamento della temperatura riduce notevolmente la velocit\u00e0 delle reazione; (2) l'allontanamento o l'assenza della fase fluida, che esercita un'azione catalizzatrice, non consente l'innesco delle reazioni; (3) la riduzione della pressione orientata, che muove e deforma i cristalli, riduce la possibilit\u00e0 dei fluidi di muoversi tra essi trasferendo ioni."}
{"id": "506228", "revid": "198277", "url": "https://it.wikipedia.org/wiki?curid=506228", "title": "Cosimo Francioso", "text": "Carriera.\nGiocatore.\nDal 1983 al 1987 ha giocato nella Pro Italia Galatina, con una parentesi di una stagione (1984-1985) al Gallipoli. Dal 1987 al 1995 ha vestito le maglie di , (7 presenze e nessun gol nella Serie A 1987-1988), , Casale, Carpi, Venezia (nessuna presenza), e (Serie C1 1994-1995).\nPassato al nel 1995, nel 1995-1996 ha disputato, vincendolo, il campionato di Serie C1 e l'anno seguente il campionato di Serie B, sempre con i salentini, promossi in Serie A al termine della stagione. In giallorosso ha formato un valido tandem d'attacco con il corregionale Francesco Palmieri. Il bilancio di Francioso con i salentini \u00e8 di 36 gol in 66 partite di campionato. \nDal 1997 al 2002 ha giocato in Serie B con , Monza e Genoa. Dopo varie peregrinazioni, \u00e8 proprio la compagine genoana quella cui si legher\u00e0 pi\u00f9 a lungo in tutta la carriera, ottenendo il titolo di capocannoniere della Serie B 1999-2000 con 24 reti. Il 5 novembre 2001, con un calcio di punizione, decise il derby della Lanterna vinto per 1-0 dal Genoa.\nTrasferitosi al Brindisi, squadra della sua citt\u00e0 natale, ha preso parte a due campionati di Serie C2 (2002-2003 e 2003-2004) e al campionato regionale di Eccellenza nel 2004-2005. Nella stagione 2005-2006 \u00e8 stato acquistato dal Grottaglie, in Serie D, dove ha chiuso la carriera.\nAllenatore.\nNella stagione 2006-2007 ricopre l'incarico di allenatore del Casarano, squadra militante nella Promozione pugliese, dimettendosi dopo sei giornate.\nNella stagione 2007-2008 subentra a campionato gi\u00e0 in corso sulla panchina del Francavilla, squadra di Francavilla Fontana che milita in Eccellenza pugliese, vincendo al termine della stagione il campionato, guidando la squadra a una storica promozione in Serie D. Al termine della stagione 2008-2009, dopo aver guidato la squadra alla salvezza, il rapporto viene interrotto consensualmente. Nella stagione 2009-2010 il tecnico subentra sulla panchina biancoceleste nel mese di novembre a Luigi De Rosa, venendo esonerato a febbraio.\nNella stagione successiva \u00e8 alla guida del Martina nel campionato pugliese di Eccellenza, subentrando all'esonerato Cirac\u00ec nel dicembre 2010. La squadra vincer\u00e0 il campionato, al termine del quale il tecnico non rinnova il contratto.\nIl 13 dicembre 2011 diventa ufficialmente il nuovo allenatore del Pomigliano, sostituendo il dimissionario Massimiliano Farris. Il 29 aprile 2012 \u00e8 esonerato dalla societ\u00e0 campana, che ritiene il gioco della squadra non all'altezza delle aspettative.\nNel 2012 siede per un breve periodo sulla panchina della squadra della sua citt\u00e0 natale, il Brindisi. Il 3 dicembre 2012, dopo un ciclo di 7 sconfitte in 8 gare, che relega la squadra in zona playout, \u00e8 esonerato dopo il 5-1 casalingo sub\u00edto contro la Battipagliese. A novembre 2013 torna ad allenare il Francavilla, ma dopo 2 mesi \u00e8 esonerato.\nNel gennaio 2015 torna alla guida del Pomigliano; a met\u00e0 marzo, con la squadra in scarsa posizione di classifica, termina la sua seconda esperienza pomiglianese con un altro esonero, dopo quello del 2012\nDalla stagione 2019-2020 \u00e8 nello staff della squadra Under-18 del , come vice dell'allenatore Filippo Pensalfini. Nella stagione 2020-2021 passa al ruolo di vice della squadra Primavera neroverde, con Emiliano Bigica allenatore."}
{"id": "506229", "revid": "110157", "url": "https://it.wikipedia.org/wiki?curid=506229", "title": "Diocesi di Cuenca", "text": "La diocesi di Cuenca (in latino: \"Dioecesis Conchensis\") \u00e8 una sede della Chiesa cattolica in Spagna suffraganea dell'arcidiocesi di Toledo. Nel 2019 contava 180.536 battezzati su 197.222 abitanti. \u00c8 retta dal vescovo Jos\u00e9 Mar\u00eda Yanguas Sanz.\nTerritorio.\nLa diocesi comprende per intero la provincia di Cuenca, nella Castiglia-La Mancia.\nSede vescovile \u00e8 la citt\u00e0 di Cuenca, dove si trova la cattedrale di Santa Maria e San Giuliano.\nIl territorio si estende su 17.140\u00a0km\u00b2 ed \u00e8 suddiviso in 326 parrocchie, raggruppate in 17 arcipresbiterati.\nStoria.\nLa citt\u00e0 di Cuenca fu riconquistata agli Arabi nel mese di settembre del 1171. Qualche anno dopo fu eretta la diocesi, bench\u00e9 non sia chiaro l'anno ed il giorno della sua fondazione. Nell'archivio della cattedrale di Cuenca sono conservate tre bolle di papa Lucio III. L'unica bolla con data certa (15 maggio 1183) \u00e8 quella inviata dal papa al vescovo eletto di Cuenca, Juan Y\u00e1\u00f1ez, a cui concede la facolt\u00e0 di istituire il capitolo della cattedrale ed il compito di organizzare la nuova diocesi.\nLe altre due bolle, datate 1\u00ba giugno, ma senza l'indicazione dell'anno, sono inviate allo stesso Y\u00e1\u00f1ez e al re Alfonso VIII di Castiglia; in queste bolle Lucio III conferma la creazione della diocesi assegnandole il territorio che era stato delle antiche diocesi visigotiche di Erc\u00e1vica e di Valeria. Molti storici ritengono che l'anno delle due bolle sia il 1182, ma non si esclude che sia il medesimo 1183; Ruiz, autore della voce su Cuenca nel \"Dictionnaire d'Histoire et de G\u00e9ographie eccl\u00e9siastiques\", attribuisce loro il 1177.\nLe due bolle del 1\u00ba giugno accennano all'unione delle antiche sedi di Erc\u00e1vica e di Valeria. Alcuni autori ritengono che le bolle abbiano dimenticato l'antica sede di Seg\u00f3briga che, secondo il \"Liber Itacii\" (o \"Divisione di Wamba\"), apparteneva al medesimo territorio; anzi, delle tre diocesi, era la pi\u00f9 vicina alla citt\u00e0 di Cuenca. Secondo Jorge D\u00edaz Ib\u00e1\u00f1ez l'assenza di Seg\u00f3briga nelle due bolle di papa Lucio III fu dovuta al fatto che nel 1176 il metropolita Cerebruno di Toledo aveva riconosciuto la sede di Albarrac\u00edn come erede della visigotica Seg\u00f3briga.\nCome cattedrale della nuova diocesi fu scelta una moschea di Cuenca, che a partire dal 1196 fu trasformata in stile gotico e ultimata nel 1257. Come indicato dalla bolla del 15 maggio 1183, il primo vescovo di Cuenca, Juan Y\u00e1\u00f1ez, che figura come \"episcopus electus\" in documenti del 1178, del 1179 e del 1181, procedette ad istituire il capitolo della cattedrale, eretto il 28 luglio successivo e composto di 16 canonici regolari, che furono secolarizzati nel XIII secolo.\nDurante il medioevo il diritto di elezione dei vescovi era di competenza del capitolo della cattedrale, per\u00f2 vi esercitarono pesanti intromissioni sia gli arcivescovi di Toledo (soprattutto nei primi cento anni di vita della diocesi) sia i re di Castiglia. Le uniche elezioni capitolari ebbero effettivamente luogo nella seconda met\u00e0 del XIII secolo.\nIntensa fu nel periodo medievale l'attivit\u00e0 sinodale, con ben 19 sinodi celebrati a partire dal 1364 fino al 1493.\nNel 1745 fu istituito il seminario diocesano, dedicato a san Giuliano, secondo vescovo di Cuenca e patrono della diocesi.\nNel 1902 venne ricostruita la facciata della cattedrale, distrutta da un crollo.\nLa guerra civile spagnola colp\u00ec duramente anche la diocesi di Cuenca: morirono di morte cruenta il vescovo Cruz Laplana y Laguna, di cui \u00e8 in corso la sua causa di canonizzazione, 127 sacerdoti diocesani, 4 religiosi e 4 religiose, e oltre un migliaio di laici. Immensi anche i danni materiali, con la distruzione o il saccheggio di centinaia di chiese e conventi, e la perdita irrimediabile di opere d'arte di El Greco, di Ribera, di Rubens e di altri artisti.\nIl 2 novembre 1949 Cuenca ha ceduto una porzione del suo territorio a vantaggio dell'erezione della diocesi di Albacete.\nNel 1955, facendo seguito al concordato del 1953 che stabiliva di far coincidere i limiti delle diocesi con quelli delle province civili, la diocesi di Cuenca cedette 9 parrocchie all'arcidiocesi di Toledo e l'arcipresbiterato di Saced\u00f3n alla diocesi di Sig\u00fcenza, ed acquis\u00ec la parrocchia di Hu\u00e9lamo dalla diocesi di Teruel.\nIl 13 aprile 1962, con la lettera apostolica \"Acerborum gladio\", papa Giovanni XXIII ha proclamato la Beata Maria Vergine Addolorata (\"Beata Maria Virgo \u00abab angustiis\u00bb\"), in spagnolo \"Nuestra Se\u00f1ora de las angustias\", e San Giuliano patroni principali della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 197.222 persone contava 180.536 battezzati, corrispondenti al 91,5% del totale."}
{"id": "506230", "revid": "24443", "url": "https://it.wikipedia.org/wiki?curid=506230", "title": "Val S\u00e9ssera", "text": ""}
{"id": "506231", "revid": "92723", "url": "https://it.wikipedia.org/wiki?curid=506231", "title": "Ambrogio (vescovo di Firenze)", "text": "Biografia.\nEra un monaco vallombrosano, e nel suo breve episcopato non vi furono avvenimenti molti di rilievo. Un documento di Papa Adriano IV, datato 25 novembre 1156 conferm\u00f2 alla diocesi fiorentina la pieve di Marturi, pretesa da quella di Siena.\nA lui si deve l'arrivo di alcune cospicue donazioni di terreni in favore della diocesi dalla zone della chiesa di San Colombano in Val di Pesa."}
{"id": "506234", "revid": "24443", "url": "https://it.wikipedia.org/wiki?curid=506234", "title": "Valsessera", "text": ""}
{"id": "506235", "revid": "92723", "url": "https://it.wikipedia.org/wiki?curid=506235", "title": "Diocesi di Ja\u00e9n", "text": "La diocesi di Ja\u00e9n (in latino: \"Dioecesis Giennensis\") \u00e8 una sede della Chiesa cattolica in Spagna suffraganea dell'arcidiocesi di Granada. Nel 2019 contava 643.200 battezzati su 648.250 abitanti. \u00c8 retta dal vescovo Sebasti\u00e1n Chico Mart\u00ednez.\nTerritorio.\nLa diocesi comprende la provincia di Ja\u00e9n.\nSede vescovile \u00e8 la citt\u00e0 di Ja\u00e9n, dove si trova la cattedrale dell'Assunzione di Maria Vergine. \u00c8 dedicata alla Nativit\u00e0 della Beata Vergine Maria l'antica cattedrale di Baeza. Vicino ad And\u00fajar sorge la basilica di Nostra Signora della Cabeza, importante santuario mariano.\nIl territorio si estende su 13.498\u00a0km\u00b2 ed \u00e8 suddiviso in 201 parrocchie.\nStoria.\nLa diocesi di Baeza fu eretta tra il 656 ed il 675, per il trasferimento della sede episcopale di Castulo, antica diocesi iberica attestata fin dall'inizio del IV secolo. Primo vescovo fu Rogato, che partecip\u00f2 all'undicesimo concilio di Toledo del 675; secondo vescovo noto prima dell'invasione araba \u00e8 stato Teudisclo, che prese parte al sedicesimo concilio toletano nel 693. In quest'epoca la diocesi era annessa alla provincia ecclesiastica dell'arcidiocesi di Toledo.\nScarse sono le tracce della diocesi sotto la dominazione araba, durante la quale tuttavia una comunit\u00e0 cristiana sopravvisse. Si tramanda infatti il nome di un vescovo, Saro, \"episcopus Beatientis sedis\", che invi\u00f2 una lettera di adesione al concilio di Cordova dell'862. In questo periodo Beaza era di fatto suffraganea di Cordova.\nA lungo Beaza fu contesa fra cristiani e mussulmani nel XII e XIII secolo. La citt\u00e0 fu definitivamente conquistata dalle truppe cristiane il 30 novembre 1227. Ma ancora prima della liberazione di Beaza, l'arcivescovo di Toledo, Rodrigo Jim\u00e9nez de Rada, ricevette da papa Onorio III il compito di scegliere e di ordinare vescovi per le regioni di prossima liberazione; per la sede di Beaza l'arcivescovo scelse il domenicano Domingo, missionario in Marocco, che fu consacrato prima del 27 ottobre 1225 \"ad titulum Baeciensis Ecclesiae\". Con il ristabilimento della sede \"Baeciensis\", Domingo prese possesso definitivamente della sua nuova sede, quasi certamente nel corso del 1228.\nNegli anni successivi, Domingo entr\u00f2 in conflitto con l'arcivescovo di Toledo, di cui era suffraganeo, perch\u00e9 gli antichi confini della diocesi erano all'epoca completamente ignoti. Papa Gregorio IX dovette intervenire diverse volte per placare gli animi e ristabilire la diocesi nella sua integrit\u00e0.\nNel 1246 i cristiani conquistarono la citt\u00e0 di Ja\u00e9n e alla sua liberazione partecip\u00f2 anche il vescovo Domingo. Dopo la sua morte, la sede episcopale fu trasferita con l'approvazione di papa Innocenzo IV a Ja\u00e9n, che in epoca araba era diventata un importante centro amministrativo di tutta la regione.\nIl 10 dicembre 1492 la diocesi entr\u00f2 a far parte della provincia ecclesiastica dell'arcidiocesi di Granada.\nVerso la met\u00e0 del XVII secolo il vescovo Fernando de Andrade y Castro istitu\u00ec il seminario diocesano a Baeza, dedicato a san Filippo Neri e nel 1660 consacr\u00f2 la cattedrale di Ja\u00e9n. Nel 1672 il seminario fu trasferito in un nuovo edificio e alla fine dell'Ottocento, durante l'episcopato di Manuel Mar\u00eda Le\u00f3n Gonz\u00e1lez y S\u00e1nchez, fu trasferito a Ja\u00e9n.\nIn seguito al concordato del 1851, nel 1873 la soppressione della giurisdizione territoriale degli ordini militari e dell'abbazia di Alcal\u00e1 la Real, eretta nel 1340, comport\u00f2 l'aggregazione di nuovi territori alla diocesi. Vent'anni pi\u00f9 tardi il vescovo Manuel Gonz\u00e1lez comp\u00ec una riorganizzazione della suddivisione amministrativa della diocesi.\nIl 23 aprile 1954, facendo seguito al concordato del 1953 che stabiliva di far coincidere i limiti delle diocesi con quelli delle province civili, la diocesi di Ja\u00e9n ingrand\u00ec il suo territorio con l'acquisizione dell'arcipresbiterato di Cazorla dall'arcidiocesi di Toledo.\nNel 1959 papa Giovanni XXIII ha riconosciuto patroni della diocesi, la Beata Vergine \"de la Cabeza\" come patrona principale, e sant'Eufrasio, uno dei sette apostoli della Spagna (\"viri apostolici\"), come patrono secondario.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 648.250 persone contava 643.200 battezzati, corrispondenti al 99,2% del totale."}
{"id": "506236", "revid": "544909", "url": "https://it.wikipedia.org/wiki?curid=506236", "title": "Ferrovia Elettrica Trento Mal\u00e8", "text": ""}
{"id": "506238", "revid": "79454", "url": "https://it.wikipedia.org/wiki?curid=506238", "title": "Old Norse", "text": ""}
{"id": "506240", "revid": "729019", "url": "https://it.wikipedia.org/wiki?curid=506240", "title": "Hermiswil", "text": "Hermiswil (toponimo tedesco) \u00e8 una frazione di 96 abitanti del comune svizzero di Seeberg, nel Canton Berna (regione dell'Emmental-Alta Argovia, circondario dell'Alta Argovia).\nStoria.\nGi\u00e0 comune autonomo che si estendeva per 1,1\u00a0km\u00b2; 2016 \u00e8 stato accorpato a Seeberg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "506241", "revid": "986213", "url": "https://it.wikipedia.org/wiki?curid=506241", "title": "Diocesi di Sig\u00fcenza-Guadalajara", "text": "La diocesi di Sig\u00fcenza-Guadalajara (in latino: \"Dioecesis Seguntina-Guadalaiarensis\") \u00e8 una sede della Chiesa cattolica in Spagna suffraganea dell'arcidiocesi di Toledo. Nel 2017 contava 231.015 battezzati su 252.882 abitanti. \u00c8 retta dal vescovo Atilano Rodr\u00edguez Mart\u00ednez.\nTerritorio.\nLa diocesi corrisponde alla provincia di Guadalajara, facente parte della comunit\u00e0 autonoma di Castiglia-La Mancia.\nSede vescovile \u00e8 la citt\u00e0 di Sig\u00fcenza, dove si trova la cattedrale di Santa Maria. A Guadalajara si trova la concattedrale di Santa Maria.\nIl territorio si estende su 12.190\u00a0km\u00b2 ed \u00e8 suddiviso in 470 parrocchie.\nStoria.\nLa diocesi di Sig\u00fcenza fu eretta prima del 589, anno in cui il primo vescovo noto, Protogene, prese parte al III Concilio di Toledo. Alcuni storici ritengono che la diocesi risalga al IV secolo.\nSig\u00fcenza rimase dal VII all'XI secolo sotto la dominazione musulmana, durante la quale si interruppe la continuit\u00e0 nella successione dei vescovi, fino al 1121.\nNel 1955 furono modificati i confini diocesani, per farli corrispondere a quelli della provincia civile di Guadalajara. In quest'occasione la diocesi cedette porzioni del suo territorio alle diocesi di Segovia e di Osma e all'arcidiocesi di Saragozza e ottenne altri territori dalla diocesi di Cuenca e dall'arcidiocesi di Toledo.\nIl 9 marzo 1959 ha assunto la denominazione attuale in forza della bolla \"Cum laetissimo animo\" di papa Giovanni XXIII.\nIl 29 maggio 1962, con la lettera apostolica \"Augustae Dei Genetricis\", Giovanni XXIII ha proclamato la Beata Maria Vergine Assunta in Cielo patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 252.882 persone contava 231.015 battezzati, corrispondenti al 91,4% del totale."}
{"id": "506242", "revid": "767487", "url": "https://it.wikipedia.org/wiki?curid=506242", "title": "Il vendicatore (film 1989)", "text": "Il vendicatore (\"The Punisher\"), successivamente noto anche come Il vendicatore - The Punisher, \u00e8 un film del 1989, diretto da Mark Goldblatt. La pellicola ha per protagonista il Punitore, il famoso personaggio dei fumetti della Marvel Comics che \u00e8 interpretato da Dolph Lundgren. Il film si discosta molto dal fumetto d'origine: per esempio il personaggio non ha sulla maglietta il famoso teschio (che appare solo sui coltelli che usa) e, anzich\u00e9 un ex-soldato, Frank Castle \u00e8 un poliziotto esperto di arti marziali alleato con la mafia per sconfiggere un potente clan della Yakuza.\nLa totale infedelt\u00e0 rispetto ai fumetti deluse i fan e suscit\u00f2 numerose critiche negative, tanto che il film venne immediatamente ritirato dalle sale e distribuito in home video. In italiano il titolo del film in italiano \u00e8 diventato \"Il vendicatore\"; ci\u00f2 nonostante intere frasi nel doppiaggio ripetono pi\u00f9 volte il verbo \"punire\", che richiama il titolo originale.\nTrama.\nFrank Castle si \u00e8 isolato dal resto del mondo per cinque anni, dopo la morte di moglie e figli per una bomba nell'auto destinata probabilmente a lui. In questi cinque anni ha attaccato senza tregua il crimine organizzato, uccidendo centoventicinque criminali e rovinando i traffici di droga; Jake Berkowitz, uno sbirro veterano e fuori dagli schemi che nel fargli da mentore \u00e8 riuscito anche a liberarsi dalla schiavit\u00f9 dell'alcool, lo cerca praticamente da solo per riportarlo alla ragione.\nLe rappresaglie di Castle hanno indebolito la mafia a tal punto che la yakuza ha deciso di farsi avanti, fingendo di voler trattare; in realt\u00e0 alcuni capifamiglia vengono eliminati e gli altri vengono ricattati prendendo in ostaggio i loro figli; i rapimenti fanno infuriare Castle, che si era tenuto inizialmente fuori aspettando che i criminali si massacrassero l'un l'altro; dopo qualche difficolt\u00e0, riesce a scoprire la prigione dei piccoli ostaggi, irrompe con un autobus rubato e li porta via.\nNel frattempo la signora Tanaka, \"oyabun\" della Yakuza, ha fatto uccidere quasi tutti i boss della mafia compresi quelli che hanno pagato per riavere i bambini; tra i sopravvissuti l'unico capace di reagire \u00e8 Gianni Franco, il cui figlio Tommy \u00e8 ancora nelle mani della Yakuza; Franco fa evadere Castle il giorno del processo e gli chiede aiuto; al suo rifiuto, minaccia di uccidere Berkowitz, e Castle deve accettare, ricordandogli che dopo saranno nemici come prima.\nCastle e Franco entrano di nascosto nel quartier generale degli yakuza, sabotando corrente ed ascensori per isolare l'edificio e danno il via ad una strage; alla fine, Franco arriva da Lady Tanaka che si fa scudo con Tommy, ma l'intervento di Castle capovolge la situazione; Franco si rende conto che non avr\u00e0 mai pi\u00f9 un'occasione cos\u00ec ghiotta per liberarsi del Punitore e ci prova, sennonch\u00e9 il vigilante gi\u00e0 ferito ha la meglio e lo uccide; Tommy (che non ha mai conosciuto prima la vera natura del padre) prende una pistola e la punta su Castle, il quale si inginocchia e punta la pistola alla sua fronte; Tommy non riesce a premere il grilletto e Castle se ne va dicendogli: \u00abSei un bravo ragazzo, Tommy; resta cos\u00ec come sei... ricordatelo... o ci rivedremo!\u00bb.\nBerkowitz, che intanto si \u00e8 sbarazzato dei suoi carcerieri, si precipita al grattacielo degli Yakuza; in cima trova solo parecchi cadaveri ammucchiati e Tommy; del Punitore nessuna traccia: \u00e8 tornato a nascondersi nel sottosuolo di New York, pronto ad uscirne per proseguire nella sua opera di giustiziere sommario.\nScene tagliate.\nLa versione originale del film comprendeva una scena iniziale di 20 minuti, poi tagliata; viene mostrata una notte di lavoro di Castle e Berkowitz, in cui i due (aiutati da una giovane recluta che anni dopo aiuter\u00e0 Berkowitz a cercare il Vendicatore) cercano di arrestare uno spacciatore; l'azione fallisce perch\u00e9 i sospetti scappano o muoiono, ma i due riescono ad arrivare al loro capo, un boss amico di Franco; quest'ultimo sta accompagnando il figlio Tommy di pochi anni all'aeroporto per mandarlo in un collegio europeo. Castle e Berkowitz arrivano giusto in tempo per evitare che il loro sospetto si imbarchi a sua volta, notificandogli il mandato di comparizione in tribunale; Castle incontra anche Tommy ed evita di scoprire la natura del padre, guadagnandosi il rispetto di Gianni Franco; il suo amico promette di occuparsi di Castle e fa mettere una bomba nell'auto di famiglia, ma la macchina viene presa dalla moglie con i figli ed esplode; Castle (che stava arrivando a casa accompagnato dal collega) corre verso l'auto che esplode una seconda volta; il suo corpo non sar\u00e0 mai trovato, perch\u00e9 \u00e8 sopravvissuto per diventare il vigilante \"The Punisher\"!\nDVD.\nIn Italia il film \u00e8 stato distribuito in DVD dalla Quadrifoglio Production nel 2011 e in Blu-ray dalla Terminal Video nel 2013. Esiste inoltre un'ulteriore versione in DVD, prodotta e distribuita dalla Quadrifoglio, pubblicizzata come \"Edizione Restaurata Integrale\" della durata di 99 minuti."}
{"id": "506243", "revid": "37401", "url": "https://it.wikipedia.org/wiki?curid=506243", "title": "Tratto distintivo", "text": "Un tratto distintivo, in fonologia, \u00e8 una particolare propriet\u00e0 di un fonema che lo distingue dagli altri fonemi.\nIn italiano, ad esempio, e si differenziano per un solo tratto distintivo: la sonorit\u00e0. La sonorit\u00e0, infatti, \u00e8 propriet\u00e0 del secondo fonema, non del primo. I tratti distintivi sono utili per descrivere i dettagli dell'articolazione dei foni, per distinguerli, categorizzarli e raggrupparli in classi naturali di suoni simili e per descrivere alcune regole fonologiche che dipendono da tali propriet\u00e0.\nNon sempre per la descrizione di un suono linguistico viene utilizzata tutta la gamma delle sue propriet\u00e0: spesso basta utilizzarne solo alcune e considerare le altre ridondanti. Se guardiamo ad esempio le vocali dell'italiano, la distinzione tra e e tra e pu\u00f2 essere descritta utilizzando il tratto di arretratezza (la cavit\u00e0 orale \u00e8 ristretta dal ritrarsi della lingua): e sono anteriori ([-arretrato]), mentre e sono posteriori ([+arretrato]). La stessa distinzione pu\u00f2 essere descritta utilizzando il tratto di [\u00b1 arrotondato] ([+arrotondato] se le labbra sono protese in avanti): e sono descritte dal tratto [-arrotondato], mentre e sono descritte dal tratto [+arrotondato]. Il secondo tratto pu\u00f2 quindi essere considerato superfluo o ridondante: in italiano per descrivere tale opposizione fonologica basta il tratto di arretratezza.\nSi dice \"pertinente\" il tratto distintivo che concorre a mettere un fonema in opposizione ad un altro; al contrario, si dice \"non pertinente\" o \"ridondante\" quel tratto che non concorre a ci\u00f2. In inglese, ad esempio, le occlusive sorde all'inizio di parola sono aspirate (come in \"pit\", , 'pozzo', o in \"town\", , 'citt\u00e0'), mentre le occlusive sonore, in contesti identici, non si aspirano (come accade per \"bit\", , 'pezzo', o \"down\", ). L'opposizione tra \"bit\" e \"pit\" \u00e8 assicurata dal tratto [\u00b1sonoro], mentre il tratto [\u00b1aspirato] risulta non pertinente, dato che sia in \"pit\" che in \"town\" l'aspirazione \u00e8 obbligata (risultano errate, infatti, le pronunce e ).\nPrendendo spunto dai tratti fonologici, altre branche della linguistica hanno utilizzato la nozione di tratto per descrivere i propri oggetti. Si parla dunque di tratti semantici, tratti azionali ecc.\nTratti principali.\n\u00b1 sillabico.\nIl tratto indica se un suono pu\u00f2 costituire il nucleo di una sillaba. In italiano sono sillabiche solo le vocali, mentre in altre lingue possono esserlo anche le liquide o le nasali.\n\u00b1 consonantico.\nIl tratto indica se l'aria incontra ostacoli nella produzione del suono. Se s\u00ec, si hanno le consonanti, altrimenti l'aria fuoriesce liberamente e si hanno vocali e semivocali.\n\u00b1 sonorante.\nIl tratto indica se durante la produzione del suono l'apparato vocale \u00e8 aperto a sufficienza perch\u00e9 l'aria esca a pressione simile a quella esterna. Se lo \u00e8, si hanno vocali, semiconsonanti e consonanti liquide e nasali, altrimenti l'aria viene sottoposta a una pressione superiore prima di essere rilasciata e si hanno le consonanti ostruenti.\nTratti sullo stato della glottide e sulla cavit\u00e0 nasale.\n\u00b1 sonoro.\nIl tratto indica se durante la produzione del suono le corde vocali sono vicine e quindi vibrano per il flusso d'aria. Se s\u00ec, si hanno i suoni sonori, altrimenti le corde sono separate e non vibrano e si hanno i suoni sordi. Ad esempio, nel contrasto tra e la prima \u00e8 [\u2013sonora], mentre la seconda \u00e8 [+sonora].\n\u00b1 glottide allargata.\nIl tratto indica se c'\u00e8 una grande apertura della glottide causata dallo spostamento delle cartilagini aritenoidi. In italiano non ci sono suoni con glottide allargata. Un esempio di suono con glottide allargata \u00e8 (es. inglese \"hide\").\n\u00b1 glottide compressa.\nIl tratto indica se le corde vocali sono compresse e la loro vibrazione \u00e8 inibita. Se lo sono, si hanno i \"suoni glottidalizzati\".\n\u00b1 corde vocali rigide.\nIl tratto indica se le corde vocali sono tese. Se lo sono, si hanno le ostruenti sorde.\n\u00b1 corde vocali allentate.\nIl tratto indica se le corde vocali sono allentate. Se lo sono, si hanno le ostruenti sonore.\n\u00b1 nasale.\nIl suono \u00e8 [+nasale] se l'aria, dopo essere passata per la glottide, attraversa la cavit\u00e0 nasale, come nelle consonanti nasali o nelle vocali nasalizzate (es. francese \"bon\" [b\u0254\u0303], \"bien\" [bj\u025b\u0303]).\nSe la cavit\u00e0 nasale \u00e8 ostruita dal velo palatale, il suono \u00e8 [\u2013nasale].\nTratti sulla posizione della lingua.\nI seguenti tratti si riferiscono alla posizione della lingua durante la produzione delle vocali.\n\u00b1 alto.\nIl tratto indica se la lingua \u00e8 in alto rispetto alla posizione di riposo (come per le vocali italiane [i] e [u]).\n\u00b1 basso.\nIl tratto indica se la lingua \u00e8 in basso rispetto alla posizione di riposo (come per le vocali italiane [\u025b], [\u0254] e [a]).\n\u00b1 arretrato.\nIl tratto indica se la lingua \u00e8 ritratta rispetto alla posizione di riposo (come per le vocali italiane [u], [o], [\u0254] e [a]).\n\u00b1 ATR.\nATR sta per \"advanced tongue root\" (radice della lingua avanzata): i suoni [+ATR] prevedono che la radice lingua sia spostata in avanti (e quindi che la cavit\u00e0 faringea sia pi\u00f9 allargata). In italiano, [i], [u], [e] e [o] sono [+ATR], [\u025b] e [\u0254] invece sono [\u2013ATR].\nTratti sul modo di articolazione.\n\u00b1 teso.\nUn suono \u00e8 teso se i muscoli della lingua sono particolarmente tesi durante la sua articolazione. In turco questo tratto \u00e8 distintivo (ad esempio, i e \u0131 in turco sono distinte dal tratto [\u00b1 teso]).\n\u00b1 continuo.\nUn suono \u00e8 continuo se l'aria pu\u00f2 fuoriuscire dalla cavit\u00e0 orale in modo che il suono sia prolungato nel tempo. [s] \u00e8 [+continuo], [p] \u00e8 [-continuo].\n\u00b1 rilascio ritardato.\nLa produzione di un suono a rilascio ritardato \u00e8 composta da due fasi successive: una in cui l'aria \u00e8 trattenuta e un'altra in cui fuoriesce liberamente. I suoni a rilascio ritardato sono le consonanti affricate (es. [\u02a6], [\u02a3], [\u02a7], [\u02a4]).\n\u00b1 laterale.\nDurante la produzione di un suono laterale il flusso dell'aria \u00e8 bloccato dalla lingua al centro, come nella produzione di [l] e [\u028e].\n\u00b1 stridulo.\nDurante la produzione di un suono stridulo il flusso dell'aria passa in una piccola fessura tra due superfici molto ravvicinate, come nei suoni [f], [v], [s], [z], [\u0283], [\u0292], [\u02a6], [\u02a3], [\u02a7], [\u02a4].\n\u00b1 distribuito.\nIl tratto distribuito permette una distinzione tra suoni come [f] e [\u0278]: nel primo, rispetto al secondo, l'area di contatto tra gli organi articolatori che ostruiscono il flusso d'aria, \u00e8 molto grande (quindi \u00e8 [+distribuito]).\nTratti sul punto di articolazione.\n\u00b1 coronale.\nLa parte coronale della lingua \u00e8 in alto rispetto alla posizione di riposo, come per le consonanti italiane [t] e [d].\n\u00b1 anteriore.\nLa regione alveolare \u00e8 ostruita, come per le consonanti italiane [p] e [t].\nTratti sulla posizione delle labbra.\n\u00b1 arrotondato.\nI suoni arrotondati prevedono un arrotondamento delle labbra, che vengono protese in avanti. In italiano gli unici suoni [+arrotondati] sono le vocali [u], [o], [\u0254] e la semivocale [w]."}
{"id": "506247", "revid": "110157", "url": "https://it.wikipedia.org/wiki?curid=506247", "title": "Diocesi di Sant Feliu de Llobregat", "text": "La diocesi di Sant Feliu de Llobregat (in latino: \"Dioecesis Sancti Felicis de Llobregat\") \u00e8 una sede della Chiesa cattolica in Spagna suffraganea dell'arcidiocesi di Barcellona. Nel 2017 contava 892.600 battezzati su 1.007.904 abitanti. \u00c8 retta dal vescovo Agust\u00edn Cort\u00e9s Soriano.\nTerritorio.\nLa diocesi si trova in Catalogna e comprende per intero le comarche di Garraf e di Alt Pened\u00e8s, la quasi totalit\u00e0 della comarca di Baix Llobregat, ed alcuni comuni delle comarche di Anoia e di Vall\u00e8s Occidental.\nSede vescovile \u00e8 la citt\u00e0 di Sant Feliu de Llobregat, dove si trova la cattedrale di San Lorenzo (\"Catedral de Sant Lloren\u00e7\").\nNella diocesi si trovano anche due basiliche: il celebre santuario mariano del monastero di Montserrat, e la basilica di Santa Maria a Vilafranca del Pened\u00e8s.\nIl territorio si estende su 1.610\u00a0km\u00b2 ed \u00e8 suddiviso in 9 arcipresbiterati e in 123 parrocchie.\nStoria.\nLa diocesi \u00e8 stata eretta il 15 giugno 2004 con la bolla \"Varia inter munera\" di papa Giovanni Paolo II, ricavandone il territorio dall'arcidiocesi di Barcellona.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.007.904 persone contava 892.600 battezzati, corrispondenti all'88,6% del totale."}
{"id": "506248", "revid": "92723", "url": "https://it.wikipedia.org/wiki?curid=506248", "title": "Diocesi di Terrassa", "text": "La diocesi di Terrassa (in latino: \"Dioecesis Terrassensis\") \u00e8 una sede della Chiesa cattolica in Spagna suffraganea dell'arcidiocesi di Barcellona. Nel 2020 contava 1.250.927 battezzati su 1.302.272 abitanti. \u00c8 retta dal vescovo Salvador Cristau Coll.\nTerritorio.\nLa diocesi comprende parte della provincia di Barcellona.\nSede vescovile \u00e8 la citt\u00e0 di Terrassa, dove si trova la cattedrale dello Spirito Santo.\nIl territorio \u00e8 suddiviso in 11 arcipresbiterati e in 121 parrocchie.\nStoria.\nLa diocesi \u00e8 stata eretta il 15 giugno 2004 con la bolla \"Christifidelium salutem\" di papa Giovanni Paolo II, ricavandone il territorio dall'arcidiocesi di Barcellona.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.302.272 persone contava 1.250.927 battezzati, corrispondenti al 96,1% del totale."}
{"id": "506249", "revid": "339392", "url": "https://it.wikipedia.org/wiki?curid=506249", "title": "One Way Ticket to Hell... And Back", "text": ""}
{"id": "506250", "revid": "92723", "url": "https://it.wikipedia.org/wiki?curid=506250", "title": "Ordinariato militare in Spagna", "text": "Lordinariato militare in Spagna \u00e8 un ordinariato militare della Chiesa cattolica per la Spagna. \u00c8 retto dall'arcivescovo Juan Antonio Azn\u00e1rez Cobo.\nVicariati e parrocchie.\nL'ordinariato \u00e8 articolato in 5 vicariati, corrispondenti ai cinque corpi militari delle Forze Armate spagnole: Esercito, Marina, Aviazione, Guardia Civil, Difesa e Servizi di informazione.\nLa giurisdizione si estende, oltre ai cappellani militari, a 13 parrocchie castrensi presso siti militari spagnoli.\nL'ordinariato possiede a Madrid una propria cattedrale, la chiesa del Sacramento.\nInoltre l'ordinariato ha un seminario proprio, il Collegio sacerdotale castrense Giovanni Paolo II, con sede a Madrid.\nStoria.\nLa giurisdizione castrense era gi\u00e0 esistente in Spagna nel primo terzo del XVI secolo e fu progressivamente regolamentata durante i secoli XVI e XVII, fino al breve di papa Clemente XII del 7 febbraio 1736.\nIl breve \"Apostolicae benignitatis\" di papa Clemente XIII del 10 marzo 1762 assoggett\u00f2 i cappellani militari al patriarca delle Indie Occidentali il cui titolo andava appannaggio dei Vicari generali dell'esercito. Altri brevi sulla giurisdizione ecclesiastica militare spagnola furono emanati dallo stesso Clemente XIII il 14 marzo 1764 e da papa Pio VII il 12 giugno 1807.\nVacante dal 1930, al tempo della Seconda repubblica il vicariato castrense fu soppresso dalla Santa sede il 30 marzo 1933.\nFu ristabilito il 5 agosto 1950, sulla base di una convenzione stipulata a Roma fra la Santa Sede e il governo spagnolo e confermato dal Concordato del 1953.\nSuccessivamente, il 3 agosto 1979 \u00e8 stato firmato tra Santa Sede e Spagna un nuovo accordo sull'Assistenza religiosa alle Forze Armate.\nIl 21 aprile 1986 il vicariato castrense \u00e8 stato elevato ad ordinariato militare con la costituzione apostolica \"Spirituali militum curae\" di papa Giovanni Paolo II.\nIl 14 novembre 1987 la Congregazione per i vescovi ha approvato gli statuti dell'ordinariato militare, previsti dalla \"Spirituali militum curae\"; l'articolo 1 stabilisce che la denominazione ufficiale in lingua spagnola \u00e8 quella di \"Arzobispado Castrense de Espa\u00f1a\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "506251", "revid": "324090", "url": "https://it.wikipedia.org/wiki?curid=506251", "title": "Giulio (vescovo di Firenze)", "text": "Il suo episcopato si svolse in un periodo di tensione dovuta alle lotte fra le fazioni del papa e dell'imperatore Federico Barbarossa, che videro scontrarsi Adriano IV contro gli antipapi Alessandro III e Vittore IV.\nIn particolare sostenne sempre il pontefice legittimo e per questo, dopo che a Firenze prevalse la fazione imperiale, fu deposto in favore di un vescovo chiamato Zanobi nel 1161.\nDopo essere stato costretto a ritirarsi nel Mugello, riottenne per\u00f2 presto la sua carica, forse adattandosi alle circostanze e rinunciando a prendere parte diretta nella lotta all'antipapa.\nTerminato lo \"\"scisma\" fu incaricato dal nuovo papa Alessandro III di riportare in seno alla chiesa gli \"scismatici\"\", nel 1170.\nSecondo il \"Codice Bullettone\", un voluminoso codice della Curia vescovile che riporta un registro dei beni immobili episcopali e degli atti ad essi relativi, le finanze nel periodo del suo episcopato furono disastrose, tanto che il vescovo dovette anche contrarre dei mutui con i banchieri per pagare le decime."}
{"id": "506255", "revid": "14002", "url": "https://it.wikipedia.org/wiki?curid=506255", "title": "Diocesi di Sig\u00fcenza", "text": ""}
{"id": "506256", "revid": "92723", "url": "https://it.wikipedia.org/wiki?curid=506256", "title": "Diocesi di Jaca", "text": "La diocesi di Jaca () \u00e8 una sede della Chiesa cattolica in Spagna suffraganea dell'arcidiocesi di Pamplona. Nel 2019 contava 48.900 battezzati su 49.600 abitanti. \u00c8 retta dal vescovo Juli\u00e1n Ruiz Martorell.\nTerritorio.\nLa diocesi comprende parte delle province aragonesi di Huesca e Saragozza, nonch\u00e9 il villaggio di Petilla de Arag\u00f3n che appartiene alla Navarra.\nSede vescovile \u00e8 la citt\u00e0 di Jaca, dove si trova la cattedrale di San Pietro (\"San Pedro\").\nIl territorio \u00e8 eminentemente rurale: due soli centri, Jaca e Sabi\u00f1\u00e1nigo, superano i 5.000 abitanti e annoverano oltre la met\u00e0 dell'intera popolazione diocesana. La restante parte \u00e8 dispersa in 201 nuclei abitati.\nIl territorio si estende su 5.896\u00a0km\u00b2 ed \u00e8 suddiviso in 181 parrocchie, raggruppate in 4 arcipresbiterati: Biescas, Erla-Uncastillo, Sabi\u00f1\u00e1nigo, Jaca-Berd\u00fan.\nStoria.\nNel X secolo i territori dell'odierna diocesi appartenevano al regno di Navarra. Nel 922 Galindo, vescovo di Pamplona, considerando troppo ampia la propria diocesi, consacr\u00f2 tre nuovi vescovi per la contea d'Aragona, fra cui Ferriolo, che ricevette il titolo di vescovo di Sasave, monastero della \"Valle de Lubierre\" che divenne sede vescovile.\nNel 1077 il re Sancho Ram\u00edrez elev\u00f2 il villaggio (\"villa\") di Jaca a citt\u00e0, facendone la prima capitale d'Aragona e stabilendovi la sede episcopale, suffranea dell'arcidiocesi di Tarragona. Primo vescovo fu Garc\u00eda Ram\u00edrez, fratello del re, cui segu\u00ec il vescovo Pedro.\nInfatti, il 19 novembre 1096 Huesca fu riconquistata dal re Pietro I d'Aragona (1094-1104), che ne fece la nuova capitale del regno. Nell'ottobre del 1097 il vescovo Pedro di Jaca trasfer\u00ec la sede della diocesi aragonese a Huesca, decisione confermata l'11 maggio 1098 da papa Urbano II. Tuttavia la sede di Jaca non fu completamente soppressa, poich\u00e9 mantenne la propria cattedrale e il capitolo dei canonici. Da questo momento la diocesi ebbe il doppio nome di \"diocesi di Huesca e Jaca\".\nLa separazione delle due diocesi fu sancita da una bolla di papa Pio V del 18 giugno 1571, che ebbe effetto a partire dall'8 marzo 1573, dando cos\u00ec origine alla presente diocesi, suffraganea dell'arcidiocesi di Saragozza, e alla diocesi di Huesca.\nNel 1785 al territorio della diocesi si aggiunse l'arcipresbiterato della Valdonsella, che prima apparteneva alla diocesi di Pamplona e che fin dal Medioevo era conteso fra le due diocesi.\nIl 2 settembre 1955, facendo seguito al concordato del 1953 che stabiliva di far coincidere i limiti delle diocesi con quelli delle province civili, furono rivisti i confini con le diocesi vicine: la diocesi di Jaca ha acquisito l'arcipresbiterato di Broto dalla diocesi di Huesca e altre 4 parrocchie dall'arcidiocesi di Saragozza, e ha ceduto la parrocchia di Eres alla stessa Huesca.\nL'11 agosto 1956 \u00e8 entrata a far parte della provincia ecclesiastica di Pamplona.\nDal 23 ottobre 2003 \u00e8 unita \"in persona episcopi\" alla diocesi di Huesca, pur rimanendo distinte le rispettive province ecclesiastiche.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 49.600 persone contava 48.900 battezzati, corrispondenti al 98,6% del totale."}
{"id": "506257", "revid": "14002", "url": "https://it.wikipedia.org/wiki?curid=506257", "title": "Arcidiocesi di Pamplona y Tudela", "text": ""}
{"id": "506258", "revid": "2218124", "url": "https://it.wikipedia.org/wiki?curid=506258", "title": "Budella alla sestese", "text": "Le budella alla sestese sono un piatto a base di carne di maiale tipico di Sesto Fiorentino.\nNonostante le sempre maggiori difficolt\u00e0 di reperimento delle budella, ormai acquistabili in poche macellerie della cittadina, su prenotazione ed a prezzo relativamente caro, la ricetta \u00e8 ancora molto popolare tra i sestesi.\nLe budella, dopo un'opportuna ed accurata pulitura che deve essere effettuata rovesciandole pi\u00f9 volte e risciacquandole prima in acqua fredda e poi bollente, vengono cucinate come un normale bollito con i cosiddetti odori (carota, sedano, cipolla, basilico), pomodoro, cannella, sale e pepe.\nA met\u00e0 cottura si aggiunge il cavolo verza da servire insieme alle budella ben calde che possono essere accompagnate, se lo si desidera, da un contorno di sottaceti."}
{"id": "506259", "revid": "633110", "url": "https://it.wikipedia.org/wiki?curid=506259", "title": "Cordite", "text": "La cordite \u00e8 un tipo di polvere da sparo, un esplosivo a basso potere dirompente a base di nitroglicerina, nitrocellulosa e oli minerali, usato essenzialmente per le cariche di lancio nelle armi da fuoco, da quelle portatili alle artiglierie navali. \nVenne sviluppato e prodotto nel Regno Unito dal 1889 per sostituire la polvere nera come propellente militare. Come l'originaria polvere da sparo, la cordite \u00e8 classificato come deflagrante, o esplosivo non detonante.\nIl nome deriva dal fatto che tale sostanza \u00e8 spesso prodotta in fili, tubi, o cordicelle.\nLa cordite fu sintetizzata sul finire del XIX secolo, dai chimici inglesi James Dewar e Frederick Abel, modificando opportunamente un esplosivo simile, chiamato balistite.\nTanto simile che l'inventore di quest'ultima sostanza, lo svedese Alfred Nobel, intent\u00f2 una causa legale contro i due chimici inglesi, per sottrazione di brevetto. Nobel, tuttavia, perse la causa.\nL'uso della cordite \u00e8 generalmente obsoleto, e quasi non pi\u00f9 in produzione. \u00c8 stata sostituita da altri propellenti, come ad esempio la serie degli \"Improved Military Rifle\" (IMR) o il \"WC844 ball propellant\", anche se in termini generici ed extra-specialistici il nome viene tuttora usato. \nLa cordite \u00e8 stata utilizzata in \"Little Boy\", la bomba atomica sganciata su Hiroshima, in Giappone durante la seconda guerra mondiale, sparando con cordite un pezzo subcritico di U-235 contro un altro, in un cilindro metallico, per formare una massa supercritica."}
{"id": "506262", "revid": "547034", "url": "https://it.wikipedia.org/wiki?curid=506262", "title": "Dorothea Lange", "text": " Il suo nome alla nascita era Dorothea Margaretta Nutzhorn, ma decise di farsi chiamare Dorothea Lange, prendendo il cognome della madre.\nBiografia.\nNel 1902, a soli 7 anni, fu colpita dalla poliomielite, che le caus\u00f2 un deficit permanente alla gamba destra. Dorothea Lange reag\u00ec al suo handicap con estrema determinazione, studiando fotografia a New York con Clarence White e collaborando con diversi studi, come quello, celebre, di Arnold Genthe. \nNel 1918 part\u00ec per una spedizione fotografica attraverso il mondo. Quando i soldi finirono si ferm\u00f2 a San Francisco, aprendo un suo studio personale e diventando parte integrante della vita della citt\u00e0, fino alla morte. Proprio l\u00ec dove Genthe aveva costruito il suo successo, prima di spostarsi a New York, Dorothea Lange consolid\u00f2 il suo futuro: spos\u00f2 il pittore Maynard Dixon ed ebbe due figli, Daniel (1925) e John (1928). La Lange frequent\u00f2 alcuni dei fotografi fondatori del Gruppo F/64, ma non ader\u00ec mai formalmente al gruppo. \u00c8 invece sicuramente una fotografa che ader\u00ec alla filosofia della \"straight photography\".\nLa sua capillare opera di ricognizione tra disoccupati e senzatetto della California suscit\u00f2 le immediate attenzioni della \"Rural Resettlement Administration\", organismo federale di monitoraggio della crisi destinata, in seguito, a diventare l\"'FSA\" (\"Farm Security Administration\"). Fotograf\u00f2 i contadini che avevano abbandonato le campagne a causa del Dust Bowl, le tempeste di sabbia che avevano desertificato km\u00b2 di terreni agricoli degli Stati Uniti. Le sue foto attrassero l'attenzione di Paul Schuster Taylor, economista della universit\u00e0 della California, che le commission\u00f2 un'ampia documentazione fotografica.\nTra il 1935 e il 1939, fece un gran numero di \"reportage\", sempre sulla condizione di immigrati, braccianti e operai. Il 1935 fu anche l'anno in cui Dorothea divorzi\u00f2 da Dixon, sposando Paul Taylor che divenne l'uomo-chiave della sua attivit\u00e0 professionale: ai \"reportage\" fotografici della moglie, Taylor contribu\u00ec con interviste, raccolte di dati e analisi statistiche. Nel 1947 collabor\u00f2 alla nascita dell'agenzia Magnum e nel 1952 fu tra i fondatori della rivista Aperture.\nAlcuni scatti di Dorothea Lange, grazie alla frequente pubblicazione dei suoi lavori nelle riviste dell'epoca, diventarono molto famosi. Su tutte, \"Migrant mother\" fu probabilmente quella che tutt'oggi viene considerata un'icona della storia della fotografia: il soggetto \u00e8 Florence Leona Christie Thompson, una donna di 32 anni, madre di sette figli, immortalata nei pressi di un campo di piselli in California (il titolo originale, infatti, \u00e8 \"Destitute Pea Picker\"). Esiste un curioso fatto che riguarda questa fotografia: nello scatto originale (conservato alla Library of Congress di Washington), appare il dito di una mano in basso a destra, che per\u00f2 nella foto andata in diffusione di stampa \u00e8 stato ritoccato. Sul sito della Library of Congress \u00e8 possibile visionarle entrambe.\nA causa delle cattive condizioni di salute in cui vers\u00f2 negli ultimi anni di vita, la sua attivit\u00e0 sub\u00ec una brusca battuta d'arresto. Mor\u00ec a 70 anni per un cancro alla trachea"}
{"id": "506263", "revid": "14002", "url": "https://it.wikipedia.org/wiki?curid=506263", "title": "Diocesi di Albarracin", "text": ""}
{"id": "506264", "revid": "14002", "url": "https://it.wikipedia.org/wiki?curid=506264", "title": "Diocesi di Teruel y Albarrac\u00edn", "text": ""}
{"id": "506265", "revid": "14002", "url": "https://it.wikipedia.org/wiki?curid=506265", "title": "Diocesi di L\u00e9rida", "text": ""}
{"id": "506266", "revid": "14002", "url": "https://it.wikipedia.org/wiki?curid=506266", "title": "Diocesi di Teruel", "text": ""}
{"id": "506267", "revid": "14002", "url": "https://it.wikipedia.org/wiki?curid=506267", "title": "Diocesi di Mondo\u00f1edo", "text": ""}
{"id": "506268", "revid": "14002", "url": "https://it.wikipedia.org/wiki?curid=506268", "title": "Diocesi di Segorbe", "text": ""}
{"id": "506269", "revid": "92723", "url": "https://it.wikipedia.org/wiki?curid=506269", "title": "Diocesi di Segorbe-Castell\u00f3n de la Plana", "text": "La diocesi di Segorbe-Castell\u00f3n de la Plana (in latino: \"Dioecesis Segobricensis-Castellionensis\") \u00e8 una sede della Chiesa cattolica in Spagna suffraganea dell'arcidiocesi di Valencia. Nel 2017 contava 389.400 battezzati su 494.325 abitanti. \u00c8 retta dal vescovo Casimiro L\u00f3pez Llorente.\nTerritorio.\nLa diocesi comprende per intero la provincia di Castell\u00f3n e il comune di G\u00e1tova nella provincia di Valencia.\nSede vescovile \u00e8 la citt\u00e0 di Segorbe, dove si trova la cattedrale dell'Assunzione di Maria Vergine. A Castell\u00f3n de la Plana sorge la concattedrale di Santa Maria. Nel territorio diocesano sorgono altre tre basiliche minori: la basilica del Salvatore a Burriana, la basilica di San Pasquale Bayl\u00f3n a Vila-real, e la basilica di Santa Maria di Lled\u00f3 a Castell\u00f3n de la Plana.\nIl territorio si estende su una superficie di 4.350\u00a0km\u00b2 ed \u00e8 suddiviso in 146 parrocchie, raggruppate in 14 arcipresbiterati, a loro volta raggruppati in 4 vicariati.\nStoria.\nLa diocesi di Segorbe fu eretta nel VI secolo. Bench\u00e9 alcuni storici abbiano avanzato ipotesi secondo le quali la fondazione della diocesi rimonterebbe a secoli precedenti, non vi sono riscontri documentali prima del 589, anno il cui il vescovo Pr\u00f3culo prese parte al terzo concilio di Toledo.\nAll'inizio dell'VIII secolo Segorbe sub\u00ec l'invasione musulmana, che comport\u00f2 l'abbandono della sede e l'interruzione della successione episcopale, che riprender\u00e0 solo nell'ultimo quarto del XII secolo.\nNell'anno 1200 fu consacrata come cattedrale la chiesa del Santissimo Salvatore di Albarrac\u00edn. Negli anni quaranta del XIII secolo, dopo la riconquista della citt\u00e0 di Valencia (1238) iniziarono le controversie in merito ai confini diocesani. In questo periodo i vescovi acquisirono importanza e diritti. Nel 1247 il vescovo s'impossess\u00f2 di Segorbe e vi eresse una nuova cattedrale. Nel 1259 la Santa Sede sanc\u00ec l'unione delle due diocesi sotto il nome di diocesi di Segorbe-Albarrac\u00edn, unite definitivamente nei primi anni sessanta dello stesso secolo con la bolla \"Petitio Vestra\" di papa Alessandro IV.\nNel XIII secolo l'elezione del vescovo era di competenza del capitolo, anche se il diritto era contrastato dal potere regio. Miguel S\u00e1nchez non pot\u00e9 prendere possesso della cattedra vescovile a cui era stato legittimamente eletto, perch\u00e9 il re d'Aragona appoggiava un altro candidato.\nNel XIV secolo ci furono altri contrasti con gli ordini militari di Montesa e di Calatrava per le decime di alcuni luoghi, di cui la diocesi aveva necessit\u00e0 anche per finanziare la fabbrica delle due cattedrali, che continuava dal secolo precedente e si protrarr\u00e0 fino al primo quarto del XVI secolo. El\u00edas de Perigueux, nel 1347 fu il primo vescovo eletto dal papa.\nLa diocesi si divise, dando origine alla diocesi di Albarrac\u00edn e alla presente diocesi di Segorbe il 21 luglio 1577.\nAll'inizio del XVII secolo il vescovo Pedro Gin\u00e9s de Casanova riorganizz\u00f2 le parrocchie della diocesi e pose mano a nuove fondazioni religiose. Negli anni settanta dello stesso secolo fu istituito il seminario diocesano.\nNotevole fu poi il lungo episcopato di Lorenzo G\u00f3mez de Ahedo (1784-1809) che consolid\u00f2 il seminario, trasfer\u00ec l'ospedale e il cimitero a nuove sedi e si impegn\u00f2 a favore della biblioteca del seminario e dell'archivio diocesano. Appassionato di agraria e botanica, diede impulso a nuove coltivazioni. Ricostru\u00ec la cattedrale in forme neoclassiche.\nInteressante fu anche la figura del domenicano Domingo Canubio Alberto, vescovo a met\u00e0 del XIX secolo, professore di filosofia e teologia, che diede incremento al culto della Vergine e dei santi. Predic\u00f2 personalmente il dogma dell'Immacolata Concezione nel 1854, primo in Spagna. Durante un'epidemia di colera soccorse personalmente gli ammalati.\nIl suo successore Joaqu\u00edn Hern\u00e1ndez y Herrero riorganizz\u00f2 la diocesi in parrocchie e arcipresbiterati.\nIl XIX secolo si concluse con il memorabile episcopato di Francisco de As\u00eds Aguilar y Serrat, fondatore di numerose opere sociali, come la Cassa di risparmio, scrittore e giornalista, fondatore del bollettino diocesano. Prese parte contro l'anticlericalismo del suo tempo e difese il diritto della Chiesa di intervenire in politica.\nIl vescovo Miguel Serra Sucarrats fu incarcerato all'inizio della guerra civile nel 1936 e martirizzato il 9 agosto dello stesso anno. La ricostruzione della diocesi, che rest\u00f2 vacante fino al 1944 fu affidata a Ram\u00f3n Sanahuja y Marc\u00e9.\nIl 31 maggio 1960 per effetto della bolla \"Illas in Ecclesia\" di papa Giovanni XXIII la chiesa di Santa Maria di Castell\u00f3n de la Plana \u00e8 stata elevata a concattedrale e la diocesi ha assunto il presente nome di diocesi di Segorbe-Castell\u00f3n de la Plana.\nLo stesso giorno, in forza del decreto \"Quum sollemnibus Conventionibus\" della Congregazione Concistoriale, per far coincidere i confini ecclesiastici con quelli delle province civili, come stabilito dal concordato del 1953, la diocesi ha ceduto all'arcidiocesi di Valencia le parrocchie entro i confini della provincia di Valencia, e contestualmente ha acquisito tutte le parrocchie della diocesi di Tortosa appartenenti alla provincia di Castell\u00f3n.\nIl 12 maggio 1961, con la lettera apostolica \"Valde expedit\", papa Giovanni XXIII ha proclamato la Beata Maria Vergine \"de Antro Sancto\" (in spagnolo: la \"Virgen de la Cueva Santa\") e San Pasquale Bayl\u00f3n patroni principali della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 494.325 persone contava 389.400 battezzati, corrispondenti al 78,8% del totale."}
{"id": "506270", "revid": "14002", "url": "https://it.wikipedia.org/wiki?curid=506270", "title": "Diocesi di Pamplona", "text": ""}
{"id": "506272", "revid": "92723", "url": "https://it.wikipedia.org/wiki?curid=506272", "title": "Diocesi di Segovia", "text": "La diocesi di Segovia (in latino: \"Dioecesis Segobiensis\") \u00e8 una sede della Chiesa cattolica in Spagna suffraganea dell'arcidiocesi di Valladolid. Nel 2020 contava 147.755 battezzati su 153.129 abitanti. \u00c8 retta dal vescovo C\u00e9sar Augusto Franco Mart\u00ednez.\nTerritorio.\nLa diocesi comprende la provincia di Segovia.\nSede vescovile \u00e8 la citt\u00e0 di Segovia, dove si trova la cattedrale dell'Assunzione di Maria Vergine.\nIl territorio \u00e8 suddiviso in 339 parrocchie, raggruppate in 9 arcipresbiterati: Segovia, Cu\u00e9llar, Ayll\u00f3n-Riaza, La Granja-San Medel, Cantalejo-Fuentidue\u00f1a, Fuentepelayo, Sep\u00falveda-Pedraza, Abades-Villacast\u00edn, Coca-Santa Mar\u00eda la Real de Nieva.\nStoria.\nLa diocesi fu eretta nel 527, quando Montano arcivescovo di Toledo elesse un vescovo per Segovia, il cui nome resta ignoto, scorporandola dalla diocesi di Palencia.\nAlcuni successori sono ricordati dagli atti dei Concili di Toledo.\nNell'epoca visigotica si diffuse a Segovia l'eresia ariana.\nSuccessivamente, a seguito dell'invasione araba, la successione episcopale fu probabilmente interrotta. Nel 940 \u00e8 menzionato il vescovo Ilderedo, ma \u00e8 probabile che i vescovi in questo periodo risiedessero fuori dalla diocesi, nei territori controllati dai cristiani.\nNel 1071 i saraceni distrussero le chiese di Segovia, che otto anni dopo, nel 1079 fu riconquistata da Alfonso VI di Castiglia. Rinacque allora la vita religiosa e la successione episcopale riprende nel 1110. Nel 1123 papa Callisto II conferm\u00f2 con una bolla il ristabilimento della sede e assegn\u00f2 alla diocesi nuovi confini.\nDurante il XII secolo furono ricostruite molte chiese, compresa la cattedrale antica che fu consacrata il 16 luglio 1228.\nIl periodo d'oro della diocesi fu nel XV secolo, quando furono fondati importanti monasteri e Segovia vide la presenza di personaggi di primo piano, como san Vincenzo Ferrer che perdic\u00f2 in citt\u00e0 e un giovane Tom\u00e1s de Torquemada. Nel 1474 fu incoronata a Segovia Isabella di Castiglia.\nAgli inizi del XVI secolo la guerra danneggi\u00f2 la cattedrale, cosicch\u00e9 nel 1525 si intraprese la costruzione di una nuova cattedrale, consacrata il 15 agosto 1558 senza che fosse completamente terminata.\nLa peste del 1598 diede inizio ad un periodo di decadenza, che si estender\u00e0 per i secoli XVII e XVIII, mentre nel XIX secolo molte chiese romaniche di Segovia furono demolite.\nIl 4 luglio 1857 la diocesi entr\u00f2 a far parte della provincia ecclesiastica dell'arcidiocesi di Valladolid.\nNel 1953 i confini diocesani furono adattati a quelli della provincia civile: furono cedute 16 parrocchie all'arcidiocesi di Valladolid, 4 all'arcidiocesi di Burgos e 3 alla diocesi di Avila e in cambio furono aggregate alla diocesi 11 parrocchie appartenute alla diocesi di Avila, 1 appartenuta all'arcidiocesi di Burgos e 15 alla diocesi di Sig\u00fcenza.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 153.129 persone contava 147.755 battezzati, corrispondenti al 96,5% del totale."}
{"id": "506273", "revid": "110157", "url": "https://it.wikipedia.org/wiki?curid=506273", "title": "Chiesa di Santa Maria degli Ughi", "text": "La chiesa di Santa Maria degli Ughi, conosciuta anche come Santa Maria Primerana era un antico luogo di culto cattolico di Firenze, situato nell'attuale piazza Strozzi.\nStoria.\nLa chiesetta era stata fondata forse nel IX secolo ed era nota soprattutto per la sua campana, che suonava alle tre di notte per segnalare l'ora della fine di qualsiasi lavoro, trovandosi nella trafficatissima zona del Mercato Vecchio. Una prima menzione risale al 1153.\nLa campana suon\u00f2 anche la notte dell'11 dicembre 1529, durante l'assedio di Firenze, dando il segnale della sortita delle milizie fiorentine. Questo episodio \u00e8 rimasto celebre col nome di \"Incamiciata\".\nDurante la costruzione del duomo di Santa Maria del Fiore, la chiesa di Santa Maria degli Ughi funzion\u00f2 da cattedrale. Gli Ughi erano una delle pi\u00f9 antiche famiglie fiorentine e furono annoverati fra i Grandi; da loro ebbe il nome anche il colle di Montughi, presso Careggi, ove avevano le propriet\u00e0 di campagna.\nQui si riuniva la Compagnia dei Ciabattini.\nLa chiesetta dall'armoniosa facciata, venne sconsacrata nel 1785 dalla riforma di Pietro Leopoldo, che soprattutto in questa zona del centro storico ridusse le chiese tagliando quelle dalla giurisdizione e rendita limitata.\nIn seguito venne utilizzata dagli Strozzi come cappella privata (chiamata Madonna del Buonconsiglio e situata in posizione pi\u00f9 avanzata rispetto alla primitiva chiesa), ma venne demolita alla fine dell'Ottocento assieme alle costruzioni vicine nell'ambito del Risanamento della zona del Mercato Vecchio. Al posto della chiesa nacque il Palazzo Mattei, un \"palazzone\" ottocentesco piuttosto anonimo.\nDescrizione.\nSulla semplice facciata a capanna si apriva il portale, sulla cui architrave si trovava un'iscrizione che ne attribuiva la fondazione nell'anno 500 a un fantomatico \"papa Pelagio\". Aveva un rosoncino, con una vetrata mariana in cui si leggeva \"Primerana Maria - Maria Primerana\", che diede adito alla leggenda secondo cui fosse stata la prima chiesa dedicata alla Vergine a Firenze e che avesse goduto del titolo di cattedrale, con il privilegio di poter suonare per prima le campane il Sabato santo: tuttavia si trattava di una consuetudine relativamente recente, che non \u00e8 riportata prima del XV secolo, anzi in testi anteriori (ad esempio nel 1327) una tale usanza \u00e8 genericamente proibita.\nLa chiesa era di piccole proporzioni e vi si trovavano alcune opere d'arte, tra cui un\"Annunciazione\", attribuita nientemeno che al romano Pietro Cavallini, e un affresco sopra l'arco della porta di Domenico Ghirlandaio. Una delle sue campane era attribuita al Caparra."}
{"id": "506275", "revid": "14002", "url": "https://it.wikipedia.org/wiki?curid=506275", "title": "Diocesi di Islas Canarias", "text": ""}
{"id": "506277", "revid": "92723", "url": "https://it.wikipedia.org/wiki?curid=506277", "title": "Diocesi di Asidonia-Jerez", "text": "La diocesi di Asidonia-Jerez o diocesi di Jerez de la Frontera (in latino: \"Dioecesis Assidonensis-Ierezensis\") \u00e8 una sede della Chiesa cattolica in Spagna suffraganea dell'arcidiocesi di Siviglia. Nel 2019 contava 460.000 battezzati su 542.445 abitanti. \u00c8 retta dal vescovo Jos\u00e9 Rico Pav\u00e9s.\nTerritorio.\nLa diocesi comprende tre comarche nella parte settentrionale della provincia di Cadice: Campi\u00f1a de Jerez, Costa Noroeste de C\u00e1diz e Sierra de C\u00e1diz e il municipio di El Puerto de Santa Mar\u00eda, nella comarca Bah\u00eda de C\u00e1diz, per un totale di 25 municipi.\nSede vescovile \u00e8 la citt\u00e0 di Jerez de la Frontera, dove si trova la cattedrale del Santissimo Salvatore.\nIl territorio \u00e8 suddiviso in 85 parrocchie.\nStoria.\nLa diocesi \u00e8 stata eretta il 3 marzo 1980 con la bolla \"Archiepiscopus Hispalensis\" di papa Giovanni Paolo II, ricavandone il territorio dall'arcidiocesi di Siviglia ed in minima parte dalla diocesi di Cadice e Ceuta.\nIl nome di Asidonia aggiunto a quello della sede, Jerez, si riferisce alla citt\u00e0 di Medina-Sidonia, sede vescovile fino al 1146.\nIl 10 dicembre 1986, con la lettera apostolica \"Beatorum caelitum\", papa Giovanni Paolo II ha confermato il beato (oggi santo) Juan Grande Rom\u00e1n, che visse e mor\u00ec a Jerez, patrono della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 542.445 persone contava 542.445 battezzati, corrispondenti all'84,8% del totale."}
{"id": "506278", "revid": "324090", "url": "https://it.wikipedia.org/wiki?curid=506278", "title": "Bernardo (vescovo di Firenze)", "text": "Biografia.\nIn precedenza fu priore della basilica di San Lorenzo almeno dal 1176, perch\u00e9 il 28 novembre di quell'anno papa Alessandro III gli indirizz\u00f2 una bolla con la quale assunse la sua chiesa sotto la protezione apostolica e le conferm\u00f2 tutti i possessi.\nDivenuto vescovo, a lui \u00e8 indirizzata una bolla di papa Lucio III datata 29 dicembre 1182 con la quale si confermava l'appartenenza alla diocesi di Firenze della pieve di Poggibonsi.\nUn altro accordo da lui siglato fu quello tra i monaci di Santa Trinita e i parrocchiani di Santa Maria degli Ughi (dove oggi si trova Piazza Strozzi), circa i confini parrocchiali.\nNel 1187 ci \u00e8 stata tramandata la sua presenza alla consacrazione della chiesa di San Donato a Torri, fatta da Gherardo, arcivescovo di Ravenna.\nIl suo episcopato dur\u00f2 fino al 1189, a lui successe Pietro, ma secondo alcune fonti esistette anche un vescovo di nome Pagano tra il 1187 e il 1190, in contrasto con quanto riportato dalle fonti principali, per cui l'esistenza di questa figura rimane tuttora incerta."}
{"id": "506283", "revid": "2184720", "url": "https://it.wikipedia.org/wiki?curid=506283", "title": "Kalbiti", "text": "I Kalbiti furono una dinastia islamica sciita che regn\u00f2 sulla Sicilia tra il 948 e il 1040, discendente dalla trib\u00f9 dei Kalb (originaria dell'Arabia meridionale), dapprima come vassalla della dinastia fatimide, poi in maniera del tutto autonoma e, di fatto, indipendente.\nStoria.\nDopo l'insediamento fatimide al Cairo (969), la regione dell'Ifr\u012bqiya (\"grosso modo\" l'odierna Tunisia) - che fino ad allora era stata sotto il dominio degli Aghlabidi, fedeli al Califfato abbaside - pass\u00f2 sotto il governo ismailita dei Fatimidi. Di conseguenza, anche la Sicilia divenne fatimide, non senza un impegnativo sforzo militare, che port\u00f2 ad esempio al vittorioso assedio di Agrigento del 938 contro quanti erano rimasti fedeli agli Abbasidi sunniti. \nL'Im\u0101m del Cairo - impegnato nel tentativo di conquista della Siria per piombare in armi in Iraq e abbattere il rivale califfato abbaside - affid\u00f2 il governo della Sicilia a \u1e24asan b. \u02bfAl\u012b al-Kalb\u012b, che si era messo positivamente in luce in Ifr\u012bqiya nelle campagne condotte dagli Im\u0101m fatimidi al-Q\u0101\u02beim e al-Man\u1e63\u016br contro il kharigita Ab\u016b Yaz\u012bd.\nEgli era nato all'interno di una trib\u00f9 originaria dello Yemen e divenne quindi il primo esponente della dinastia incaricata di reggere l'isola in nome e per conto dei Fatimidi, ma di fatto abbondantemente autonoma nella sua gestione della regione assegnatagli.\nSotto il governo dei Kalbiti la Sicilia, divenne, nel volgere di due decenni, un emirato indipendente e, specialmente quella occidentale, conobbe un grande splendore. Un notevole impulso fu dato all'agricoltura che, grazie all'eliminazione dell'antico latifondo e alla costruzione di nuovi acquedotti, port\u00f2 alla nascita di un gran numero di propriet\u00e0 agricole, giardini, frutteti e orti che garantirono una piena autosufficienza alimentare all'isola, consentendole per di pi\u00f9 congrue entrate derivanti dall'esportazione verso l'antistante Ifr\u012bqiya e il resto del mondo arabo-musulmano.\nAnche l'artigianato fior\u00ec e l'industria tessile produsse una gran copia di tessuti pregiati, mentre il \"\u1e6dir\u0101z\" di Palermo produceva la richiestissima carta di cui l'Occidente latino aveva grandissima necessit\u00e0.\nAlla corte kalbita di Palermo si riunivano grandi eruditi di poesia, filologia e scienze naturali. \nIn questo periodo Palermo si trasform\u00f2 nella \"citt\u00e0 dalle cinquecento moschee\" e la Sicilia divenne centro di scambi tra le rotte del Mar Mediterraneo: le repubbliche Marinare, il Vicino Oriente e il Maghreb.\nI Kalbiti per\u00f2 furono costretti ad affrontare ben presto lo spirito ribelle dei berberi siciliani e dell'elemento cristiano isolano. La prima ribellione ebbe luogo nell'849 e l'ultima si svilupp\u00f2 nel 1038. Se infatti la grande indipendenza che si conquistarono i kalbiti era inizialmente il loro punto di forza, l'isolamento della dinastia dall'impero invogli\u00f2 presto Bisanzio a tentare una nuova penetrazione nell'isola che era stata loro strappata da Asad b. al-Fur\u0101t e dai suoi successori. Essa stipul\u00f2 cos\u00ec un trattato con l'emirato kalbita e tent\u00f2 con Giorgio Maniace di riprendere \"manu militari\" la Sicilia, mentre gi\u00e0 si prefigurava il piano normanno di prendere a loro volta per s\u00e9 l'isola.\nSul finire della dinastia kalbita, sotto il governo di al-\u1e24asan al-\u1e62\u0101m\u1e63\u0101m (1040-1053), il potere si divise tra alcuni nobili arabi e berberi, che dettero vita a piccoli e fragili Qaidati.\nIl periodo post-kalbita - I Qaidati.\nL'Emirato di Sicilia si sfald\u00f2, dando origine a una sorta di \"reinos de taifas\" siciliani, in quello che viene chiamato anche \"periodo dei Caidati\".\nLa Sicilia fu divisa, dal 1044, in quattro caidati, ma nessun \"Q\u0101\u02beid\" prese mai il titolo di \"Emiro\", limitandosi ad esercitare il suo potere all'interno dei confini del suo dominio. \nI quattro Caidati erano:"}
{"id": "506287", "revid": "2074952", "url": "https://it.wikipedia.org/wiki?curid=506287", "title": "Kasey Keller", "text": "Carriera.\nClub.\nNel 1988, al suo primo anno all'Universit\u00e0 di Portland, disput\u00f2 un'ottima stagione, aiutando la squadra del suo college a raggiungere la Final Four di calcio della NCAA. Nei periodi in cui il torneo universitario era fermo, gioc\u00f2 per i Portland Timbers, un club della Western Soccer Alliance.\nNel 1992 venne messo sotto contratto dal club inglese del Millwall: alla sua prima stagione, venne votato come miglior giocatore dell'anno dai tifosi e nel 1996, con la retrocessione in seconda divisione del club, venne ceduto al Leicester City.\nCon il Leicester City offr\u00ec delle eccellenti prestazioni, riuscendo anche a vincere la League Cup del 1997.\nNel 1999, pass\u00f2 al Rayo Vallecano, squadra spagnola appena promossa nella Liga, dove gioc\u00f2 per due anni.\nDal 2001 al 2005, torn\u00f2 nella Premiership inglese giocando nelle file del ma, nella stagione 2004-05, perse il posto di titolare a favore di Paul Robinson e venne prima prestato al Southampton F.C., poi ceduto al club tedesco Borussia M\u00f6nchengladbach.\nCon il Borussia M\u00f6nchengladbach, gioc\u00f2 fino alla fine della stagione 2006-07. Le sue prestazioni in Germania furono di alto livello, al punto che nella sua ultima stagione tedesca venne scelto come capitano della squadra.\nNell'agosto 2007 ha firmato per il . Inizialmente \u00e8 stato la riserva di Antti Niemi ma alcune cattive prestazioni di quest'ultimo gli hanno garantito il ritorno fra i titolari. Al termine della stagione, per\u00f2, si trasferisce ai Seattle Sounders.\n\u00c8 stato nominato miglior calciatore statunitense nel 1997, 1999 e 2005.\nNazionale.\nCon la nazionale giovanile statunitense, concluse al quarto posto i Mondiali FIFA U-20 del 1989. Venne premiato come secondo miglior giocatore di quel torneo.\nDebutt\u00f2 nella nazionale maggiore il 4 febbraio 1990, in un match contro la , e venne convocato per il Mondiale del 1990, del 1998, del 2002 e del 2006, oltre che ai Giochi della XXVI Olimpiade ad Atlanta del 1996.\nNel Mondiale 2006, gioc\u00f2 da titolare tutti e tre gli incontri del girone eliminatorio, venendo nominato Man of the Match nell'1\u20131 contro l', partita giocata a Kaiserslautern il 17 giugno.\nHa accumulato 102 presenze con la nazionale statunitense, vincendo la CONCACAF Gold Cup del 2005."}
{"id": "506291", "revid": "919135", "url": "https://it.wikipedia.org/wiki?curid=506291", "title": "Equazione funzionale di Cauchy", "text": "L'equazione funzionale di Cauchy \u00e8 l'equazione funzionale:\nUna funzione che soddisfa la suddetta equazione \u00e8 definita additiva.\nNei numeri razionali, si pu\u00f2 dimostrare con semplici passaggi di algebra elementare che formula_2 dove formula_3.\nAffinch\u00e9 questa sia l'unica soluzione nei numeri reali, \u00e8 necessario aggiungere altre condizioni. Per esempio, una qualunque delle seguenti condizioni \u00e8 sufficiente:\nD'altronde, se non viene imposta nessuna condizione aggiuntiva, esistono infinite altre funzioni che soddisfano l'equazione. Ci\u00f2 fu dimostrato nel 1905 da Georg Hamel usando le basi di Hamel. Il quinto problema di Hilbert \u00e8 una generalizzazione di questa equazione.\nDimostrazione della soluzione sui numeri razionali.\nSi verifica facilmente, d'altronde, che tutte le funzioni di questa forma soddisfano effettivamente l'equazione iniziale. Vale infatti l'identit\u00e0:\nEquazioni analoghe.\nAltre tre equazioni simili alla precedente vengono talvolta chiamate \"equazioni di Cauchy\", poich\u00e9 \u00e8 possibile ricondurle ad essa con opportune manipolazioni. Anche per queste equazioni esistono delle soluzioni esprimibili in forma semplice, ma sono necessarie delle assunzioni aggiuntive (come quelle elencate prima) per risolverle completamente. Nei paragrafi che seguono assumeremo la continuit\u00e0.\nEquazione formula_31.\nSe esiste formula_32 tale che formula_33, allora, ponendo formula_34, si ottiene formula_35, e, dunque, formula_36 per ogni formula_37, che \u00e8 una soluzione dell'equazione. In tutti gli altri casi, deve valere formula_38 per ogni formula_37. Inoltre, ponendo formula_40, si ottiene che formula_41 per ogni formula_42. Prendendo il logaritmo di entrambi i membri dell'equazione, si ottiene:\nCio\u00e8, posto formula_44:\nche, per l'ipotesi della continuit\u00e0, \u00e8 risolta da formula_46, e quindi:\nEquazione formula_48.\nPosto formula_49, formula_50, formula_51, l'equazione diventa:\nossia:\nquindi formula_46 e, infine, formula_55.\nEquazione formula_56.\nSe ci si limita a formula_57, allora, ponendo formula_49, formula_50, formula_60 si ottiene: formula_61, ossia formula_62 che, per quanto visto precedentemente, ha l'unica soluzione continua formula_63 e quindi formula_64, oltre alla soluzione banale in cui formula_36 per ogni formula_37.\nSe si vuole risolvere l'equazione per ogni formula_67, formula_68, allora con le due sostituzioni formula_69 e formula_70 (con formula_71) si ricava formula_72 e formula_73, da cui formula_74 per ogni formula_42. Allora, per ogni scelta di formula_42, deve valere formula_77 oppure formula_78 (oltre, anche qui, al caso banale in cui formula_36 per ogni formula_37). Supponendo la continuit\u00e0, le soluzioni sono:\ndove formula_84 indica la funzione segno, uguale a formula_85 per formula_86, a formula_87 per formula_88."}
{"id": "506293", "revid": "22475", "url": "https://it.wikipedia.org/wiki?curid=506293", "title": "QuteCom", "text": "QuteCom (precedentemente noto come OpenWengo) \u00e8 una comunit\u00e0 appassionata di software libero. La comunit\u00e0 OpenWengo \u00e8 sponsorizzata da Wengo, un provider SIP.\nIl primo e pi\u00f9 rilevante programma prodotto da OpenWengo \u00e8 WengoPhone Classic, un client VoIP compatibile con il protocollo SIP. Attualmente sono in sviluppo anche altri progetti di software libero, tra i quali c'\u00e8 WengoPhone NG (Next Generation), conosciuto in passato con il nome \"Picard\", che sar\u00e0 una versione migliorata e riveduta di WengoPhone Classic.\nOpenWengo ha messo di recente a disposizione anche un'estensione per Firefox di WengoPhone, la quale permette di effettuare chiamate direttamente dal browser web. Questa estensione \u00e8 disponibile per le piattaforme Microsoft Windows, macOS e Linux, anche se per quest'ultima le fasi di sviluppo vanno un po' a rilento.\nObiettivi.\nL'obiettivo della comunit\u00e0 OpenWengo \u00e8 di definire un punto di incontro amichevole e piacevole, ma anche produttivo, per lo sviluppo di software libero relativamente alle tecnologie VoIP. Per questo, sono benvenuti sia gli entusiasti che chi desidera contribuire a questo obiettivo.\nWengoPhoneNG.\nWengoPhone v2 \u00e8 disponibile per MS Windows XP/2000, Linux e Mac OS X. Permette chiamate classiche e in conferenza con 3 utenti, supporta l'Instant Messaging, implementa la libreria libgaim, pu\u00f2 connettersi a MSN Messenger, ai network che si basano sul protocollo OSCAR come AIM o ICQ, ai network che si basano su XMPP come Google Talk ed ai network di Yahoo! Messenger.\nWengoPhone per Firefox.\nWengoPhone \u00e8 disponibile anche come estensione per Mozilla Firefox (versione 1.5).\nWengoPhone.\nCon WengoPhone \u00e8 possibile chiamare altri utenti WengoPhone, oppure \u00e8 possibile effettuare chiamate a telefoni fissi o su rete mobile dopo che si \u00e8 effettuato l'acquisto di un credito. \u00c8 inoltre possibile effettuare chiamate dal servizio SIP di Wengo, verso altri provider che forniscano un servizio basato sugli standard."}
{"id": "506294", "revid": "2730", "url": "https://it.wikipedia.org/wiki?curid=506294", "title": "Pepsi-Cola", "text": "La Pepsi-Cola, pi\u00f9 comunemente conosciuta come Pepsi, \u00e8 una bevanda analcolica di tipo \"soft drink\" prodotta dalla PepsiCo.\nStoria.\nNasce nel 1893 a New Bern, cittadina del Nord Carolina, negli Stati Uniti, quando un farmacista, Caleb Bradham, cre\u00f2 la \"Brad's Drink\", una bibita a base di cola dissetante e digestiva. Nel 1898 la bevanda viene ribattezzata Pepsi-Cola, nome derivante dalla radice del termine \"dyspepsia\" e dalla nocciola frutto dell'albero di cola contenente caffeina utilizzata nella ricetta. Gi\u00e0 nel 1903 Bradham super\u00f2 i confini della piccola cittadina di New Bern e fond\u00f2 la Pepsi-Cola Company. Gi\u00e0 dagli albori Pepsi inizia ad utilizzare la pubblicit\u00e0, che porter\u00e0 il marchio, dopo aver superato la prima guerra mondiale, a diffondersi in tutti gli Stati Uniti. Negli anni trenta la Pepsi si espande a livello internazionale arrivando in America latina e in Canada. Trasferisce il suo quartier generale a Long Island e inizia a insidiare da vicino la Coca Cola. Durante gli anni della Grande Depressione Pepsi lancia una nuova campagna commerciale: offre il doppio del prodotto allo stesso prezzo.\nPassata la seconda guerra mondiale, negli anni cinquanta e sessanta Pepsi attua una massiccia campagna di spot televisivi, grandi affissioni, un nuovo \"packaging\", e una strategia di distribuzione e di vendita che la porta ad insidiare la leadership commerciale della Coca-Cola. Nel 1962 Pepsi fa il suo ingresso in Italia. La \"guerra della cola\" prosegue, nei decenni successivi, fino ad arrivare agli anni ottanta quando Pepsi-Cola supera Coca-Cola e diventa il primo soft drink degli Stati Uniti, grazie a forti campagne pubblicitarie che vedono testimonial d'eccezione come Michael Jackson, Lionel Richie, Michael J. Fox, David Bowie, Tina Turner, Madonna, e negli anni novanta MC Hammer, Ray Charles, Cindy Crawford e Spice Girls. Pepsi prosegue l'espansione raggiungendo i mercati della Cina, dell'Europa dell'est, del Messico e dell'Argentina. Nell'ultimo decennio del vecchio millennio prosegue la lotta con Coca-Cola per il primato dei \"soft drink\".\nNei primi due decenni degli anni duemila altri testimonial ufficiali della Pepsi sono stati Beyonc\u00e9, Britney Spears, Pink, One Direction, Katy Perry e Cardi B.\nNel 1989, anno della caduta del muro di Berlino, l\u2019accordo commerciale era in scadenza e in Unione Sovietica erano presenti 20 stabilimenti Pepsi. Il nuovo contratto prevedeva un costo di tre milioni di dollari, il giro d\u2019affari della Pepsi nel paese comunista era cresciuto enormemente. La vodka non bastava pi\u00f9, cos\u00ec l\u2019URSS propose di pagare con l\u2019eredit\u00e0 degli armamenti della Guerra Fredda, una flotta di navi diesel composta da 17 sottomarini, 1 incrociatore, 1 fregata e 1 cacciatorpediniere. La compagnia accett\u00f2 l\u2019offerta, anche perch\u00e9 alternative non esistevano. Durante i giorni della contrattazione Pepsi divenne la sesta flotta navale al mondo per numero di sommergibili diesel in possesso, ben 17 appunto. In seguito una compagnia svedese specializzata nel riciclaggio di rottami acquist\u00f2 la flotta.\nNel 2016 l'azienda lancia uno smartphone per il mercato cinese, il Pepsi P1S, prodotto da Koobee.\nNel 2018 PepsiCo decide di lanciare in alcuni Paesi una edizione limitata delle confezioni della Pepsi con i loghi vintage che hanno caratterizzato la storia della bevanda, tra i quali spicca l'iconico logo bianco, rosso e blu del Pepsi Globe adoperato dagli anni settanta fino agli albori degli anni novanta (1973-1991).\nPepsiman.\nPepsiman \u00e8 una \"mascotte\" ufficiale della succursale giapponese della Pepsi. La creazione del design di questo personaggio, avvenuta intorno agli anni 90, \u00e8 stata attribuita al disegnatore di fumetti canadese Travis Charest. Pepsiman ha assunto tre aspetti diversi, ognuno dei quali rappresenta lo stile della Pepsi in attuale distribuzione. Sono stati creati dodici spot televisivi con il personaggio. Il suo ruolo nella pubblicit\u00e0 \u00e8 quello di apparire all'improvviso e consegnare della Pepsi alle persone assetate o gente con voglia di soda. Pepsiman appare proprio al momento giusto per consegnare la Pepsi agli interessati. Dopo aver consegnato la bevanda, a volte Pepsiman si fa del male dopo aver agito con pregiudizio (ad esempio: inzuccarsi nel tentativo di saltare fuori dalla finestra, cadere da una montagna saltando con lo snowboard ecc.)\nPepsiman compare come personaggio utilizzabile nel videogioco da combattimento \"Fighting Vipers\" pubblicato dalla Sega-AM2 per il Sega Saturn, ed \u00e8 presentato con la capacit\u00e0 di \"dissetarsi\". Nel 1999, Kindle Imagine Develop ha sviluppato un omonimo videogioco per la PlayStation a lui dedicato, intitolato appunto \"Pepsiman\". Il giocatore dovr\u00e0 correre lungo un percorso zeppo di ostacoli e compiere diverse azioni per evitarli, saltando, scivolando o spostandosi di lato, e finendo in certe occasioni anche su skateboard e pattini a rotelle o inciampando attraverso vari settori. Lo scopo \u00e8 raccogliere le lattine di Pepsi sparse per la strada, il tutto nel tentativo di raggiungere una persona assetata come negli spot pubblicitari."}
{"id": "506295", "revid": "339392", "url": "https://it.wikipedia.org/wiki?curid=506295", "title": "Pepsi", "text": ""}
{"id": "506297", "revid": "466539", "url": "https://it.wikipedia.org/wiki?curid=506297", "title": "Basso profondo", "text": "Il basso profondo \u00e8 un cantante lirico che appartiene alla famiglia dei bassi.\nInquadramento della voce.\nIl basso profondo si caratterizza per una voce dal timbro molto scuro, unitamente ad un volume sonoro ragguardevole, la cui vocalit\u00e0, come suggerito dal nome stesso, si estende nella regione pi\u00f9 grave del pentagramma.\nSe l'estensione vocale del basso abbraccia, tradizionalmente, due ottave di \"Fa\" (da \"Fa grave\" a \"Fa acuto\"), il basso profondo, che mantiene lo stesso valore verso l'acuto, deve poter scendere anche fino al \"Do grave\".\nUna definizione pi\u00f9 articolata di questo tipo di voce, ci viene da John B. Steane, nel suo libro \"Voices, Singers &amp; Critics\", il quale sostiene che la voce di basso profondo..\nQuesta descrizione contribuisce ad inquadrare il concetto, non sempre agevole da classificare, di \"basso profondo\".\n\u00c8 interessante sottolineare come Steane non delinei questa tipologia vocale limitandola al solo sfoggio di note gravi, quanto piuttosto rimarcandone la potenza, la solidit\u00e0 timbrica, quindi il senso di inquietudine e di struggente solennit\u00e0 che deve contraddistinguere chi canta in questo registro.\nIn effetti, considerare \"basso profondo\" solo ed esclusivamente un cantante dotato di efficaci note gravi \u00e8 un limite ed un errore storico.\nSe \u00e8 vero che poter scendere comodamente sotto il rigo del pentagramma \u00e8 una qualit\u00e0 indispensabile, \u00e8 altrettanto vero che esistono partiture per basso profondo del tutto prive di note particolarmente gravi. Basti pensare a Daland, nel \"Fliegende Holl\u00e4nder\" di Wagner, la cui tessitura, tutto sommato, \u00e8 abbastanza favorevole per qualsiasi basso, ma che - come richiesto dell'autore - deve caratterizzarsi soprattutto per un colore davvero tenebroso ed una potenza soverchiante: entrambe caratteristiche peculiari del basso profondo.\nVolendo fare un parallelo strumentale, \u00e8 utile ricordare come un compositore possa scrivere, ad esempio, un \"assolo\" per contrabbasso, senza obbligatoriamente inserire le note pi\u00f9 gravi di questo cordofono, preferendo sfruttarne invece il colore \u2013 comunque scuro \u2013 dei registri medi o acuti.\nFatta questa premessa, non v'\u00e8 dubbio che laddove il basso profondo raggiunge la sua cifra stilistica pi\u00f9 affascinante, \u00e8 proprio nella capacit\u00e0 di offrire note gravi, sonore, viscerali e, citando Steane, \"solide come una massiccia muraglia\".\nStoria del termine \"basso profondo\".\nIl termine \"basso profondo\" \u00e8 relativamente recente. Il suo uso si stabilizza in modo diffuso solo verso la fine del secolo XIX; questo avviene inizialmente per indicare un certo tipo di basso russo, o coristi molto dotati nel registro dell'estremo grave. Tuttavia, in epoca precedente, sono esistiti dei testi che, in qualche modo, alludevano pi\u00f9 o meno esplicitamente a questa tipologia vocale.\nUn primo riferimento lo troviamo nel \"Dictionnaire de musique\" (1703), del compositore e teorico musicale francese S\u00e9bastien de Brossard, il quale scrive che questo tipo di voce cos\u00ec profonda si chiama \"bassista\", o \"basse-contre\" (\"contro-basso\"). Una definizione potenzialmente ambigua, almeno agli occhi di Jean Jacques Rousseau, il quale, a pagina 66 del suo \"Dictionnaire de musique\" (1768), precisa:\nNel 1702, ancora grazie all'opera di un letterato francese, Fran\u00e7ois Raguenet, scoppi\u00f2 una \"bagarre\" tra Italia e Francia. Raguenet pubblica in quell'anno \"Parall\u00e8le des Italiens et des Fran\u00e7ais en ce qui regarde la musique et les op\u00e9ras\". La sua analisi \u00e8 impietosa verso gli italiani, e raggiunge addirittura toni ostili quando descrive proprio la differenza tra le voci gravi del belpaese e quelle d'oltralpe.\nIn sintesi, Raguenet afferma che l'opera francese \u00e8 di gran lunga migliore di quella italiana, per la qualit\u00e0 delle voci in generale, e per la voce di basso in particolare. L'autore esalta la bellezza delle note gravi, appannaggio di figure austere, nobili o divine, la cui sonorit\u00e0 rimanda ad intense suggestioni abissali, di cui i francesi abbondano e che - secondo lui - mancano invece agli italiani, poich\u00e9 questi cantanti non sarebbero dotati n\u00e9 di profondit\u00e0 n\u00e9 di potenza. Quel \"parallelo\" scaten\u00f2, inevitabilmente, delle polemiche, al punto che, tre anni dopo, Fran\u00e7ois Raguenet fu costretto a pubblicare \"D\u00e9fense du Parall\u00e8le des Italiens et des Fran\u00e7ais en ce qui regarde la musique et les op\u00e9ras\" (1705).\nIn ogni caso, quelle critiche vennero sepolte nell'800, il secolo segnato dalla musica di Verdi e di Wagner, i quali conferirono alla voce di basso, incluso il basso profondo, una complessit\u00e0 ed una bellezza che raggiunsero lo \"Stato dell'arte\", contribuendo a far finire quasi completamente nel dimenticatoio quelle opere francesi che tanto infiammarono il patriottismo musicale di Raguenet.\nDispute italo-francesi a parte, sta di fatto che pressoch\u00e9 tutti i compositori - di ogni epoca e luogo - nel momento in cui stendono la partitura e le relative note tecnico-artistiche, non usano quasi mai l'esplicita espressione \"basso profondo\", ma, semplicemente, \"basso\". L'unico distinguo che troviamo \u00e8 relativo al \"buffo\". In ogni caso, questa mancanza di specificit\u00e0 non investe esclusivamente il basso profondo, poich\u00e9 i compositori indicano genericamente tutti i cantanti (tenore, soprano, mezzosoprano, etc.), senza dare quasi mai - per nessuna tipologia di voce - ulteriori aggettivazioni (\"...di grazia\", \"...drammatico\", \"...di coloratura\", \"...lirico\", \"...lirico spinto\", etc.).\nA partire dall'Ottocento, la scelta dello specifico interprete, con le peculiarit\u00e0 vocali che il compositore riteneva pi\u00f9 opportune per la sua opera, veniva effettuata durante l'allestimento della \"prima assoluta\". Assistito dal direttore d'orchestra, il compositore sceglieva - in base al materiale umano disponibile in quel momento - le voci che reputava fossero le pi\u00f9 idonee ad interpretare il nuovo spartito. Questi cantanti avevano cos\u00ec il compito di \"creare la parte\", fissando il precedente storico che, da quel momento in poi, costituir\u00e0 il \"repertorio\" per tutte le esecuzioni future. Questa prassi investiva tutti i tipi di voce, compreso il basso profondo.\nPer poter leggere uno spartito nel quale l'autore richiede espressamente un basso profondo, dovremo attendere il 1915. Dopo tre anni di gestazione, Hans Pfitzner termina di comporre la sua opera \"Palestrina\". Per i personaggi di Papa Pio IV e del cardinale Christoph Madruscht, Pfitzner scrive che questi due ruoli devono essere coperti, rispettivamente, da un Tiefer seri\u00f6ser Bass e da un Seri\u00f6ser Bass. In entrambi i casi l'aggettivo \"Seri\u00f6ser\" (che, letteralmente, significa \"serioso\", nel senso di \"severo\", \"torvo\", \"pesante\") sta ad indicare, inequivocabilmente, il \"basso profondo\", mentre \"Tiefer\" (letteralmente: \"pi\u00f9 profondo\", \"pi\u00f9 basso\") ci informa che, tra i due, il primo personaggio ha una voce ancor pi\u00f9 grave del secondo.\nIl basso profondo nell'opera lirica.\nLa voce di basso nasce profonda. Se consideriamo \"L'Orfeo\" di Claudio Monteverdi (1607), il personaggio di Caronte richiede una voce tale da poter toccare il \"Re grave\". Sempre Monteverdi, ne \"Il ritorno di Ulisse in patria\" (1640), assegna al personaggio di Nettuno il \"Do grave\", mentre ne \"L'incoronazione di Poppea\" (1642) il personaggio di Seneca - nella scena della morte - tocca il \"Re grave\". Le piccole dimensioni delle sale in cui venivano eseguite queste opere (per lo pi\u00f9 nei palazzi e nelle corti della nobilt\u00e0 dell'epoca) ed il limitato organico orchestrale, favorivano la resa acustica di note cos\u00ec basse le quali, necessariamente, costringono il cantante ad un volume sonoro ridotto rispetto a note pi\u00f9 alte.\nIn seguito tuttavia, col nascere dei teatri d'opera e con l'aumentare il volume delle orchestre, divenne necessario assegnare alla voce di basso note gravi ma pi\u00f9 sonore. Salvo rare eccezioni, almeno per i solisti tali incursioni nel registro profondissimo furono dunque abbandonate.\nNella prima met\u00e0 del Settecento si definisce l'estensione canonica del basso: da \"Fa grave\" a \"Fa acuto\". Stabiliti i confini, arrivano le eccezioni. Wolfgang Amadeus Mozart, all'inizio della sua carriera, conobbe un cantante dotato d'una eccezionale estensione vocale: Johann Ignaz Ludwig Fischer, capace di coprire dal \"Do grave\" al \"La acuto\". Per lui scrisse ruoli \"su misura\", come quello di Osmin, nell'opera \"Die Entf\u00fchrung aus dem Serail\" (1782), dove il cantante indugia sovente sotto il rigo del pentagramma, fino a tenere lungamente un \"Re grave\". A tal proposito si ascolti l'aria \"Oh, wie will ich triumphieren!\", magari nell'interpretazione del basso Josef Greindl, che ci ha lasciato una valida esecuzione di questa parte, incidendola, nel 1954, col maestro Ferenc Fricsay.\nNel \"Die Zauberfl\u00f6te\" (1791), Mozart cre\u00f2 quello che forse \u00e8 considerato il ruolo favorito dai bassi profondi: Sarastro. Pur non scendendo mai sotto il tradizionale \"Fa grave\", Sarastro merita pienamente l'appellativo di \"profondo\". \u00c8 la tessitura, cio\u00e8 la regione del pentagramma nella quale la voce insiste con maggior frequenza, a stabilire la nobile gravit\u00e0 di questa importante parte. Si consiglia l'ascolto di brani come \"O Isis und Osiris\" e \"In diesen heil'gen Hallen\", specialmente nell'interpretazione del basso Martti Talvela, insuperato Sarastro, come testimonia l'incisione effettuata nel 1969 col maestro Sir Georg Solti.\nNel 1867 Giuseppe Verdi compone il \"Don Carlo\", opera nella quale troviamo ben tre bassi importanti: il misterioso frate (Carlo V), re Filippo II e l'inquietante Grande Inquisitore, che appare in un celebre duetto col re e, fugacemente, nel finale d'opera. Pur nella sua brevit\u00e0, quello del Grande Inquisitore \u00e8 un ruolo assai impegnativo. Nel duetto con Filippo II, deve risultare pi\u00f9 asseverativo, lugubre e ieratico del pur crudele re: in altre parole un autentico basso profondo. Verdi prevede che, durante questo duetto, il vecchio frate possa toccare - la nota \u00e8 facoltativa - un rotondo \"Mi grave\". In realt\u00e0, nella discografia lirica questa parte \u00e8 stata oggetto di interpretazioni alquanto diverse tra loro, non sempre fedeli alla sua tipologia vocale: \u00e8 il caso di quella del basso-baritono Ruggero Raimondi, un cantante dalla voce troppo chiara per questo specifico ruolo. Tra i migliori interpreti dobbiamo segnalare almeno i bassi Giulio Neri, Jerome Hines, Martti Talvela e Ivo Vinco; quest'ultimo - a detta del critico musicale Davide Annachini - bench\u00e9 non sia un basso profondo \"puro\", sa coniugare meglio di altri la necessaria cavernosit\u00e0 dell'Inquisitore con la giusta cantabilit\u00e0. Vinco ha inciso questo duetto assieme al basso Boris Christoff (Filippo II), nella pregevole edizione del \"Don Carlo\" diretta dal maestro Gabriele Santini nel 1961.\nA conclusione di questo \"excursus\", vale la pena menzionare Richard Strauss: nel 1911 compone \"Der Rosenkavalier\", opera che annovera tra le varie parti quella dell'istrionico Barone Ochs. Tre secoli dopo \"L'Orfeo\" di Monteverdi, il basso torna ad esplorare la regione estrema del pentagramma. Il compositore gli assegna infatti un facoltativo \"Do grave\" (in alternativa sostituibile con una \"Mi grave\"), inserendolo, a pieno titolo, nell'alveo dei bassi profondi.\nLe note gravi: tra mistico e demoniaco.\nQual \u00e8 il significato, non solo drammaturgico, delle note gravi?\nLe due strade di Monteverdi.\n\"Usque ab initio\", cio\u00e8 con Monteverdi, le note gravi erano destinate a personaggi letteralmente sepolcrali, abitanti degli Inferi, come Caronte (\"L'Orfeo\", 1607), quasi a voler significare che quanto pi\u00f9 un personaggio appartiene alla sfera dell'Averno, tanto pi\u00f9 la sua voce deve sottolineare questo \"status profundus\", anche se la sua sostanza non \u00e8 necessariamente malvagia.\nLo stesso Monteverdi, per\u00f2, ne \"Il ritorno di Ulisse in patria\" (1640), trasferir\u00e0 ad un personaggio non pi\u00f9 oltretombale, ma divino (Nettuno) le stesse caratteristiche vocali, trasportando le \"gravi\" dall'ombra alla luce. Con ancor pi\u00f9 precisione, ne \"L'incoronazione di Poppea\" (1642), il compositore completa questa nuova intuizione: il filosofo Seneca, un personaggio non pi\u00f9 mitologico o demoniaco, bens\u00ec tangibile e illuminato, il quale esprime la propria magnanima indole - che lo spinger\u00e0 fino all'estremo sacrificio - grazie ad una voce e a delle note realmente profonde, fino al gi\u00e0 citato \"Re grave\".\nSeneca e Caronte, da l\u00ec in avanti, diventano quindi le due linee guida della voce di basso profondo: mistico e demoniaco.\nMozart e l'esoterismo del Die Zauberfl\u00f6te.\nNel corso del tempo, nonostante il mutare dei soggetti drammaturgici a cui le opere si ispiravano, le \"gravi\" hanno perfezionato e definito questa loro connotazione austera, autorevole, solenne, senza mai rinunciare ad un'inclinazione misteriosa o di sinistro preludio d'una minaccia incombente.\nSe hanno accenti nobili i numerosi \"Fa gravi\" di Sarastro (\"Die Zauberfl\u00f6te\", 1791), non v'\u00e8 dubbio che vi si possa individuare anche un ulteriore significato, forse pi\u00f9 occulto, ma certamente non marginale. \"Die Zauberfl\u00f6te\" di Mozart \u00e8 un'opera imbevuta di simbologia esoterica, soprattutto d'ispirazione massonica, con particolare riferimento a divinit\u00e0 egizie quali Iside e Osiride; partendo da questo dato oggettivo, si pu\u00f2 comprendere una certa critica musicale che ha voluto individuare, proprio in quelle note gravi del sacerdote Sarastro, una sorta di \u00absonda scagliata nell'ignoto\u00bb, un suono che sublima s\u00e9 stesso per raggiungere sfere dell'animo umano altrimenti chiuse allo sguardo ed alla conoscenza. Mozart, forse memore del Nettuno e del Seneca monteverdiani, conferisce a Sarastro - \"sacerdote della saggezza\", personaggio positivo e, letteralmente, \"solare\" - una voce da basso profondo, mentre la sua nemica, l'oscura e crudele Sternflammende, nota come K\u00f6nigin der Nacht (\"Regina della Notte\"), \u00e8, diametralmente all'opposto, un soprano di coloratura.\nIl metro morale di Verdi.\nCon Verdi, il concetto di \"voce di basso\" era assai pi\u00f9 demarcato rispetto all'epoca di Mozart, quindi il compositore roncolese godette d'una pi\u00f9 definita libert\u00e0 d'azione. Le \"gravi\" sanciscono la statura morale - e caratteriale - dei suoi personaggi. Ad esempio, nel gi\u00e0 citato \"Don Carlo\" (1867), con un intervallo di tre soli semitoni, Verdi pare suggerirci come sia possibile distinguere - nell'ambito del medesimo registro vocale - il bene dal male.\nDei tre bassi principali dell'opera, il pi\u00f9 inquietante e spietato \u00e8 indubbiamente il Grande Inquisitore, che tocca un inesorabile \"Mi grave\". A livello intermedio c'\u00e8 re Filippo II, un monarca crudele e dispotico ma, al tempo stesso, vittima del quasi sconfinato potere che \u00e8 nelle sue mani, il cui limite vocale si alza di un semitono, cio\u00e8 al \"Fa grave\" (intonato anche nella sconsolata presa di coscienza del re, in conclusione del duetto con il Grande Inquisitore: \"\u00abDunque il Trono piegar dovr\u00e0 sempre all'Altare...\u00bb\"). Infine, il vecchio e misterioso frate (Carlo V), il quale, chiuso in un convento, sta espiando le colpe del suo passato, e che Verdi - in qualche misura - assolve, fermando la sua discesa verso il profondo al \"Fa diesis grave\", e lo fa proprio in conclusione di una solenne preghiera nella quale il frate/Carlo V afferma l'onnipotenza del Creatore.\nQuesto voler individuare nelle \"gravi\" ora una componente spirituale, ora una componente malvagia, \u00e8 sempre stata una qualit\u00e0 - solo apparentemente ambigua - che ha fornito ai compositori ampie possibilit\u00e0 espressive. Se \u00e8 vero che sacerdoti, vecchi padri, monarchi o papi hanno - in linea di massima - una voce profonda, \u00e8 altrettanto vero che anche il reprobo Mefistofele - almeno nelle pi\u00f9 celebri opere dedicate al mito del Dottor Faust - ha la voce \"scura\"; magari non da vero \"profondo\", ma comunque da basso. La stessa intenzione la troviamo in un personaggio come Sparafucile (\"Rigoletto\", 1851), il cui timbro cavernoso non sottende ad alcuna sovrannaturalit\u00e0 infernale - bench\u00e9 Rigoletto, per due volte, lo definisca \"\u00abdemonio!\u00bb\" - quanto piuttosto dipinge di nero il tragico mestiere con cui il sicario prezzolato si guadagna da vivere. Oltre al ben noto \"Fa grave\" che chiude il duetto dell'atto I, Sparafucile, verso il finale dell'opera, scende ancora nel profondo, questa volta con un \"Sol bemolle grave\", dando a Rigoletto la \"\u00abbuonanotte\u00bb\", un augurio che sappiamo essere tragicamente sarcastico, foriero di quella cupa maledizione che incombe inesorabile sullo sciagurato giullare.\nIl misticismo wagneriano.\nContemporaneo di Verdi, anche Richard Wagner usa volentieri il timbro pi\u00f9 scuro della voce maschile. A differenza del primo \u2013 e, forse, a differenza di chiunque altro \u2013 non \u00e8 tramite la pura estensione con cui Wagner esalta la voce del basso profondo.\nScorrendo le sue partiture, notiamo che egli inserisce raramente note eccezionalmente basse. Persino il \"Fa grave\" \u00e8 usato con relativa parsimonia: lo troviamo, ad esempio, per K\u00f6nig Heinrich nel \"Lohengrin\", per Fafner nel \"Siegfried\" o per Hagen nel \"G\u00f6tterd\u00e4mmerung\". Tuttavia, il \"sub-limite\" delle sue partiture oscilla mediamente tra il \"Sol\u00b9\" ed il \"Si\u00b9\". Nonostante questo, Wagner ci ha lasciato scritto come molti di quei ruoli di basso dovessero essere cantati da bassi profondi. \u00c8 al colore scurissimo che egli anela, o, per meglio dire, alla \"drammatica epicit\u00e0\" propria del basso profondo ed alla sua oceanica ieraticit\u00e0.\nLa musica del compositore tedesco \u00e8 segnata da una profonda ricerca spirituale, che sovente sfocia nel puro misticismo. Anche il canto deve farsi strumento di questa sublime vocazione, per conseguire la quale, secondo Wagner, non \u00e8 necessario volgere la voce verso l'estremo profondo, bens\u00ec usarla\u00a0\u2013 specialmente nei pi\u00f9 sonori toni centrali\u00a0\u2013 per profondere una tinta granitica, arcana e mitologica, all'imponente racconto musicale.\nOltre a questo, non dobbiamo tralasciare una considerazione puramente tecnica. Con Wagner, l'orchestra non ha il ruolo di sommesso e discreto accompagnatore di cantanti\u00a0\u2013 come poteva accadere per compositori quali Bellini o Donizetti \u2013 ma partecipa vigorosamente, in veste di protagonista, all'evoluzione drammaturgica dell'opera. La necessit\u00e0 di non abusare di note profondissime \u00e8 quindi anche un'esigenza acustica: tali note - come gi\u00e0 accennato - hanno, inevitabilmente, minor volume rispetto a note pi\u00f9 alte, ed i cantanti si troverebbero in seria difficolt\u00e0 a dover far udire un suono gravissimo mentre magari nel golfo mistico un organico di novanta o pi\u00f9 strumentisti \u00e8 intento a celebrare la possanza wagneriana.\nLa \"terza via\" Settecentesca.\nFacendo, infine, un salto indietro nel tempo, \u00e8 opportuno ricordare come, nel XVIII secolo, le note gravi abbiano scoperto un'indole originale e sorprendente.\nIl primo ad intuirne il nuovo afflato fu Alessandro Scarlatti. Lo fece quando tratteggi\u00f2, ne \"L'Eraclea\" (1700), la parte del vecchio tutore Alfeo, un individuo libidinoso quanto goffo, le cui incursioni nel registro profondo ci dicono di una natura che vorrebbe essere quella di un \"casanova\", ma invece sono soltanto la risonanza - ridicola quanto patetica - delle sue sconce voglie.\nNe \"La serva padrona\" (1733), Giovan Battista Pergolesi affronta con ancor pi\u00f9 completezza questa innovativa impostazione: il protagonista, Uberto - che certamente non \u00e8 un basso profondo, quanto piuttosto un basso buffo - deve, pur tuttavia, toccare note che sono proprie del \"profondo\": il \"Mi\" e il \"Mi bemolle gravi\". Questo avviene nel corso dell'aria \"Son imbrogliato io gi\u00e0\". Uberto riflette tra s\u00e9 e s\u00e9 sull'opportunit\u00e0 di arrendersi alle impertinenti lusinghe della sua giovane cameriera Serpina, e quindi sposarla; ma, come ci dice egli stesso, subentra qualcun altro (\"\u00abSent'un che poi mi dice...\u00bb\"), una misteriosa voce - dal suo \"di dentro\" - che tenta di dissuaderlo e lo ammonisce: \"\u00abUberto, pensa a te!\u00bb\".\nNon ci \u00e8 dato sapere se questa voce sia l'istigazione d'uno spirito maligno oppure, meno prosaicamente, l'affiorare dell'egoismo del vecchio scapolo. Ci\u00f2 nondimeno, il \"buffo\" Uberto, proprio in quella frase che sgorga della sua coscienza, deve scendere alle due note sopra indicate. Queste, cos\u00ec come le incursioni nel profondo dell'Alfeo scarlattiano, accendono una nuova luce - in senso pi\u00f9 ampio e generale - su dei suoni tanto gravi, i quali possono offrire al \"recitar cantando\", non solo gli effetti descritti poc'anzi, ma anche suggestioni comiche, caricaturali e grottesche.\nQuesta visione \u00e8 sviluppata dallo stesso Mozart, ad esempio, per il personaggio di Osmin (\"Die Entf\u00fchrung aus dem Serail\", 1782), dove le \"gravi\" sottolineano pomposamente la boria del personaggio, cos\u00ec come il barbiere Abul, protagonista del \"Barbier von Bagdad\" (1858) di Cornelius, autentico \"buffo-profondo\": nell'aria \"O wusstest du, Verehrter\", la partitura scende fino al \"Re diesis grave\". Il nuovo concetto approda stabilmente anche al XX secolo; ad esempio, con lo straussiano barone Ochs (\"Der Rosenkavalier\", 1911), un nobile \"bon viveur\" che usa il registro pi\u00f9 profondo per conferire - non senza una qualche enfatica supponenza - ampollosit\u00e0 e barocchismo al suo carattere. Senza infine dimenticare Re Pom\u00e1d\u00e9, protagonista dell'opera per bambini \"Pom\u00e1d\u00e9 kir\u00e1ly \u00faj ruh\u00e1ja\" (Il nuovo abito del Re Pom\u00e1d\u00e9), composta da Gy\u00f6rgy R\u00e1nki nel 1953 - e rivisitata dall'autore nel 1972 - nella quale il protagonista deve toccare il \"Re bemolle grave\".\nCelebri bassi profondi.\nBassi profondi veri e presunti.\n\u00c8 probabile che qualche melomane rimanga interdetto, forse con qualche ragione, nel vedere il nome del basso Cesare Siepi annoverato nella soprastante lista di bassi profondi. Quella di Siepi fu certamente la carriera di un autentico \"basso cantante\", verdiano nello stile, e capace di affrontare con lodevole efficacia anche ruoli brillanti. Basti ricordare il suo \"Don Giovanni\", interpretato, tra l'altro, al \"Festspielhaus\" di Salisburgo sotto la direzione di Wilhelm Furtw\u00e4ngler, oppure il \"Figaro\" mozartiano cantato con Erich Kleiber. Ci\u00f2 nondimeno, sarebbe un errore ignorare le doti di Siepi come basso profondo. Gran parte della critica lo reput\u00f2 uno dei migliori interpreti di Sarastro ne \"Il flauto magico\" in lingua italiana. Inoltre, la discografia ci consegna, dall'opera \"Les Huguenots\" di Meyerbeer, l'aria \"Seigneur, rempart et soul soutien\" e, dall'opera \"La Juive\" di Hal\u00e9vy, l'aria \"Si la rigueur\", nelle quali Siepi si cimenta in due discese verso l'abisso, fino a toccare, in entrambe, un cavernoso \"Do grave\" (ascolta l'esempio audio sopra riportato).\nPer contro, Giulio Neri \u00e8 sempre stato un autentico basso profondo; forse il basso profondo per antonomasia.\nLa sua torrenziale voce, una delle pi\u00f9 potenti di sempre, non ha mai avuto difficolt\u00e0 a \"riempire\" anche gli spazi lirici pi\u00f9 grandi. Giova ricordare un gustoso aneddoto avvenuto nel corso di un\"Aida\" al Festival Lirico di Verona; dopo che Neri ebbe finito di cantare, tra gli applausi del pubblico si lev\u00f2 una voce, ironica, ma nemmeno troppo, che esclam\u00f2: \"\u00abNeri, l'Arena \u00e8 troppo piccola per te!\u00bb\".\nIl suo timbro, nero come le tenebre, poteva muoversi con facilit\u00e0 laddove altri bassi affannavano. In pi\u00f9, \u00e8 stato uno dei non molti bassi italiani capaci di cimentarsi in ruoli da \"basso wagneriano\" (in lingua italiana). I collezionisti conservano con particolare gelosia una rara incisione dell\"Acis e Galatea\" di Georg Friedrich H\u00e4ndel, nella quale Neri interpreta il ruolo di Polifemo che nell'aria \"Fra l'ombre e gl'orrori\" - dalla complessa ed ardita tessitura che prevede l'uso del falsetto - deve anche eseguire note di profondit\u00e0 abissale. Neri fu anche un monumentale Mefistofele boitiano, una partitura che, qua e l\u00e0, il cantante senese amava \"ritoccare\" verso il basso, aggiungendo, ad esempio, un \"Mi bemolle grave\" nella scena del \"Prologo in cielo\". Altrettanto imperdibile, infine, la sua versione dell'aria \"Splendon pi\u00f9 belle in ciel le stelle\", dall'opera \"La Favorita\" di Gaetano Donizetti, nella quale Neri esegue il \"Fa grave\" - previsto dalla partitura - e aggiunge un \"Do grave\", entrambi dall'effetto \"tellurico\".\nRicordando alcuni vezzi di altri bassi profondi, sia Kurt Moll che Matti Salminen, interpretando il Commendatore nel \"Don Giovanni\" di Mozart, talvolta inseriscono un \"Re grave\", abbassando la nota prevista dal compositore che conclude il drammatico dialogo tra il \"convitato di pietra\" e Don Giovanni nel finale d'opera. Moll \u00e8 stato anche un apprezzato barone Ochs (\"Der Rosenkavalier\"), capace di onorare con efficacia le note gravi presenti nella partitura.\nSovente, la critica musicale si compiace volentieri nel valutare e criticare quei cantanti i quali, sconfinando dal repertorio che sarebbe pertinente al loro tipo di voce, si cimentano nell'affrontare ruoli che proprio non sono nelle loro corde. Queste reprimende interessano specialmente i tenori, additati - a torto o a ragione - come i divi meno disciplinati della lirica. Va detto altres\u00ec che la deprecata abitudine di \"cantare di tutto\" non \u00e8 un vizio esclusivo delle voci acute, ma si verifica anche tra i bassi. A titolo di esempio, ricordiamo il celebre basso-baritono statunitense Samuel Ramey. Ramey \u00e8 un apprezzato interprete brillante, dotato di un'eccellente tecnica con la quale affronta con disinvoltura anche le \"colorature\" pi\u00f9 impervie, oltre a possedere - caso raro tra i cantanti lirici nordamericani - una dizione della lingua italiana pressoch\u00e9 perfetta. Nonostante la sua vocazione sia tipicamente mozartiana e rossiniana, Ramey, soprattutto nella seconda parte della sua carriera, si \u00e8 cimentato anche come basso verdiano e, addirittura, come basso profondo, ma con esiti spesso incerti. Come Neri, anche lui aggiunge il \"Mi bemolle grave\" nel \"Prologo in cielo\" del \"Mefistofele\" - come ci testimonia la celebre edizione di San Francisco del 1989, diretta dal maestro Maurizio Arena, di cui esiste anche il video - ma con decisamente minor sonorit\u00e0 del basso senese. Sempre nello stesso \"Mefistofele\", Ramey \"costringe\" il direttore a staccare un tempo molto lento per l'aria \"Son lo spirto che nega\", al fine di permettere alla propria voce di \"appoggiarsi\" in modo tale da preservare la necessaria scurezza e cavernosit\u00e0 richieste. Infine, Ramey esegue un \"Mi bemolle grave\" nell'edizione critica dell'aria \"L\u00e0 del ciel, nell'arcano profondo\", da \"La Cenerentola\" di Rossini.\nIl basso profondo nel coro.\nNell'ambito della musica corale \u2013 indipendentemente dal fatto che si tratti di musica sinfonica, operistica o sacra\u00a0\u2013 alla sezione dei bassi viene richiesto, talvolta, di scendere a profondit\u00e0 che sono proprie del basso profondo, se non, addirittura, dell\"ottavista\".\nAd esempio, ne \"La forza del destino\" (1862) di Giuseppe Verdi, durante l'aria \"La vergine degli angeli\", i bassi del coro devono toccare un \"Mi grave\". \nNella \"Seconda sinfonia\" (1895-1896) di Gustav Mahler, il finale prevede che i bassi tocchino addirittura un \"Si bemolle ultragrave\". Laddove uno o pi\u00f9 coristi non siano in grado di emettere questa nota, il compositore ha previsto che rimangano in silenzio, piuttosto che eseguire lo stesso \"Si bemolle\" un'ottava sopra.\nInfine, nel \"Candide\" (1956) di Leonard Bernstein, il compositore assegna ai bassi un \"Si ultragrave\".\nNel repertorio classico occidentale queste discese nel profondissimo non sono comunque molto frequenti; diventano per\u00f2 quasi la regola in altri contesti musicali.\nL'arte del basso profondo \u00e8 famosa grazie, ad esempio, ai cantori X\u00f6\u00f6mej di Tuva, ai monaci buddisti tibetani e agli Xhosa sudafricani. Ma soprattutto grazie ai cori religiosi della Chiesa Cristiana Ortodossa, russa in modo particolare.\nI cori religiosi cristiano-ortodossi sono quasi sempre formati da sole voci maschili, divise in tenori e bassi. Questi ultimi hanno al loro interno gli ottavisti (in russo \u043e\u043a\u0442\u0430\u0432\u0438\u0441\u0442\u044b, \"oktavisty\", noti anche nel mondo germanico come \"Strohbass\"), veri e propri \"contrabbassi umani\" che, come suggerisce il nome, sono in grado di cantare nell'ottava inferiore al normale registro di basso, raggiungendo, con voce piena e sonora, note di una profondit\u00e0 impressionante, come il \"La\" o il \"Sol ultragravi\". Naturalmente, specializzarsi nel cantare in un registro cos\u00ec profondo, comporta il dover parzialmente sacrificare i toni medio-acuti ed acuti, che sono significativamente inferiori rispetto al basso.\nQuesto tipo di vocalit\u00e0, ha una provenienza antica tanto quanto la stessa Chiesa ortodossa russa. Definitisi come tali nel secolo XVII, gli ottavisti traggono origine dal pi\u00f9 remoto canto polifonico (secolo XII). In effetti, sono la naturale evoluzione della prassi - consolidata in secoli di celebrazioni dei riti di questa chiesa - secondo la quale, sia il cantore principale quanto il Diacono avevano, tradizionalmente, una voce profondissima.\nPer avere una percezione completa di note cos\u00ec gravi, si consiglia l'ascolto degli esempi audio riportati sotto, relativi ai cantori Vi\u0161n'akov e Pas'ukov, ottavisti solisti dell\"Orthodox Singers Male Choir\".\nTecniche di canto profondo.\nPossedere una voce tanto grave \u00e8 indubbiamente un dono naturale. Tra le necessarie caratteristiche fisiologiche ve ne sono almeno due fondamentali: corde vocali di dimensioni superiori alla media (soprattutto nella lunghezza), e un volume toracico cos\u00ec imponente da avere, contemporaneamente, sia una notevole capacit\u00e0 di risonanza (le note gravi sono note \"di petto\"), sia una considerevole riserva d'aria per far fronte alla \"tenuta\" di queste note le quali, per risultare sonore, richiedono lo spostamento d'una importante massa d'aria. Non a caso infatti, i bassi - specialmente quelli profondi - sono quasi sempre di statura piuttosto alta.\nEsistono, tuttavia, tecniche di canto che permettono alla voce di spingersi significativamente ancora pi\u00f9 in basso rispetto al limite fisiologico naturale, conquistando agevolmente la regione ultragrave del pentagramma.\nQueste tecniche sono principalmente due: il cosiddetto vocal fry ed il canto di laringe.\nIl vocal fry.\nNel \"vocal fry\" - noto anche col nome di \"glottal fry\" - viene modificata l'oscillazione delle corde vocali. Questo avviene tramite le due \"cartilagini aritenoidi\" nella laringe che vengono unite insieme; di conseguenza, l'emissione dell'aria viene compressa e il suono che ne deriva si forma da un'unica grande massa vibrante. La frequenza della vibrazione \u00e8 molto bassa (20-50 hertz) e il flusso d'aria che attraversa la glottide \u00e8 molto lento. In questo modo si riesce ad estendere la propria voce di almeno un'ottava verso il basso, cio\u00e8 fino alla 1\u00aa subarmonica, anche se alcuni cantanti eccezionalmente dotati riescono a controllare questa tecnica ad un livello di perfezione tale da permettergli di toccare addirittura la 5\u00aa subarmonica.\nQuesto tipo di canto \u00e8 usato soprattutto dagli \"ottavisti\" nella musica religiosa e sacra o comunque d'impronta classica.\nIl canto di laringe.\nGrazie a questa tecnica, le corde vocali e la laringe vibrano all'unisono ed il flusso d'aria viene fatto risuonare, secondo una particolare tecnica, all'interno della cavit\u00e0 orale, al fine di scomporlo. Sotto il profilo acustico, l'effetto che si ottiene e quello di una voce \"multipla\": le armoniche che compongono l'onda sonora sono parzialmente separate e distinguibili le une dalle altre; in altre parole, \u00e8 come se dalla bocca del cantante uscissero due o pi\u00f9 suoni contemporaneamente (\"diplofonie\", \"trifonie\" o \"quadrifonie\"). Questo tipo di canto permette notevoli possibilit\u00e0 estensive, non solo nella direzione grave del pentagramma, dove, comunque, la voce pu\u00f2 scendere alla 1\u00aa subarmonica.\nUn tipico esempio italiano ci viene dalla Sardegna: nei quartetti del tradizionale Cantu a tenore, il basso (\"su bassu\") canta usando questa tecnica.\nA Tuva il canto di laringe \u00e8 noto come Kargyraa, come anche presso i monaci buddisti del Tibet e nella vicina Mongolia (col nome di Charchiraa), mentre in Sudafrica, presso gli Xhosa, assume il nome di Umngqokolo.\nAl di l\u00e0 della meditazione mantrica dei monaci buddisti, questa impostazione trova la sua principale applicazione in contesti di musica folklorica e tradizionale, con l'illustre eccezione del cantante Demetrio Stratos, che ha spinto il \"canto di laringe\" ai limiti delle umane possibilit\u00e0 (specialmente verso l'acuto ed il sovracuto), nell'ambito della musica contemporanea e sperimentale.\nLa nota pi\u00f9 grave: 8 hertz.\nIl cantante tedesco Ivan Rebroff, con le sue 4 ottave e mezzo, \u00e8 stato, per lunghi anni, l'uomo dotato di maggior estensione vocale al mondo: il suo \"record\" \u00e8 stato pubblicato sul Guinness dei primati fino al 2005; dal 2006 \u00e8 stato soppiantato da Tim Storms. Rebroff era in grado di toccare un impressionante e sonoro \"Fa ultragrave\", esattamente un'ottava sotto il pur gi\u00e0 considerevole \"Fa grave\" usato, ad esempio, da Sparafucile nel finale del duetto con Rigoletto.\nCome detto, \u00e8 al cantante e compositore statunitense Tim Storms che spetta oggi la palma d'oro per la nota pi\u00f9 grave. Secondo quanto riportato dal Guinness dei primati 2006, Storms ha ottenuto due \"record\": quello per la maggior estensione vocale maschile (6 ottave) e quello per la nota pi\u00f9 bassa. Questo giovane interprete (classe 1972) pu\u00f2 arrivare ad emettere la sbalorditiva frequenza di 8 hertz, che corrisponde circa ad un \"Si-\u00b3\" (\"meno 3\", che diventa \"meno 2\" nella numerazione statunitense), posto ben due ottave sotto il Si pi\u00f9 basso del pianoforte. Un tale infrasuono non \u00e8 udibile dall'orecchio umano (i cui confini di percezione sono compresi, mediamente, tra i 20 ed i 20.000 hertz), pertanto questo dato \u00e8 stato verificato con la misurazione strumentale, proprio dai tecnici del Guinness, nel gennaio 2002. Gli straordinari \"record\" di Storms sono stati ufficializzati a partire dalla pubblicazione dell'edizione 2006. Tim Storms non \u00e8 un cantante lirico; la sua segnalazione a margine di questa pagina dedicata al \"basso profondo\" \u00e8 giustificata solo dalla singolarit\u00e0 del suo strumento vocale.\nStorms \u00e8 l'epigono di una lunga tradizione che riguarda la musica Gospel, Country e Folk degli Stati Uniti d'America, sovente caratterizzata da cantanti in grado di raggiungere profondit\u00e0 \"impossibili\", come il \"Fa\" o il \"Do\" \"ultragravi\". Tra i pi\u00f9 celebri, ricordiamo: Frank Stamps, Dan Britton, Isaac Freeman, J.D. Sumner, George Younce, Tim Riley, Richard Sterban, Gene MacDonald, Mike Holcomb e Paul David Kennamer. Va precisato che tutti questi interpreti, non essendo impostati al canto lirico, sono udibili solo tramite l'amplificazione acustica. Note cos\u00ec basse, se eseguite in un teatro d'opera, senza l'ausilio del microfono, non sarebbero quasi percepite dal pubblico.\nCuriosit\u00e0.\nAlberto Sordi, prima di intraprendere la carriera d'attore, studi\u00f2 canto lirico e si esib\u00ec sulla scena operistica, come basso, per un certo periodo della sua giovinezza. Una volta entrato nel mondo della celluloide, non ha comunque trascurato queste origini, tanto che, nel 1956, realizz\u00f2 una commedia che narra le turbolenti vicende di uno studente di canto, molto viziato, presuntuoso e mantenuto dall'esasperato suocero (Aldo Fabrizi), che brama calcare le scene della lirica. Il film s'intitola \"Mi permette babbo!\" ed \u00e8 diretto da Mario Bonnard; vi compaiono anche cantanti lirici che, all'epoca, erano delle autentiche celebrit\u00e0, tra cui il poderoso basso senese Giulio Neri. Quando, finalmente, riesce ad avere la piccola parte del dottore ne \"La traviata\", Sordi, nella disapprovazione generale, esegue la frase \"La tisi non le accorda che poche ore\" abbassandola di un'ottava, arrivando a toccare il \"Do grave\"; inoltre canta, immediatamente dopo la morte di Violetta, la frase \"\u00c8 spenta!\" (che tradizionalmente veniva omessa nelle esecuzioni dell'opera) avanzando al proscenio, mentre il sipario si chiude alle sue spalle.\nAnche l'attore Christopher Lee, apprezzato per la sua voce profonda, ebbe sempre una grande passione per il canto lirico. La sua voce era classificabile come quella di un basso-baritono. Nel 2006 pubblic\u00f2 un CD intitolato \"Revelation\" nel quale canta, tra l'altro, la famosa \"couplets del toreador\" dall'opera \"Carmen\". Inoltre, durante un'intervista ad una televisione italiana, in occasione del lancio del kolossal \"Il Signore degli Anelli - La Compagnia dell'Anello\", si divert\u00ec a cantare alcune battute del Grande Inquisitore, dall'opera \"Don Carlo\" di Verdi.\nLa \"voce\" da basso profondo dell'Universo.\nGrazie all'osservatorio orbitale Chandra, nel 2003, alcuni astronomi e astrofisici inglesi hanno scoperto e misurato quella che potremmo chiamare \"la voce dell'universo\". Si tratta di un'onda sonora originatasi da un buco nero nell'superammasso del Perseo, a 250 milioni di anni luce dalla Terra. La misurazione degli scienziati ha evidenziato che il suono corrisponde ad un \"Si bemolle\", 57 ottave pi\u00f9 basso del \"Do centrale\" del pianoforte. Vibra con un \"periodo di oscillazione\" di 10 milioni di anni, generando una frequenza, in hertz, posta circa un milione di miliardi di volte al di sotto del limite di percezione acustica dell'orecchio umano.\nIl professor Andrew Fabian dell'Istituto di Astronomia di Cambridge - capo del \"team\" che ha effettuato la scoperta - l'ha definita \"\u00abLa nota pi\u00f9 bassa conosciuta nell'Universo\u00bb\"."}
{"id": "506298", "revid": "2039709", "url": "https://it.wikipedia.org/wiki?curid=506298", "title": "Jessica Drake", "text": "Biografia.\nLavor\u00f2 per molti anni in uno strip club a El Paso prima di girare il suo primo film pornografico nel 2000. Fu nominata per il premio AVN \"Best New Starlet\" nel 2000 che fu poi vinto da Bridgette Kerkove. Nel 2003 ha firmato un contratto con la Wicked Pictures. \u00c8 stata sposata con il collega Evan Stone dal 2002 al 2004, ma \u00e8 legata al collega Brad Armstrong. Inoltre dal 2014 lavora insieme al marito per un programma intitolato \"Love Jessica\", in onda in Italia su Cielo.\nNel 2016 ha raccontato che Donald Trump, candidato alla presidenza degli Stati Uniti d'America, dopo averla invitata nella propria suite nel 2005 l'avrebbe stretta in un abbraccio e baciata sulle labbra senza il suo consenso."}
{"id": "506304", "revid": "121376683", "url": "https://it.wikipedia.org/wiki?curid=506304", "title": "V\u00e1li", "text": "V\u00e1li \u00e8 una divinit\u00e0 della mitologia norrena, figlio di Odino.\n\u00c8 nato con l'unico scopo di uccidere H\u00f6\u00f0r per vendicarsi dell'uccisione inconsapevole di Baldr. Crebbe ad un solo giorno dalla sua nascita e uccise H\u00f6\u00f0r. \u00c8 destinato a sopravvivere al Ragnar\u01ebk.\nViene menzionato pi\u00f9 volte nel Gylfaginning, la prima parte dell'Edda in prosa di Snorri Sturluson, nel canto 36:\nViene anche menzionato nel canto 53:\nNello stesso canto Snorri fa anche una citazione dal Vaf\u00fer\u00fa\u00f0nism\u00e1l 51:\nSi parla del suo compito di uccidere H\u00f6\u00f0r anche nella V\u01eblusp\u00e1 33: \nNel canto successivo si parla del gigante Vali, figlio di Loki, il quale venne trasformato in lupo dagli d\u00e8i e sbran\u00f2 il fratello Narfi. Con gli intestini di Narfi, gli d\u00e8i trassero i lacci con cui Loki venne legato. Sigyn, sposa di Loki, gli rimase accanto. \nLoki ricevette questa punizione per l'uccisione di Baldr e altri numerosi scherzi che il dio fece agli \u00c6sir.\nCos\u00ec \u00e8 scritto nella V\u00f6lusp\u00e1 34: "}
{"id": "506305", "revid": "1305772", "url": "https://it.wikipedia.org/wiki?curid=506305", "title": "Idea", "text": "Idea (dal greco antico \u1f30\u03b4\u03ad\u03b1, dal tema di \u1f30\u03b4\u03b5\u1fd6\u03bd, \"vedere\") \u00e8 un termine usato sin dagli albori della filosofia, indicante in origine un'essenza primordiale e sostanziale, ma che oggi ha assunto nel linguaggio comune un significato pi\u00f9 ristretto, riferibile in genere ad una rappresentazione o un \"disegno\" della mente.\nPlatone.\nPlatone \u00e8 il primo a fare dell'\"idea\" il perno del suo sistema filosofico, ponendo le basi di tutta la storia della filosofia occidentale. Bisogna intendere per\u00f2 l'idea platonica non come \"concetto\" bens\u00ec come \"forma\" e difatti Platone utilizza indifferentemente i termini \"idea\", \"eidos\" ed \"ous\u00eca\" ad indicare la forma comune di tutti i concetti. L'idea platonica sottintende un'uniformit\u00e0 naturale, in cui alle diverse manifestazioni degli oggetti fa capo un'unica forma pura, o \"idea\", che le accomuna tutte, in maniera simile a un modello o un archetipo. L'idea platonica \u00e8 quindi trascendente, immateriale, universale e reale. Platone colloca tutte le \"idee\" in un mondo distinto, il mondo \"iperuranio\" (dal greco \u1f51\u03c0\u03ad\u03c1 \"oltre\" e \u03bf\u1f50\u03c1\u03b1\u03bd\u03cc\u03c2 \"cielo\"), da cui sgorgano come da una fonte per poi arrivare alla coscienza dell'umanit\u00e0.\nPer Platone le idee hanno queste due caratteristiche:\nNelle idee consiste pertanto l'unione immediata di essere e pensiero che era stata enunciata la prima volta da Parmenide. Trovandosi tuttavia a dover conciliare la staticit\u00e0 di Parmenide col divenire di Eraclito, Platone le concepisce gerarchicamente, da un minimo fino a un massimo di essere, per rendere ragione della molteplicit\u00e0 del mondo. In cima a tutte sta l'idea del Bene, quella che possiede pi\u00f9 propriamente l'Essere. Platone attribuiva infatti alle Idee una terza caratteristica:\nPoich\u00e9 le idee sono anche il fine e la destinazione di ogni entit\u00e0 empirica, compito della filosofia \u00e8 risalire dai dati sensibili fino alle idee, che si trovano ad un livello trascendente rispetto a quelli, nel senso che \"superano\" le loro particolarit\u00e0 transitorie e relative. Le idee infatti sono la realt\u00e0 compiuta, l'essere in s\u00e9 e per s\u00e9, e sono perci\u00f2 \"assolute\", perch\u00e9 sussistono autonomamente e indipendentemente dagli oggetti del mondo fenomenico; questi ultimi invece esistono solo \"in relazione\" alle idee, e sono pertanto \"relativi\", essendo mescolati al non-essere.\nStrumento di elevazione \u00e8 la dialettica, che permettendo il raffronto tra realt\u00e0 diverse, rende possibile il sapere (che delle idee \u00e8 emanazione). Cos\u00ec ad esempio bianco e nero rimangono termini contrapposti e molteplici sul piano sensibile; tuttavia, \u00e8 solo cogliendo questa differenza di termini che si pu\u00f2 risalire al loro fondamento e comune denominatore, cio\u00e8 l'Idea di Colore. Non si pu\u00f2 infatti avere coscienza del bianco senza conoscere il nero. L'Idea resta comunque al di sopra della dialettica stessa, perch\u00e9 pu\u00f2 essere colta solo con un atto di intuizione: non \u00e8 dimostrabile logicamente, n\u00e9 \u00e8 ricavabile dall'esperienza. Quest'ultima svolge tuttavia una funzione importante, che \u00e8 quella di risvegliare la reminiscenza (o ricordo) delle idee, le quali infatti si trovano gi\u00e0 all'interno dell'anima, e sono perci\u00f2 innate. L'uomo non le cercherebbe con tanto desiderio se non le avesse gi\u00e0 viste con gli occhi dell'anima, prima di nascere; le idee platoniche costituiscono quindi un sapere interiore, corrispettivo sotto molti aspetti del \"daimon\" socratico.\nL'aristotelismo.\nAttraverso il cosiddetto \u00abargomento del terzo uomo\u00bb, con cui metteva in discussione la trascendenza delle idee rispetto alla realt\u00e0 sensibile, Aristotele muover\u00e0 un'obiezione nei confronti della dottrina platonica che, nei fatti, \u00absi riduce ad escludere una soverchia separazione tra le idee e gli enti reali\u00bb. Ci\u00f2 condurr\u00e0 ad una differenza tra la concezione gnoseologica di Platone e quella aristotelica, per la quale non esistono idee innate nell'intelletto: quest'ultimo rimane vuoto se prima non percepisce qualcosa attraverso i sensi.\nPlotino e il neoplatonismo.\nPlotino e i neoplatonici ripresero, in forme pi\u00f9 o meno simili, la concezione dell'Idea che era stata formulata da Platone, integrandola con gli apporti dell'aristotelismo. Plotino fece cos\u00ec delle Idee la seconda ipostasi del processo di emanazione dall'Uno, chiamandola Intelletto, da lui concepito aristotelicamente come un riflessivo \"pensiero di pensiero\". Ma l'originalit\u00e0 di Plotino rispetto ad Aristotele sta proprio nel collocare in esso le idee platoniche: in tal modo, egli sottrae l'Intelletto all'apparente astrattezza aristotelica, dandogli un contenuto e rendendolo pi\u00f9 articolato. Le idee platoniche cos\u00ec concepite, ovvero come infinite sfaccettature dell'unico Intelletto, vanno quindi a costituire il \"principium individuationis\" degli individui, poich\u00e9 Plotino le considera non solo trascendenti, ma anche immanenti, in quanto vengono veicolate dall'Anima in ogni elemento del mondo sensibile: esse diventano la forza che \"plasma\" gli organismi dall'interno secondo un fine prestabilito, la \"ragione\" del loro costituirsi (in maniera simile ai caratteri genetici). Plotino si avvicina in tal modo al concetto di \"entelechia\" aristotelica, o al \"Logos\" dello stoicismo.\nAnche Agostino riprese la concezione neoplatonica delle idee, sottolineando che esse non erano in contrasto con la dottrina cristiana, ma anzi le si adattavano perfettamente. Da un lato, rifacendosi al pensiero biblico, egli afferm\u00f2 che Dio aveva creato il mondo dal nulla, dall'altro per\u00f2, prima di creare il mondo, le idee esistevano gi\u00e0 nella Sua mente. Le idee platoniche quindi erano in Dio, e in tal modo Agostino pot\u00e9 conciliare la creazione cristiana con le idee eterne.\nLe idee mantengono in Agostino la loro duplice caratteristica di \"causa essendi\" e \"causa cognoscendi\", ovvero la \"causa\" per cui il mondo risulta fatto cos\u00ec, e grazie a cui possiamo conoscerlo. In esse pertanto si trova anche il fondamento soggettivo del nostro pensare: per i neoplatonici il pensiero non \u00e8 un fatto, un concetto collocabile in una dimensione temporale, ma un atto fuori dal tempo. Il pensiero \"pensato\", posto cio\u00e8 in maniera quantificabile e finita, \u00e8 per essi un'illusione e un inganno, perch\u00e9 nel pensare una qualunque realt\u00e0 sensibile, questa non si pone come un semplice oggetto, ma \u00e8 in realt\u00e0 \"soggetto\" che si rende presente al pensiero, quindi un'entit\u00e0 viva. In altri termini, la caratteristica principale del pensiero \u00e8 quella di possedere la mente, non di esserne posseduto, e comporta dunque il rapimento della coscienza da parte del suo stesso oggetto: l'idea.\nCartesio, Spinoza, Leibniz.\nCon Cartesio, invece, l'idea viene a perdere il suo carattere ontologico, in favore di quello gnoseologico. Si pu\u00f2 meglio comprendere la posizione di Cartesio raffrontandola con quella neoplatonica: per quest'ultima, \"pensare\" l'idea significava \u201cessere\u201d nell'idea; per Cartesio, invece, \"pensare\" l'idea significa \u201cavere\u201d delle idee.\nIn tal modo l'idea viene ridotta ad un semplice contenuto della mente: non \u00e8 pi\u00f9 qualcosa da cui si viene posseduti, ma qualcosa che si possiede. Pur rifacendosi all'innatismo platonico, Cartesio considera \u201cidea\u201d soltanto ci\u00f2 che pu\u00f2 essere riconosciuto come \u201cchiaro ed evidente\u201d dalla ragione, in virt\u00f9 della sua valenza oggettiva. Essa \u00e8 l'elemento su cui la ragione esercita il metodo conoscitivo del \"cogito ergo sum\".\nMentre l'Idea cartesiana restava slegata dalla dimensione ontologica, Spinoza cerc\u00f2 di ricostruire un sistema coerente in cui vi fosse corrispondenza tra realt\u00e0 e idee, ovvero tra forme dell'essere e forme del pensiero. Leibniz per parte sua critic\u00f2 Cartesio, affermando che le idee non sono solo quelle di cui si ha una coscienza chiara e distinta, ma che esistono anche idee inconsce, da cui il nostro pensiero viene mosso e attivato.\nL'empirismo.\nMa oramai con Cartesio, e poi soprattutto con gli empiristi, ci si era avvicinati al concetto odierno di \u201cidea\u201d. Anche per l'empirismo infatti, in maniera simile a Cartesio (sebbene questi partisse da una prospettiva opposta), le idee sono dei contenuti della mente, delle rappresentazioni di oggetti. Locke concepisce le idee come il riflesso delle impressioni prodotte dal contatto sensibile con gli oggetti: sono dunque il risultato di un processo essenzialmente meccanico. La prospettiva platonica risulta cos\u00ec rovesciata, non essendo le idee all'origine della sensazione, bens\u00ec il contrario. Locke assimila la mente umana a una \"tabula rasa\" nel momento della nascita, affermando che le idee non sono innate, e che nessun intelletto sarebbe in grado di partorirle a prescindere dall'esperienza.\nDavid Hume analizz\u00f2 ulteriormente il processo empirico che porterebbe a produrre delle idee: dopo le sensazioni (che si trovano a un primo livello) egli distinse due tipi di percezioni: \nHume afferm\u00f2 che non solo gli oggetti percepiti, ma anche il soggetto conoscente si riduce ad un insieme di impressioni e di idee opache. A differenza di Berkeley, secondo cui l'unica realt\u00e0 esistente erano le idee create dalla percezione del soggetto, in Hume viene a cadere anche il principio soggettivo stesso sul quale fondare l'oggettivit\u00e0, e con lui si apr\u00ec cos\u00ec la via allo scetticismo.\nKant.\nKant si propose di correggere Hume, affermando che le idee non vengono dall'esperienza, ma nascono dall'attivit\u00e0 critica dell'io. Rifacendosi al termine \"idea\", Kant intendeva per\u00f2 distinguere i concetti dell'intelletto (o categorie) dai concetti della ragione (appunto le idee); diversamente da Platone, dunque, le idee kantiane si trovano nella ragione e non nell'intelletto. L'idea cos\u00ec concepita consiste nel collegamento che la ragione opera tra pi\u00f9 concetti, per cui conoscere significa collegare: ad esempio, \u00e8 d'uso ancora oggi l'espressione \"farsi un'idea\" di qualcuno o qualcosa, sulla base di pi\u00f9 nozioni connesse insieme.\nMentre tuttavia le categorie sono \"costitutive\" dell'esperienza sensibile, le idee hanno soltanto una funzione \"regolativa\", nel senso che guidano l'esperienza, dandole un senso e un fine. Le idee infatti rappresentano per Kant i tre grandi ideali razionali: quello psicologico (lo studio dell'anima), quello cosmologico (lo studio del mondo), e quello teologico (lo studio di Dio).\nPur non trovando riscontro nella realt\u00e0 fenomenica, si tratta di idee trascendentali che sul piano della pura ragione servono a spronare la conoscenza, mentre sul piano etico ed estetico recuperano in un certo senso le caratteristiche platoniche, rendendo possibile il finalismo della moralit\u00e0 e del bello.\nL'idealismo tedesco.\nDopo Kant, l'idea si presenta nell'accezione di \u201cidealismo\u201d, a indicare una concezione filosofica che presuppone la supremazia dell'idea o del pensiero sulla realt\u00e0. Mentre in Kant le idee non avevano ancora una realt\u00e0 ontologica, essendo soltanto degli ideali, sar\u00e0 con l'idealismo tedesco che si avr\u00e0 una vera formulazione in tal senso: ritorna cos\u00ec la concezione platonica che faceva dell'idea il fondamento non solo gnoseologico, ma anche ontologico del mondo.\nFichte rimane su una posizione pi\u00f9 fedele al criticismo kantiano; pur facendo dell'Io la realt\u00e0 assoluta, esso trascende il mondo fenomenico, e rimane quindi irraggiungibile. Per vie diverse, anche Schelling concepisce l'Assoluto come trascendente, intuibile solo nell'unione immediata di Spirito e Natura (che corrispondono in linea generale ai concetti neoplatonici di essere e pensiero).\nHegel.\nPer Hegel invece, a differenza di Platone, l'Idea non \u00e8 trascendente, bens\u00ec immanente alla logica, essendo il risultato di un processo dialettico. Essa non \u00e8 pi\u00f9 l'unione immediata di essere e pensiero, ma \u00e8 il prodotto di una mediazione: \u00e8 l'oggetto su cui il pensiero giunge a dedurre tutta la realt\u00e0. Mentre nella filosofia classica l'Idea era l'origine assoluta di tutto, principio primo in s\u00e9 e per s\u00e9 (che si giustificava da solo), nel sistema hegeliano essa deve essere giustificata sulla base del rapporto dialettico che instaura col suo contrario. In tal modo Hegel sovvert\u00ec la logica di non contraddizione, facendo coincidere ogni principio col suo opposto. L'Idea non viene colta a livello intellettivo, ma \u00e8 un prodotto della ragione, un processo in divenire che si articola in tre momenti:\nSchopenhauer.\nSchopenhauer critic\u00f2 l'idea hegeliana, affermando che essa non \u00e8 espressione di una razionalit\u00e0 compiuta, ma discende da una Volont\u00e0 superiore che non riesce mai a razionalizzarsi completamente, ed \u00e8 perci\u00f2 soggetta al dolore e alla sofferenza. Schopenhauer resta fedele alla concezione neoplatonica (pi\u00f9 che platonica) dell'idea, come principio universale che si oggettiva nelle forme della natura organica e inorganica, e che pu\u00f2 essere colto solo elevandosi al di sopra della ragione dialettica.\nL'idea al giorno d'oggi.\nOggi il significato del termine \"idea\" si \u00e8 progressivamente ridimensionato ad una connotazione psicologica, che la riduce a semplice contenuto della mente.\nSecondo alcune definizioni gi\u00e0 viste a proposito dell'empirismo, l'idea viene intesa come la raffigurazione che la mente comporrebbe per il riconoscimento degli elementi appresi dall'esperienza, e alla cui combinazione si affiancherebbe la funzione di elaborazione progettuale. In particolare, secondo Konrad Lorenz, scienziato-filosofo e fondatore dell'etologia moderna, le idee sarebbero avulse da un contenuto di verit\u00e0, essendo concepite soltanto come il prodotto delle nostre categorie mentali derivanti filogeneticamente dall'evoluzione della specie, e perci\u00f2 rivelatesi utili alla vita.\nQuesta visione filosofica \u00e8 contrastata da coloro che si rifanno ad esempio al tomismo scolastico, come Maritain o Gilson, sia pure proponendo forme diverse di realismo. Nella corrente esoterica nota come antroposofia, il suo fondatore Rudolf Steiner considera sana la convinzione della Scolastica che le idee appartengano alla realt\u00e0, come la materia e le forze operanti nello spazio; non sana invece la presunzione che esse provengano da un Dio inconoscibile extra-mondano. Le idee per Steiner operano nelle leggi della natura, quali suoi intenti, manifestandosi per\u00f2 solo attraverso cause ed effetti sensibili: solo nell'uomo diventano percepibili le idee stesse, come \u00abcausa\u00bb della sua volont\u00e0 d'azione. In questo agire dell'Idea, quando cio\u00e8 non si esprime in una necessit\u00e0 naturale, bens\u00ec appare determinata nient'altro che da se stessa, risiede per Steiner la libert\u00e0 umana."}
{"id": "506309", "revid": "399", "url": "https://it.wikipedia.org/wiki?curid=506309", "title": "Gel", "text": "Il gel \u00e8 un materiale colloidale bifasico elastico, costituito da un liquido disperso e inglobato nella fase solida. Il liquido \"abita\" nella struttura costituita dal solido, che a sua volta sfrutta la tensione superficiale del liquido per non collassare.\nI gel possono avere origine organica (proteine, polimeri) o inorganica (argilla, silice).\nPreparazione del gel.\nUn sol-gel rappresenta una sospensione colloidale in grado di solidificare formando un gel.\nI gel si preparano per raffreddamento di una soluzione colloidale o per rapida reazione ad alta concentrazione di reagenti in fase liquida.\nEsempi di gel.\nGel pi\u00f9 o meno ricchi di acqua sono i saponi, le diverse gelatine, la gomma naturale, i fogli di cellophane, minerali come l'opale e anche il formaggio.\nLavorazione.\nIl contenuto liquido nel gel pu\u00f2 separarsi per essiccazione, ottenendo un aerogel (se in seguito all'eliminazione del liquido, svolta in condizioni supercritiche, si mantiene la geometria iniziale) o xerogel (se il materiale ottenuto \u00e8 pi\u00f9 compatto rispetto a quello iniziale)."}
{"id": "506310", "revid": "1934238", "url": "https://it.wikipedia.org/wiki?curid=506310", "title": "Stato supercritico", "text": "Una sostanza si dice essere in uno stato supercritico quando si trova in condizioni di temperatura superiore alla temperatura critica e pressione superiore alla pressione critica. In tali condizioni, le propriet\u00e0 della sostanza sono in parte analoghe a quelle di un liquido (ad esempio la densit\u00e0) e in parte simili a quelle di un gas (ad esempio la viscosit\u00e0).\nLe sostanze nello stato supercritico trovano applicazione come solventi industriali, in sostituzione di quelli organici. In particolare, l'anidride carbonica supercritica \u00e8 largamente utilizzata.\nIntroduzione.\nNel 1822 il Barone Charles Cagniard de la Tour scopr\u00ec il punto critico di una sostanza nei suoi esperimenti con i cannoni. Ascoltando le discontinuit\u00e0 nel rumore di una sfera di selce in un cannone sigillato contenente fluidi a varie temperature, osserv\u00f2 la temperatura critica.\nAl di sopra di questa temperatura, le densit\u00e0 delle fasi liquida e gassosa diventano uguali e le fasi stesse divengono indistinguibili: da ci\u00f2 risulta una singola fase fluida supercritica. Le fasi di un elemento o composto possono essere studiate su appositi diagrammi di fase.\nPropriet\u00e0.\nIn termini generali, le sostanze in stato supercritico hanno propriet\u00e0 intermedie tra quelle di un gas e di un liquido. In aggiunta, non esiste tensione superficiale in una sostanza in stato supercritico, data l'inesistenza di legami liquido/gas.\nCambiando la pressione e la temperatura della sostanza, le propriet\u00e0 caratteristiche possono essere avvicinate a quelle del liquido o del gas. Una delle pi\u00f9 importanti propriet\u00e0 \u00e8 quella della solubilit\u00e0 di un\u2019altra sostanza in una sostanza in stato supercritico: la solubilit\u00e0 tende ad incrementare con la densit\u00e0 della sostanza in stato supercritico (a temperatura costante). Dal momento che la densit\u00e0 aumenta con la pressione, la solubilit\u00e0 quindi tende ad aumentare con la pressione. \nIl legame con la temperatura \u00e8 pi\u00f9 complesso. A pressione costante la solubilit\u00e0 aumenta con la temperatura, ma quando ci si avvicina al punto critico, la densit\u00e0 pu\u00f2 diminuire drasticamente con un leggero aumento della temperatura. Quindi, vicino al valore di temperatura critica, la solubilit\u00e0 spesso diminuisce con l'aumentare della temperatura e poi aumenta nuovamente. \nTutte le sostanze in stato supercritico sono completamente miscibili tra loro, dal che si deduce che \u00e8 possibile ottenere una miscela monofasica di fluidi se viene superato il punto critico della miscela desiderata. Il punto critico di una miscela binaria pu\u00f2 essere stimato con la media aritmetica delle temperature critiche e pressioni dei due componenti.\nformula_1\nin cui formula_2 \u00e8 la temperatura critica della miscela, formula_3 e formula_4 le temperature critiche dei singoli componenti, formula_5 formula_6 le loro frazioni molari.\nTabella delle propriet\u00e0.\nPropriet\u00e0 critiche di alcuni solventi comunemente utilizzati come sostanze in stato supercritico.\nApplicazioni.\nEstrazione.\nI vantaggi dell'estrazione con sostanze in stato supercritico (rispetto all'estrazione con liquidi) risiedono soprattutto nella rapidit\u00e0 dell'operazione, date le basse viscosit\u00e0 ed alta diffusivit\u00e0 dei supercritici. Le estrazioni possono essere rese selettive controllando la densit\u00e0 del mezzo ed il materiale estratto \u00e8 facilmente recuperato abbassando la pressione, permettendo al supercritico di ritornare alla fase gassosa ed evaporare, lasciando poche tracce di solvente. Questa \u00e8 una tecnica utilizzata largamente nel decaffeinare i chicchi non tostati del caff\u00e8, nell'estrazione di luppolo per la produzione di birra e la produzione di olii essenziali e prodotti farmaceutici derivati da vegetali.\nLavaggio a secco.\nCome solvente pu\u00f2 essere utilizzata anidride carbonica supercritica al posto del PERC (percloroetilene) o di altre sostanze tossiche. I detergenti che sono solubili in biossido di carbonio migliorano il potere solvatante del solvente stesso."}
{"id": "506311", "revid": "297059", "url": "https://it.wikipedia.org/wiki?curid=506311", "title": "Giovanni Ecolampadio", "text": "Il suo vero nome era Johannes Heussgen (ma spesso scritto anche come Husschyn, Hussgen, Huszgen, Hausschein). Come usuale all'epoca fra umanisti, il nome fu tradotto in una delle due lingue classiche (in questo caso il greco \"oikos\", casa, e \"lampas\", lampada).\nBiografia.\nEcolampadio nacque a Weinsberg, citt\u00e0 appartenente allora al Palatinato e dal 1504 al W\u00fcrttemberg. Sia il padre sia la madre (proveniente da Basilea) erano di buona famiglia. Studi\u00f2 a Heidelberg e Bologna, e nel 1510 fu ordinato sacerdote e ottenne una parrocchia a Weinsberg. Le sue prediche, che auspicavano una riforma della Chiesa, crearono molti contrasti e lo costrinsero in seguito a lasciare la citt\u00e0 nel 1518.\nGi\u00e0 precedentemente, nel corso dei suoi vari soggiorni a Tubinga, Stoccarda e Heidelberg, aveva imparato la lingua ebraica ed era entrato in contatto con umanisti del calibro di Johannes Reuchlin, Filippo Melantone e Volfango Capitone. Nel 1515 a Basilea, dove aveva concluso i propri studi di teologia, aveva conosciuto anche Erasmo da Rotterdam, che aveva assistito per l'edizione del Nuovo Testamento. Dopo essersi laureato, pubblic\u00f2 una grammatica della lingua greca e una serie di traduzioni dei padri della Chiesa.\nNel 1518 fu chiamato da Volfango Capitone presso il duomo di Basilea e, poco dopo, presso quello di Augusta (Augsburg), dove si era appena tenuta la famosa disputa fra Martin Lutero e Tommaso De Vio detto il Cardinal Caetano. Fino ad allora legato alla tradizione erasmiana, Ecolampadio inizi\u00f2 a studiare gli scritti di Lutero, ritirandosi in un convento. Qui continu\u00f2 a dedicarsi alle traduzioni dei padri della Chiesa e ader\u00ec alla dottrina della giustificazione per sola fede. Egli rese pubblica la propria adesione alla Riforma con due scritti. Dovette lasciare il convento, diventando cappellano del castello di Franz von Sickingen, ed entr\u00f2 in contrasto con Erasmo, che non ader\u00ec mai alla Riforma.\nNel 1522 si stabil\u00ec definitivamente a Basilea, dove continu\u00f2 la traduzione dei padri della Chiesa. Diede lezioni pubbliche sui profeti biblici e subito dopo fu nominato professore per decisione del principe vescovo della citt\u00e0 e, nel 1525, pastore per la parrocchia di San Martino. Da Basilea - dove godette di grande prestigio anche se non raggiunse mai la rilevanza di Ulrico Zwingli o di Calvino - rest\u00f2 in contatto con Zwingli, Martin Bucer e Martin Lutero. Sulla questione eucaristica si associ\u00f2 alla posizione di Zwingli. Nel 1526 guid\u00f2 la delegazione riformata nella disputa di Baden con Johannes Eck. Sebbene Basilea restasse una sede vescovile, a causa della pressione della popolazione si giunse nel 1525 alla secolarizzazione di alcuni conventi, nel 1528 alla piena libert\u00e0 di fede per i riformati e, infine, nel 1529 all'abolizione del culto cattolico.\nNel 1529 Ecolampadio spos\u00f2 Wibrandis Rosenblatt, che gli diede tre figli. La donna, dopo la morte del marito, sposer\u00e0 dapprima Volfango Capitone e poi Martin Bucer. Nel 1528 partecip\u00f2 con Zwingli alla disputa di Berna e nel 1529 lo accompagn\u00f2 ai colloqui di Marburgo. Dal 1529 divenne antistes della chiesa riformata di Basilea. Mor\u00ec nel 1531, appena poche settimane dopo la morte di Zwingli. \u00c8 sepolto nel Duomo di Basilea e uno dei comuni ecclesiastici del Canton Basilea Citt\u00e0 porta il suo nome."}
{"id": "506313", "revid": "36426", "url": "https://it.wikipedia.org/wiki?curid=506313", "title": "Chiesa di San Martino al Vescovo", "text": ""}
{"id": "506314", "revid": "1776051", "url": "https://it.wikipedia.org/wiki?curid=506314", "title": "Pietro (vescovo di Firenze)", "text": "Biografia.\nSal\u00ec al soglio episcopale dopo Bernardo (anche se esiste una fonte discordante, il Gams, che inserisce un vescovo di nome Pagano tra il 1187 e il 1190), a differenza del suo predecessore ebbe una grande cura dei beni della curia e li difese strenuamente, come risulta dagli atti registrani sul Codice Bullettone, un grande volume di propriet\u00e0 degli archivi dell'Arcidiocesi dove sono registrati gli atti relativi ai beni della diocesi sin dall'alto medioevo.\nPretese senza successo la giurisdizione sul Monastero di Santa Maria a Marignano, che aveva il privilegio di dipendere direttamente dalla Santa Sede (mantenuto fino alla soppressione nel 1785) e si schier\u00f2 con i parrocchiani di San Martino al Vescovo in una disputa per il controllo parrocchiale contro l'abate della vicina Badia Fiorentina.\nArrigo da Settimello si lament\u00f2 di lui perch\u00e9 gli aveva tolto la parrocchia, nella sua opera \"De diversitate fortunae et philosophiae consolatione\".\nIl suo successore fu Giovanni da Velletri, dal 1205 circa."}
{"id": "506315", "revid": "1149807", "url": "https://it.wikipedia.org/wiki?curid=506315", "title": "Kino no tabi", "text": ", letteralmente \"Il viaggio di Kino\", \u00e8 una serie di light novel di 18 volumi in corso di pubblicazione scritta da Keiichi Sigsawa ed illustrata da Kohaku Kuroboshi. La serializzazione della serie inizi\u00f2 sul quinto volume dell'ora defunto magazine \"Dengeki hp\" edito da MediaWorks il 17 marzo 2000. Il primo volume della serie fu pubblicato il 10 luglio dello stesso anno da ASCII Media Works sotto l'etichetta della Dengeki Bunko. Ad oggi, oltre 5,6 milioni di copie del light novel sono state vendute in Giappone.\nNel 2003 la serie di light novel \u00e8 stata adattata in un anime di 13 episodi, diretto da Ry\u016btar\u014d Nakamura (\"Serial Experiments Lain\") e scritto da Sadayuki Murai (\"Boogiepop Phantom\"). Sono stati inoltre prodotti due film di 30 minuti (\"Nanika o suru tame ni -life goes on.-\" e \"By\u014dki no Kuni -For You-\") e un episodio introduttivo alla serie. Attualmente non esiste un adattamento italiano dell'opera. Un nuovo adattamento anime della serie, intitolato \"Kino no tabi: the Beautiful World: the Animated Series\", prodotto da Egg Firm e diretto da Tomohisa Taguchi presso Lerche, \u00e8 uscito nel 2017.\nGli episodi sono autoconclusivi e raccontano i viaggi di Kino e della sua motocicletta Hermes in diversi paesi, ognuno di questi afflitto da una problematica differente. I contenuti sono particolarmente crudi e molte delle situazioni affrontate richiedono una certa maturit\u00e0 dello spettatore per essere pienamente comprese.\nTrama.\nProtagonista della storia \u00e8 Kino che, in sella alla sua motocicletta Hermes, gira il mondo senza una meta precisa, ma per imparare e conoscere le realt\u00e0 di popoli differenti. Seguendo la regola di non fermarsi mai per pi\u00f9 di 3 giorni nello stesso posto visiter\u00e0 una miriade di luoghi, ognuno con una storia alle spalle e con problematiche a volte assurde, altre perfettamente comprensibili per quanto crudeli e inaccettabili.\nIl fiabesco mondo in cui viaggia \u00e8 pieno di citt\u00e0 molto differenti tra di loro, alcune moderne, altre quasi medievaleggianti, dove spesso tecnologie di ere differenti si mescolano (ad esempio robot e grammofoni). Ma le pi\u00f9 grandi differenze sono quelle tra le persone che le abitano e le loro storie, che offrono molti spunti di riflessione. Infatti Kino si trover\u00e0 il pi\u00f9 delle volte di fronte a dilemmi etici e situazioni in cui il suo aiuto potrebbe salvare qualcuno (anche se il pi\u00f9 delle volte Kino evita di rimanere coinvolta).\nPersonaggi.\nI personaggi principali sono Kino e la sua motocicletta parlante Hermes mentre gli altri personaggi sono tutti di passaggio nei singoli episodi, anche se, nel corso della serie, se ne potranno individuare alcuni che per Kino hanno un'importanza particolare.\nElenco episodi.\nIl titolo di ogni episodio \u00e8 accompagnato da un sottotitolo in lingua inglese. In aggiunta ai tredici episodi originariamente andati in onda su WOWOW, l'episodio di dodici minuti \"T\u014d no kuni -Freelance-\", pubblicato originariamente come OAV extra all'edizione in DVD del primo film, viene considerato come \"episodio zero\" della serie TV."}
{"id": "506325", "revid": "1442080", "url": "https://it.wikipedia.org/wiki?curid=506325", "title": "Aldo Olivieri", "text": "\u00c8 considerato uno dei migliori portieri italiani di sempre.\nCaratteristiche tecniche.\nOlivieri era noto per il coraggio nelle uscite e per la spettacolarit\u00e0 degli interventi, uno stile che gli valse il soprannome di \"Gatto Magico\".\nCarriera.\nGiocatore.\nClub.\nEsord\u00ec nella stagione 1929-30 nel Verona in Serie B, passando al Padova nel 1933-34. L'esordio in Serie A avvenne il 10 settembre 1933 in Padova-Torino 1-0. Tuttavia gioc\u00f2 soltanto otto gare, poich\u00e9 durante un'azione di gioco, un'uscita spericolata su un attaccante (Andrea Gregar) gli caus\u00f2 la frattura del cranio che, come ebbe a dichiarare, per tutta la vita gli procurer\u00e0 forti emicranie e lo render\u00e0 curiosamente sensibile ai cambi di clima. Dopo appena un anno di convalescenza e contro il parere dei medici, Olivieri and\u00f2 a giocare nella Lucchese nella serie cadetta, riuscendo a conquistare una promozione in Serie A con la squadra toscana, dove rimase 4 stagioni e dove si fece notare dal CT della Nazionale Vittorio Pozzo.\nPoi, nella stagione 1938-39 arriva al Torino, chiamato da Egri Erbstein, che lo aveva allenato gi\u00e0 a Lucca.\nNella squadra granata Olivieri gioc\u00f2 quattro campionati per un totale di 113 partite, prima di passare al Brescia dove chiuse la carriera in Serie B nella stagione 1942-43, giocando 32 partite.\nNazionale.\nDebutt\u00f2 in Nazionale il 15 novembre 1936 nella gara con la Germania pareggiata 2-2 e gioc\u00f2 24 partite (pi\u00f9 3 con la Nazionale \"B\").\nFu il portiere titolare della Nazionale italiana campione del mondo nel 1938 in Francia, sotto la guida di Vittorio Pozzo. Avrebbe dovuto essere il portiere di riserva, ma l'infortunio di Carlo Ceresoli lo port\u00f2 a essere titolare. \u00c8 ricordato in particolare per un'ottima parata che salv\u00f2 il risultato durante la prima partita contro la Norvegia: l'attaccante Knut Brynildsen si present\u00f2 solo davanti a lui e fece un gran tiro, che Olivieri riusc\u00ec a deviare con le dita. La palla tocc\u00f2 l'incrocio dei pali e fin\u00ec in calcio d'angolo. La parata fu cos\u00ec buona che il norvegese si avvicin\u00f2 a Olivieri e gli strinse la mano.\nIl 26 ottobre 1938 divenne il primo portiere italiano ad essere convocato per un match \"FIFA World XI\", difendendo la porta di una selezione europea in un'amichevole contro l'Inghilterra: con lui scesero in campo Alfredo Foni, Pietro Rava, Michele Andreolo e Silvio Piola.\nAllenatore.\nNel dopoguerra intraprese la carriera di allenatore, partendo dal Viareggio e ottenendo poi tre promozioni in Serie A con la Lucchese, con l'Udinese che grazie ad Olivieri pass\u00f2 dalla Serie C alla Serie A in meno di due anni, e con la U.S. Triestina. L'Udinese, infatti nel campionato 1949-50 arriv\u00f2 seconda, con sessanta punti, dietro al Napoli. Olivieri in quel periodo viveva a Udine in un elegante appartamento messo a disposizione dal Vicepresidente del club, Raimondo Mulinaris, industriale del settore alimentare (proprietario di un importante pastificio) nella centrale via Cussignacco. In seguit\u00f2 ottenne buoni risultati sulle panchine, tra le altre, di Inter e Juventus; nel 1956 fu sospeso per un anno, per aver trattato trasferimenti di giocatori, attivit\u00e0 all'epoca proibita agli allenatori.\nSul finire della carriera allen\u00f2 per quattro stagioni la Casertana, prima di diventarne direttore sportivo nella stagione 1968-1969, conclusasi con la mancata vittoria del campionato di Serie C per una penalizzazione e il conseguente scoppio della \"Rivolta del pallone\"."}
{"id": "506328", "revid": "1305772", "url": "https://it.wikipedia.org/wiki?curid=506328", "title": "Confronto tra software di VoIP", "text": "I programmi di Voice over IP (VoIP) consentono di telefonare utilizzando internet, un sistema economico e sempre pi\u00f9 popolare sia tra aziende che tra privati.\nUna lista di software VoIP \u00e8 disponibile nell'articolo su Voice over IP."}
{"id": "506329", "revid": "39224", "url": "https://it.wikipedia.org/wiki?curid=506329", "title": "HCV Ab", "text": ""}
{"id": "506332", "revid": "93685", "url": "https://it.wikipedia.org/wiki?curid=506332", "title": "HIV Ab", "text": ""}
{"id": "506341", "revid": "72663", "url": "https://it.wikipedia.org/wiki?curid=506341", "title": "Ferri da stiro", "text": ""}
{"id": "506342", "revid": "1983214", "url": "https://it.wikipedia.org/wiki?curid=506342", "title": "Sherlock", "text": ""}
{"id": "506345", "revid": "72663", "url": "https://it.wikipedia.org/wiki?curid=506345", "title": "Lavatrici", "text": ""}
{"id": "506346", "revid": "72663", "url": "https://it.wikipedia.org/wiki?curid=506346", "title": "Lettori DVD", "text": ""}
{"id": "506347", "revid": "36861229", "url": "https://it.wikipedia.org/wiki?curid=506347", "title": "Televisori", "text": ""}
{"id": "506348", "revid": "287204", "url": "https://it.wikipedia.org/wiki?curid=506348", "title": "Cajon", "text": ""}
{"id": "506350", "revid": "72663", "url": "https://it.wikipedia.org/wiki?curid=506350", "title": "Telecomandi", "text": ""}
{"id": "506352", "revid": "289247", "url": "https://it.wikipedia.org/wiki?curid=506352", "title": "San Fedele di Sigmaringa", "text": ""}
{"id": "506358", "revid": "287204", "url": "https://it.wikipedia.org/wiki?curid=506358", "title": "QuickTime Streaming Server", "text": "QuickTime Streaming Server (QTSS) \u00e8 un server (o un Daemon) costruito all'interno di macOS Server che invia, su richiesta, video e/o audio agli utenti di una Rete informatica o di Internet.\nQTSS \u00e8 basato sul suo equivalente open-source Darwin Streaming Server.\nQuando usato insieme a QuickTime Broadcaster, \u00e8 possibile inviare video e/o audio in tempo reale a vari utenti di una rete."}
{"id": "506359", "revid": "7336", "url": "https://it.wikipedia.org/wiki?curid=506359", "title": "Human Immunodeficiency Virus", "text": ""}
{"id": "506361", "revid": "71583", "url": "https://it.wikipedia.org/wiki?curid=506361", "title": "RTSP", "text": ""}
{"id": "506362", "revid": "2519", "url": "https://it.wikipedia.org/wiki?curid=506362", "title": "Qark", "text": ""}
{"id": "506366", "revid": "767487", "url": "https://it.wikipedia.org/wiki?curid=506366", "title": "East Is East", "text": "East Is East - Una famiglia ideale (\"East Is East\") \u00e8 un film del 1999 diretto da Damien O'Donnell.\nTrama.\nSalford, nei pressi di Manchester, anni settanta. Jahangir Khan, soprannominato George, \u00e8 un immigrato pakistano di religione islamica, residente in Gran Bretagna dal 1937. Sebbene risulti avere gi\u00e0 una moglie in Pakistan, George \u00e8 sposato da 25 anni con Ella, una donna inglese di origini irlandesi e di religione cattolica, da cui ha avuto sette figli: Nazir, Abdul, Tariq, Maneer, Saleem, Meenah e Sajid.\nLe difficolt\u00e0 per i Khan cominciano quando Nazir, il primogenito, rifiuta di sposare la ragazza pakistana che il padre gli ha scelto, facendo cos\u00ec naufragare malamente la cerimonia, e fuggendo a Londra. In seguito a ci\u00f2, viene disconosciuto dal padre. La famiglia gestisce un \"fish and chips\" in un quartiere operaio dove si iniziano ad avvertire i primi segnali di tensione interetnica: sui muri, infatti, compaiono i manifesti di Enoch Powell, un politico conservatore e xenofobo.\nIntanto la vita continua nella famiglia Khan, e Sajid, il figlio pi\u00f9 piccolo, ha scoperto di dover essere circonciso. Tenta di opporsi, ma invano. Nel frattempo George pensa ancora a come combinare dei vantaggiosi matrimoni per la sua famiglia e viene presentato al signor Shah, in cerca di due mariti per le due brutte figlie, a cui promette i suoi due figli Tariq e Abdul. Tariq per\u00f2 frequenta di nascosto la discoteca della zona e flirta con una ragazza bianca, nipote del vicino di casa razzista e xenofobo dei Khan, e nessuno dei due figli \u00e8 disposto a prestarsi a un matrimonio combinato.\nDistribuzione.\n\u00c8 stato presentato nella Quinzaine des R\u00e9alisateurs al 52\u00ba Festival di Cannes."}
{"id": "506368", "revid": "1632387", "url": "https://it.wikipedia.org/wiki?curid=506368", "title": "Loituma", "text": "I Loituma sono un quartetto finlandese che unisce la tradizione musicale vocale finlandese con i suoni del kantele. I Loituma sono stati dichiarati gruppo dell'anno nel Kaustinen Folkmusic Festival del 1997.\nStoria.\nI Loituma esordiscono nell'autunno 1989 con un settetto con il nome di J\u00e4ykk\u00e4 Leip\u00e4 (\"pane raffermo\"), nato all'interno del dipartimento di musica folk dell'Accademia Sibelius di Helsinki.\nIl gruppo originale comprendeva come cantanti Sanna Kurki-Suonio e Tellu Paulasto, che in seguito abbandonarono per andare in Svezia nel gruppo Hedningarna. Anche Anita Lehtola \u00e8 ora membro dello stesso gruppo.\nDurante tutti questi anni il gruppo ha applicato diverse influenze musicali al suo stile. Uno degli aspetti pi\u00f9 importanti per la musica popolare finlandese \u00e8 l'arte del canto attraverso la quale storie e sentimenti possono essere trasmessi meglio. Le canzoni trasmettono il patrimonio ereditario finlandese con l'aiuto in sottofondo di Martti Pokela e Toivo Alasp\u00e4\u00e4. Altro aspetto importante dei Loituma \u00e8 il kantele, che risuona in un modo vario: tintinnio di ferro e argento, segale e grano assieme.\nNotoriet\u00e0.\nNel 1995 la loro esecuzione del brano \"Ievan polkka\" contribu\u00ec a far accrescere la loro notoriet\u00e0, grazie anche alla diffusione - nel 2006 - di un estratto di una puntata dell'anime \"Bleach\", diffuso sotto forma di eseguibile flash (in cui la sequenza viene riprodotta continuamente) e di video su YouTube. In quel breve video, intitolato \"Loituma Girl\", Orihime Inoue fa roteare un porro, con un estratto della Ievan Polkka come accompagnamento musicale. Della canzone venne creata anche una versione remix dal nome \"Holly Dolly\".\nMembri.\nI Loituma sono composti da:"}
{"id": "506374", "revid": "764903", "url": "https://it.wikipedia.org/wiki?curid=506374", "title": "Record olimpici dell'atletica leggera", "text": ""}
{"id": "506379", "revid": "287204", "url": "https://it.wikipedia.org/wiki?curid=506379", "title": "Keflavik", "text": ""}
{"id": "506380", "revid": "122863026", "url": "https://it.wikipedia.org/wiki?curid=506380", "title": "Non mi dir", "text": "Non mi dir \u00e8 il primo album ufficiale di Adriano Celentano, pubblicato su vinile dall'etichetta discografica Clan Celentano di propriet\u00e0 dell'artista (catalogo ACC-S/LP 40002) nel 1965.\nDescrizione.\n\u00c8 il quinto album per tutte le discografie accreditate (eccetto quella ufficiale), che comprendono anche la precedente produzione originale dell'artista con la Jolly / SAAR del produttore Walter Guertler. Anche se gli album precedenti sarebbero da considerarsi raccolte di materiale gi\u00e0 pubblicato in altro formato, pi\u00f9 che nuovi lavori concettualmente inediti.\nTutte le canzoni sono arrangiate dal maestro Detto Mariano, che dirige la sua orchestra.\nLa copertina originale raffigura Celentano che legge un giornale indossando un paio di occhiali da sole.\nDel 1995 sono le due edizioni su CD del Clan Celentano: la prima distribuita dalla BMG (catalogo 74321314252) con i 14 brani originali, la seconda (catalogo SP 60752 e 8012842607523) con gli stessi pi\u00f9 la bonus track \"Amami e baciami\", che proviene dal 'Disco Tris' del 1962 Stai lontana da me/Amami e Baciami/Sei rimasta sola.\nL'LP originale, senza traccia aggiuntiva, \u00e8 stato rimasterizzato su CD nel 2013 (catalogo 3259130004960) con tecniche digitali.\nAutori e Compositori.\nCuriosamente nelle ristampe su CD degli anni '90, i crediti per il testo e la musica di alcuni brani sono diversi da quelli riportati sull'album originale o depositati alla SIAE. Segno di un'evidente confusione nel Clan in materia di attribuzione dei diritti d'autore; fatto lamentato ripetutamente dallo stesso Don Backy, anche in sede legale, dopo la sua separazione dal Clan. Per contro, nelle ristampe dell'album \"Il ragazzo della via Gluck\", che contiene molte di queste canzoni, le firme tornano ad essere quelle corrette e originali.\nLa raccolta \"Adriano Celentano Special\".\nRistampa del 1965 su LP, catalogata come raccolta (Clan ACC LP 40002), che conserva lo stesso ordine dei brani, ma ha diversa copertina e titolo \"Adriano Celentano Special\". Inoltre, pur essendo un disco pubblicato dall'etichetta Clan, NON figura nella discografia delle collection sul sito ufficiale.\nI brani.\nPrimo album dell'artista dopo il matrimonio con Claudia Mori e la nascita della prima figlia; la nuova situazione personale traspare in alcune canzoni, che diventano pi\u00f9 riflessive e tranquille. I pezzi pi\u00f9 ritmati rimangono quelli pubblicati nel 1962 sui singoli pi\u00f9 vecchi, ovvero \"Stai lontana da me\", \"Sei rimasta sola\" e \"Pregher\u00f2\".\nAnche le altre canzoni dell'album erano gi\u00e0 apparse su 45 giri durante il 1963 e il 1964, eccetto \"Uno strano tipo\" e \"Capirai\" mai pubblicate su singolo per il mercato italiano.\nTracce.\n1965 - LP originale, 1995 - CD.\nL'anno indicato \u00e8 quello di pubblicazione del singolo.\nDurate dei brani riportate sul tondo del vinile ACC-S/LP 40002.\nDurata totale: 36:29"}
{"id": "506381", "revid": "73843", "url": "https://it.wikipedia.org/wiki?curid=506381", "title": "Record olimpici maschili dell'atletica leggera", "text": ""}
{"id": "506384", "revid": "1522738", "url": "https://it.wikipedia.org/wiki?curid=506384", "title": "Moghul", "text": "La Dinastia Moghul, anche conosciuta come Mughal (, \"dinastia Mughal\", ) \u00e8 stata la pi\u00f9 importante dinastia imperiale indiana di religione musulmana, che regn\u00f2 su quasi tutto il territorio dell'Asia meridionale durante la dominazione islamica in India. \nIl termine \"Mughal\" (o \"Moghul\") deriva dall'arabo e dal persiano, come alterazione del vocabolo \"Mongolo\", per enfatizzare l'origine mongola e turca della dinastia timuride.\nFu l'economia pi\u00f9 forte del mondo, e globalmente, ebbe le pi\u00f9 alte uscite industriali nel XVII secolo, valendo quasi un quarto del PIL mondiale. Inoltre, l'Impero rappresent\u00f2 il culmine dell'architettura indiana, con monumenti famosi come il Taj Mahal, una delle nuove sette meraviglie del mondo. Gli imperatori principali della dinastia, discendenti diretti di Tamerlano e Gengis Khan, furono B\u0101bur, Hum\u0101y\u016bn, Akbar, Jah\u0101ng\u012br, Sh\u0101h Jah\u0101n, Aurangzeb, e Bah\u0101dur Sh\u0101h I.\nStoria.\nL'impero Moghul fior\u00ec dal 1526 al 1707, il suo fondatore fu B\u0101bur detto \"il Conquistatore\". Egli era un discendente del grande conquistatore turco Tamerlano, e governava una delle tante citt\u00e0 della Transoxiana, in buona parte l'odierno Uzbekistan.\nScacciato dalle sue terre in seguito all'invasione dei nomadi Uzbeki, B\u0101bur, desideroso di conquistare un altro regno, decise di conquistare l'India. Con un piccolo ma ben armato esercito invase l'India, allora sotto il dominio del Sultanato di Delhi, e si scontr\u00f2 con l'esercito del sultano Ibr\u0101h\u012bm L\u014dd\u012b nella battaglia di Panipat (21 aprile 1526), uscendone vincitore.\nBabur regn\u00f2 per altri quattro anni, estendendo il suo nuovo impero dall'Afghanistan al Bengala e incrementando le migrazioni turche in India dall'Asia centrale, accrescendo cos\u00ec il peso della religione islamica in questo Paese. L'impero raggiunse l'apogeo con il terzo imperatore Akbar (\"il [pi\u00f9] Grande\"), che complet\u00f2 la conquista del Bengala e sottomise il Gujarat e i principati ind\u00f9 Rajput, che furono ammessi nell'apparato amministrativo Moghul come esattori delle tasse. Akbar fond\u00f2 la nuova capitale di Fatehpur Sikri e cerc\u00f2 di creare una nuova religione sincretistica, accostando l'Induismo all'Islam.\nL'India divenne parte del cosiddetto Rinascimento timuride tramite i Moghul.\nGli ultimi grandi imperatori Moghul furono Sh\u0101h Jah\u0101n (\"Imperatore del mondo\"), che regn\u00f2 dal 1628 al 1658, e suo figlio Aurangzeb (1658 - 1707). Artefice di una politica espansionista, quest'ultimo dedic\u00f2 gli ultimi anni del suo regno a una lotta incessante contro i principi ind\u00f9 Maratha (abitanti nell'attuale Maharashtra), che avevano creato la Confederazione Maratha nell'India meridionale.\nAurangzeb impose in tutta l'India la religione islamica, provocando rivolte e guerre. Alla sua morte, avvenuta nel 1707, l'impero si disgreg\u00f2, e ci\u00f2 che ne rimaneva fu definitivamente conquistato dai Britannici dopo la I guerra d'indipendenza indiana - meglio nota in Occidente come l'Ammutinamento dei Sepoy o i Moti Indiani - nel 1859.\nI Moghul sono rimasti famosi per lo sfarzo della loro corte imperiale, e per lo splendore delle loro capitali, Delhi e Agra, che esistono ancora oggi, nonch\u00e9 per i loro stupendi monumenti, basti ricordare ad Agra il Taj Mahal, costruito dall'imperatore Sh\u0101h Jah\u0101n come tomba per la propria amata sposa, l'imperatrice Mumtaz Mahal, morta giovane nel 1631. Inoltre sono rinomati per la scuola artistica Moghul, che l'imperatore Hum\u0101y\u016bn arricch\u00ec invitando un buon numero di artisti persiani presso la sua corte, con il ruolo di maestri. Tra i pittori pi\u00f9 importanti della scuola si annovera Basawan.\nLa dinastia Moghul fu l'ultima forza unificatrice dell'India prima della conquista europea. La sua fine apr\u00ec indirettamente le porte dell'India alla penetrazione e alla dominazione britannica.\nRipartizione amministrativa.\nL'impero era organizzato amministrativamente in varie Province (\"Suwabs\"); dodici di queste erano viceregni:\nTra le altre province:"}
{"id": "506386", "revid": "2213204", "url": "https://it.wikipedia.org/wiki?curid=506386", "title": "La festa (Adriano Celentano)", "text": "La festa \u00e8 la seconda raccolta ufficiale della discografia di Adriano Celentano, pubblicata su LP dall'etichetta discografica Clan Celentano (catalogo ACC/LP 40006) nel marzo 1966.\nIl disco.\nPubblicato subito dopo la partecipazione al Festival di Sanremo 1966, contiene la canzone \"Il ragazzo della via Gluck\" (che, anche se eliminata alla kermesse, ottenne un grande successo di vendita), insieme a \"Chi era lui\", lato B dello stesso singolo.\nQuesta antologia, pur inserita nel normale catalogo delle pubblicazioni del Clan, era in realt\u00e0 riservata ai lettori della rivista di fotoromanzi Bolero Film (anno XX, n\u00ba990 del 24 aprile 1966).\nPer questi motivi, pochi mesi dopo, a novembre, viene pubblicato l'album ufficiale, intitolato come la canzone presentata al festival.\nMolte delle canzoni sono state registrate negli studi della RCA Italiana a Roma; il tecnico del suono \u00e8 Pino Mastroianni.\nTutte le canzoni sono arrangiate dal maestro Detto Mariano, che dirige la sua orchestra.\nSulla copertina, invariata nelle varie edizioni, Adriano seduto su uno sgabello suona la chitarra elettrica.\nNella ristampa su CD del 1996 (Clan Celentano SP 60772) \u00e8 stata aggiunta la bonus track \"Pasticcio in Paradiso\", retro del singolo \"Pregher\u00f2\", pubblicato nel 1962. Nel 2011, l'album originale, senza traccia aggiuntiva, \u00e8 stato rimasterizzato con tecniche digitali (Clan Celentano 3259130004519).\nI brani.\nTre sono gli inediti sull'album, oltre i brani del singolo sanremese Il ragazzo della via Gluck/Chi era lui, vi \u00e8 la \"title track\" \"La festa\" (pubblicata su 45 giri alla fine del 1965), canzone nata per lanciare un nuovo ballo, il \"grab\", che in realt\u00e0 non riscosse successo. Tutte le altre canzoni erano gi\u00e0 state pubblicate sull'album precedente, la facciata A del quale \u00e8 esattamente il lato B di questa raccolta.\nTracce.\nL'anno indicato \u00e8 quello di pubblicazione del singolo.\nDurate dei brani riportate sul tondo del vinile ACC/LP 40006, eccetto gli inediti.\nLato A\nLato B\nDurata totale: 40:10"}
{"id": "506390", "revid": "76963", "url": "https://it.wikipedia.org/wiki?curid=506390", "title": "Jeff Stearns", "text": "Nel 2001 appare nel film Twice as Dead. Nel 2003 ha un ruolo da protagonista in Fighting Words e in Fire Over Afghanistan."}
{"id": "506396", "revid": "105828585", "url": "https://it.wikipedia.org/wiki?curid=506396", "title": "Gn\u00e1", "text": "Gn\u00e1, nella mitologia norrena, \u00e8 una delle tre serve di Frigg, insieme a Fulla e Hl\u00edn.\n\u00c8 colei che si preoccupa di svolgere le faccende per la padrona. Probabilmente proprio per questo possiede un destriero capace di cavalcare attraverso l'aria e l'acqua, H\u00f3fvarpnir (letteralmente \"tiratore di zoccoli\").\n\u00c8 una delle quindici dee descritte da Snorri Sturluson nella sua Edda."}
{"id": "506403", "revid": "2091899", "url": "https://it.wikipedia.org/wiki?curid=506403", "title": "Magnificat (carattere)", "text": "Magnificat \u00e8 un carattere tipografico, creato dall'architetto Friedrich Peter nel 1975. Questo tipo di carattere \u00e8 molto complesso e stilizzato, quasi di difficile lettura. Non \u00e8 mai stato tradotto in formato digitale dal possessore dei diritti, ma vi sono alcune copie in formato \"true type\" (TTF) create da appassionati.\nFriedrich Peter cre\u00f2 nel 1993 il carattere Vivaldi, pi\u00f9 semplice e pi\u00f9 conosciuto; anch'esso, come il Magnificat, una elaborazione della Cancelleresca corsiva italiana."}
{"id": "506404", "revid": "17351", "url": "https://it.wikipedia.org/wiki?curid=506404", "title": "Daimler-Benz 601", "text": ""}
{"id": "506405", "revid": "6923", "url": "https://it.wikipedia.org/wiki?curid=506405", "title": "Repeat After Me", "text": "Repeat After Me \u00e8 un programma della Apple Computer creato per incrementare le performance dei loro programmi di sintesi vocale. Permette agli sviluppatori di testare la capacit\u00e0 del traduttore fonetico e quindi di implementare le capacit\u00e0 di quest'ultimo.\nRepeat After Me fa parte del kit di sviluppo Apple Developer Tools e si trova al \"path\" /Developer/Applications/Utilities/Speech/Repeat After Me.app."}
{"id": "506412", "revid": "125269300", "url": "https://it.wikipedia.org/wiki?curid=506412", "title": "Chroot", "text": "Il termine chroot (contrazione di \"change\" e \"root\"), in informatica ed in particolare nei sistemi operativi Unix e Unix-like, indica un'operazione che consiste nel cambiare la directory di riferimento dei processi che sono in esecuzione corrente e per i processi generati da questi ultimi (cosiddetti \"processi figlio\").\nDescrizione e caratteristiche.\nNormalmente, le funzioni necessarie a mettere in pratica il \"chroot\" sono implementate direttamente nel kernel del sistema operativo.\n\u00c8 un metodo usato per isolare i limiti operativi di un'applicazione, ma non \u00e8 stato concepito come metodo di sicurezza, sebbene alcuni sistemi, come FreeBSD, lo usino con alcune accortezze come tale. Il nome deriva dal termine informatico root (radice), che indica la directory principale del file system del sistema operativo (Filesystem Hierarchy Standard) in cui sono contenute tutte le altre directory.\nNormalmente, un software pu\u00f2 accedere a tutti i dischi e le risorse del sistema operativo, compatibilmente con i permessi; l'operazione di chroot consiste nell'eseguire il programma bloccato dentro una sottodirectory, permettendogli di accedere solo alle risorse di cui ha strettamente bisogno. La sottodirectory in questione viene anch'essa denominata \"chroot\" e deve contenere una copia (di solito un hard link) di tutti i file di sistema richiesti dal software. Nel caso di sistemi Unix, \u00e8 necessaria anche una copia dei device file a cui il programma deve accedere.\nSe un cracker riesce a prendere il controllo di un'applicazione, avr\u00e0 tutti i privilegi associati all'applicazione e potrebbe essere in grado di compromettere la sicurezza dell'intero sistema, ad esempio, installando un rootkit. Al contrario, se il programma compromesso si trova in un \"chroot,\" dovr\u00e0 prima uscire dal perimetro e solo dopo potr\u00e0 apportare modifiche al sistema."}
{"id": "506417", "revid": "1318658", "url": "https://it.wikipedia.org/wiki?curid=506417", "title": "Giulio Coltellacci", "text": "Biografia.\nStudi\u00f2 scenografia all'Accademia di Belle Arti di Roma, perfezionandosi presso lo studio di Ernesto Vighi. Esord\u00ec nel 1946 disegnando scene e costumi per \"Rebecca, la prima moglie\" di Daphne du Maurier con la regia di Guido Salvini e collabor\u00f2 poi con i maggiori registi teatrali italiani. Tra le sue principali realizzazioni c'\u00e8 \"La famiglia Antrobus\" di Thornton Wilder per la regia di Strehler (1949).\nSi dedic\u00f2 anche assiduamente al teatro di rivista ed alla commedia musicale, firmando scene e costumi di taluni spettacoli come \"Attanasio cavallo vanesio\", \"Giove in doppiopetto\" e Rinaldo in campo di Pietro Garinei e Sandro Giovannini.\nIn televisione cur\u00f2 le scenografie della trasmissione RAI \"Il Mattatore\"."}
{"id": "506420", "revid": "899609", "url": "https://it.wikipedia.org/wiki?curid=506420", "title": "Glendale", "text": ""}
{"id": "506421", "revid": "309289", "url": "https://it.wikipedia.org/wiki?curid=506421", "title": "Lingue tunguse", "text": "Le lingue tunguse o manci\u00f9-tunguse sono parlate nell'Asia settentrionale.\nDistribuzione geografica.\nLe lingue tunguse sono parlate nella Siberia orientale e in Manciuria. Molte lingue di questo gruppo sono in pericolo di estinzione.\nClassificazioni.\nI linguisti hanno proposto diverse classificazioni per questo gruppo di lingue, in base alle caratteristiche morfologiche, lessicali e fonologiche. Una classificazione prevede la divisione del gruppo in due tronconi, quello settentrionale e quello meridionale, con il meridionale ulteriormente suddiviso nei rami sudorientale e sudoccidentale.\nLingue manci\u00f9-tunguse:\nLo jurchen-manci\u00f9 (jurchen e manci\u00f9 sono semplicemente stadi diversi di una stessa lingua; infatti l'etnonimo \"Manci\u00f9\" non apparve fino al 1636 quando l'imperatore Hong Taiji decret\u00f2 che il termine avrebbe rimpiazzato \"Jurchen\") \u00e8 l'unica lingua tungusa che abbia una forma letteraria risalente almeno alla met\u00e0 del XII secolo e perci\u00f2 \u00e8 molto importante per la ricostruzione del proto-tunguso. Il pi\u00f9 antico testo giunto a noi in jurchen \u00e8 l'iscrizione \"Da Jin deshengtuo songbei\" (stele in onore della vittoria dei Jin), che risale al periodo dading (1161-1189).\nEthnologue.com propone un altro schema di classificazione, riconoscendo solo undici lingue appartenenti alla Famiglia linguistica (tra parentesi tonda il num. di lingue di ogni gruppo o sottogruppo o lo stato dove viene parlata), [tra parentesi quadre il codice internazionale]:"}
{"id": "506423", "revid": "439868", "url": "https://it.wikipedia.org/wiki?curid=506423", "title": "Fulla", "text": "Fulla o Fylla \u00e8 una divinit\u00e0 femminile della mitologia norrena appartenente agli Asi. Il suo nome sarebbe collegato con l'aggettivo \"fullr\" che significa completo.\nViene descritta da Snorri Sturluson con la capigliatura fluente e un nastro dorato tra i capelli.\nSi preoccupa del cofanetto della padrona Frigg e dei suoi calzari, apparendo cos\u00ec come Gn\u00e1 e Hl\u00edn, altre due \u00c1synjur. Ma dagli scritti di Sturluson emerge anche che fosse partecipe dei segreti della padrona."}
{"id": "506425", "revid": "547034", "url": "https://it.wikipedia.org/wiki?curid=506425", "title": "Lampre", "text": "Lampre s.r.l. \u00e8 un gruppo aziendale italiano che si occupa della produzione e della vendita di laminati in acciaio prerivestiti. Il nome \u00e8 una contrazione della tipologia di prodotto, Lamiere prerivestite.\nStoria.\nFondata nel 1975 da Romeo Mario Galbusera, per capacit\u00e0 di produzione \u00e8, secondo il sito ufficiale della societ\u00e0, la ditta leader in Europa nel settore delle lamiere rivestite in PVC; \u00e8 inoltre presente commercialmente in tutti i continenti. Le sedi sono situate ad Usmate Velate e a Ronco Briantino (Provincia di Monza e Brianza): qui sorgono gli uffici, il centro produttivo e i laboratori.\nProduce lamiere plastificate, colaminate e preverniciate (tramite processo di coil coating) con film metallici e plastici, prodotti che trovano utilizzo in ambiti quali l'edilizia, l'arredo, l'impiantistica industriale, l'industria navale.\nDello stesso gruppo fanno parte dal 1989 Lampre Portuguesa Lda, azienda con sede a Sintra in Portogallo, creata per aumentare la produzione e la distribuzione dei prodotti in Europa, e Lamital, specializzata nel taglio e nella commercializzazione di prodotti siderurgici piani. Dal 1997 esiste una quarta azienda, Lamfer, che si occupa di management e di ampliamento della gamma di prodotti del gruppo. L'azienda \u00e8 presente anche in Belgio e Polonia con aziende site rispettivamente a Sclessin (Liegi) e Kutno. Nel 2010 sono stati avviati investimenti in Turchia a Topkapi (Istanbul). A Montgomery (Alabama) \u00e8 invece presente un hub di distribuzione per il contentinte nordamericano. \nDai primi anni 1990 e ininterrottamente fino al 2016 la Lampre ha sponsorizzato una squadra professionistica di ciclismo su strada, l'attuale UAE Team Emirates al tempo nota con l'ultima denominazione di Lampre-Merida. Tale sponsorizzazione ha permesso alla societ\u00e0 di rafforzare la propria posizione nei mercati europei e di diffondersi anche fuori dall'Europa."}
{"id": "506426", "revid": "293713", "url": "https://it.wikipedia.org/wiki?curid=506426", "title": "Simone Vergassola", "text": "Caratteristiche tecniche.\nMediano di centrocampo in grado di disimpegnarsi con buona efficacia anche come interno, bravo negli inserimenti e nel recuperare palloni. In carriera \u00e8 stato schierato nel ruolo di mezz'ala (cosa che gli ha permesso di valorizzare le sue doti di incursore) e nel ruolo di esterno di centrocampo. Durante la permanenza di Antonio Conte sulla panchina toscana si \u00e8 adattato a giocare in un centrocampo a due nel ruolo di incontrista, posizione in cui lo ha impiegato anche Serse Cosmi.\nCarriera.\nGiocatore.\nInizi.\nCompie i suoi primi passi nel settore giovanile della Sarzanese, per poi passare alla , con cui disputa quattro campionati in Serie C1.\nIn seguito viene acquistato dalla Sampdoria. Esordisce in Serie A il 9 marzo 1997 in Atalanta-Sampdoria (4-0). Chiude la stagione con altre due presenze. Resta con i blucerchiati anche le quattro seguenti stagioni, vestendo la fascia da capitano.\nTorino.\nIl 26 luglio 2001 passa a titolo definitivo al Torino. Esordisce con i piemontesi il 26 agosto successivo in Udinese-Torino (2-2), subentrando al 29' della ripresa al posto di Riccardo Maspero. Segna la sua prima rete in campionato il 25 novembre 2001 contro il Verona (vittoria per 5-1), deviando in rete un cross di Antonino Asta. Chiude la stagione con 33 presenze e due reti, a cui si aggiungono due presenze in Coppa Italia.\nLa stagione seguente, terminata con la retrocessione in serie cadetta, scende in campo in 28 occasioni, mettendo a segno due reti.\nSiena.\nMesso sul mercato per aver rifiutato il prolungamento del contratto, viene acquistato dal , in Serie A. Esordisce con i toscani il 18 gennaio 2004 nella trasferta persa contro la Juventus (4-2 il finale), giocando titolare. Mette a segno la sua prima rete in campionato il 14 marzo contro l'. Termina la stagione con 16 presenze, tutte da titolare, e una rete.\nLa stagione seguente scende in campo 37 volte, in tutte le occasioni da titolare, saltando solo Siena- (0-1) del 9 gennaio 2005 a causa di una squalifica rimediata in seguito a un'espulsione ricevuta tre giorni prima contro il Chievo (vittoria per 1-3), a causa di comportamento non regolamentare, e mettendo a segno sei reti, suo record di reti in Serie A, tra cui una doppietta (la prima in massima serie), nel derby vinto contro il Livorno (3-6 per i bianconeri).\nDal 2007, anche a causa dello scarso impiego di Enrico Chiesa, diventa capitano della squadra. Il 18 luglio 2008 rinnova il suo contratto fino al 30 giugno 2011.\nIl 13 ottobre 2010 raggiunge le 225 presenze con la maglia dei toscani, portandosi a due gettoni da Stefano Argilli, in quarta posizione, poi superato il 1\u00ba novembre contro il Sassuolo. Il 19 aprile 2011 prolunga il suo contratto fino al 30 giugno 2013.\nIl 23 settembre 2012 \u00e8 autore della rete che sblocca l'incontro contro l'Inter, contribuendo alla prima vittoria in assoluto dei toscani contro i neroazzurri. L'8 ottobre rinnova il suo contratto in scadenza fino al 2014. Il 27 ottobre 2012 in Siena-Palermo (0-0), disputa la sua partita numero 300 con il .\nIn seguito al fallimento del Siena, rimane svincolato. Il 13 agosto 2014 torna al Siena - iscritta al campionato di Serie D - rinata sotto il nome di Robur Siena. Nel corso della stagione viene pi\u00f9 volte bloccato da infortuni muscolari.\nIl 10 maggio 2015 il Siena viene promosso in Lega Pro. Il 19 luglio 2015 annuncia il suo ritiro dal calcio giocato.\nAllenatore.\nIl 1\u00ba giugno 2017 viene scelto come nuovo vice di Michele Mignani alla Robur Siena, facendo cos\u00ec ritorno nella squadra toscana anche da allenatore. Il 7 settembre seguente supera con esito positivo l'esame da allenatore di seconda categoria UEFA A per poter allenare le giovanili, le prime squadre fino alla Serie C e per fare il vice in A e B. Il 25 novembre 2019 diventa il vice allenatore del Modena seguendo Mignani in Emilia. Il 17 giugno 2021 segue Mignani anche al , sempre in qualit\u00e0 di vice allenatore."}
{"id": "506427", "revid": "125657709", "url": "https://it.wikipedia.org/wiki?curid=506427", "title": "Music from &quot;The Body&quot;", "text": "Music from \"The Body\" \u00e8 un album di Roger Waters e Ron Geesin pubblicato dalla Harvest nel 1970.\nSi tratta della colonna sonora del film: \"The Body\" (1970), documentario scientifico-filosofico sul corpo umano diretto da Roy Battersby.\nDescrizione.\nBuona parte dell'album consiste in brani strumentali scritti da Ron Geesin. Questi, subito prima di lavorare al film di Battersby, aveva contribuito alla composizione della suite \"Atom Heart Mother\" per l'omonimo album dei Pink Floyd il cui bassista e cantante dell'epoca, Roger Waters, scrisse i rimanenti pezzi di questo disco. Fra i titoli accreditati a Waters, quattro sono di fatto lo stesso tema musicale che ricorre pi\u00f9 volte, con un testo diverso oppure in forma strumentale come nel caso di \"Sea Shell and Soft Stone\", arrangiato per archi dallo stesso Geesin. Tutti i brani cantati compaiono qui in versioni differenti rispetto al film.\nAlla traccia di chiusura, \"Give Birth to a Smile\", partecipano anche gli altri tre membri dei Pink Floyd: David Gilmour, Nick Mason e Richard Wright, non accreditati n\u00e9 in copertina n\u00e9 sui titoli di coda del film (anche di questo brano esistono due versioni, entrambe suonate dal gruppo al completo). La traccia \"Breathe\" presente su questo disco non ha nulla in comune con l'omonima canzone incisa quasi tre anni dopo dagli stessi Pink Floyd per il celebre album \"The Dark Side of the Moon\", a parte ovviamente il titolo e la frase: \"breathe in the air\" (\u00abinspira l'aria\u00bb) contenuta nel testo.\nLe tracce \"Our Song\" e \"Body Transport\" furono registrate dagli autori esclusivamente per l'album e, a detta di Geesin, per puro divertimento: la prima consiste in un rapido montaggio ritmico di suoni prodotti dal corpo umano tra cui respiri ansimanti, mani che percuotono ritmicamente il corpo stesso e rumori fisiologici come eruttazioni o peti, sui quali poi \u00e8 sovranciso un tema al pianoforte ispirato al \"ragtime\" e dall'andamento veloce, tipico dei commenti musicali agli \"slapstick\" del cinema muto; nell'altra traccia i due musicisti, fra risate incontrollate, bisbigliano frasi incomprensibili e improvvisano altri suoni di origine umana, con un riverbero artificiale applicato al segnale audio ripreso dal microfono.\nTracce.\nTesti di Roger Waters; musiche di Ron Geesin, eccetto dove indicato."}
{"id": "506430", "revid": "253269", "url": "https://it.wikipedia.org/wiki?curid=506430", "title": "Ren\u00e9 Auberjonois", "text": "\u00c8 celebre soprattutto per aver interpretato i personaggi di Clayton Endicott III nello show televisivo \"Benson\", di Odo nella serie televisiva di fantascienza \"\" e l'avvocato Paul Lewinston nella serie televisiva \"Boston Legal\". \u00c8 discendente diretto, per parte di madre, di Gioacchino Murat e Carolina Bonaparte.\nBiografia.\nLa madre di Ren\u00e9 Auberjonois era la principessa Laure Louise Murat (1913-1986), il cui trisnonno paterno era Gioacchino Murat, re di Napoli, sposato con Carolina Bonaparte, sorella dell'imperatore Napoleone Bonaparte. Suo padre, Fernand Auberjonois (1910-2004) fu un giornalista e suo nonno, Ren\u00e9 Auberjonois, un pittore post-impressionista svizzero.\nSua nonna materna H\u00e9l\u00e8ne Macdonald Stallo (1893\u20131932) era americana di Cincinnati, Ohio; la sua bisnonna da parte di madre era una nobildonna russa, Eudoxia Michailovna Somova (1850\u20131924), mentre la nonna della nonna da parte di madre, Caroline Georgina Fraser (1810\u20131879), moglie del principe Napoleone Luciano Carlo Murat, era americana di Charleston, South Carolina.\nAuberjonois aveva una sorella, un fratello e due sorellastre dal primo matrimonio della madre. La sua famiglia si trasfer\u00ec a Parigi dopo la Seconda Guerra Mondiale e fu in Francia che matur\u00f2 la passione per la carriera di attore.\nDopo qualche anno in Francia, la sua famiglia torn\u00f2 negli Stati Uniti e si aggreg\u00f2 alla comunit\u00e0 di artisti di South Mountain Road a Rockland County, nello stato di New York, tra i quali figuravano Burgess Meredith, John Houseman, e Lotte Lenya. In particolare, uno dei contatti pi\u00f9 influenti avuti da Auberjonois durante il periodo in cui si trasfer\u00ec negli Stati Uniti fu proprio John Houseman, che gli diede il suo primo lavoro come apprendista a teatro a 16 anni. Auberjonois ha dichiarato in un'intervista del 1993 che Houseman \u00e8 la persona che pi\u00f9 ha influenzato la sua carriera.\nGli Auberjonois vissero anche a Londra dove Auberjonois fin\u00ec le scuole superiori, studiando al contempo recitazione. In seguito si iscrisse al Carnegie Institute of Technology (oggi Carnegie Mellon University) dove si laure\u00f2 nel 1962.\nVita privata.\nIl 19 ottobre 1963 Ren\u00e9 Auberjonois spos\u00f2 Judith Mihalyi, dalla quale ha avuto due figli, Tessa e Remy.\n\u00c8 morto l'8 dicembre 2019 nella sua casa di Los Angeles a seguito di un tumore ai polmoni.\nCarriera.\nTra i tanti ruoli cinematografici, interpret\u00f2 Padre John Patrick nella versione cinematografica di \"M*A*S*H\" (1970), Bob in \"Images\" (1972), il vampiro \"buono\" Modoc in \"La brillante carriera di un giovane vampiro\" (1987), il colonnello West in \"Star Trek VI: Rotta verso l'ignoto\" (1991), il gangster Tony in \"Scuola di polizia 5 - Destinazione Miami\" (1988), il reverendo Oliver in \"Il patriota\" (2000). Sua la voce del cuoco Louis in \"La sirenetta\" (1989).\nDoppiatori italiani.\nNelle versioni in italiano dei suoi film, Ren\u00e9 Auberjonois \u00e8 stato doppiato da:\nDa doppiatore \u00e8 sostituito da:"}
{"id": "506438", "revid": "81646", "url": "https://it.wikipedia.org/wiki?curid=506438", "title": "Nanoaggregato", "text": ""}
{"id": "506443", "revid": "74801", "url": "https://it.wikipedia.org/wiki?curid=506443", "title": "Chang ed Eng Bunker", "text": "Nel 1829 incontrarono il mercante inglese Robert Hunter che li spinse ad esibirsi nei circhi in un tour mondiale: scaduto il contratto con Hunter, si trasferirono a Wilkesboro (Carolina del Nord). Qui presero la cittadinanza statunitense, scegliendo il cognome \"Bunker\", e sposarono nel 1843 due sorelle: Adelaide e Sarah Anne Yates.\nEng e Sarah Anne ebbero undici figli, Chang ed Adelaide ne ebbero dieci: le due famiglie vivevano in case separate, e i gemelli si alternavano trascorrendo tre giorni in ogni casa."}
{"id": "506447", "revid": "125997658", "url": "https://it.wikipedia.org/wiki?curid=506447", "title": "Giovani Titani", "text": "I Giovani Titani (\"Teen Titans\"), chiamati anche Titani in successive incarnazioni, sono un gruppo di supereroi adolescenti dei fumetti dell'universo della DC Comics ideati da Bob Haney e Bruno Premiani. Raggiunsero il successo negli anni ottanta quando Marv Wolfman e George P\u00e9rez cominciarono a lavorare sulla serie \"The New Teen Titans\" e da allora i personaggi hanno mantenuto una certa popolarit\u00e0. Nel 2003 ne \u00e8 stata tratta una serie a cartoni animati.\nStoria editoriale.\n\"Teen Titans\" Vol. 1 (1966 - 1978).\nIl gruppo di supereroi esord\u00ec sulla testata \"The Brave and the Bold\", n. 54, dove Robin, Kid Flash e Aqualad si allearono fra loro per combattere un avversario comune, Mr. Twister; come \"Teen Titans\" esordirono nel successivo n. 60, insieme a un nuovo membro, Wonder Girl (Donna Troy); dopo un'ultima apparizione nella testata \"Showcase\" (n. 59), il gruppo ebbe una serie propria, \"Teen Titans\" (vol. 1), esordita nel 1966. Poco dopo si un\u00ec al gruppo anche la spalla di Freccia Verde, Speedy, e poi Lilith Clay e Mal Duncan.\nL'atmosfera giovanile e spensierato dei primi numeri fu soppiantata da problematiche adolescenziali e tematiche come il razzismo e la guerra del Vietnam: una miniserie iniziata nel n. 25 (1970) narra la morte accidentale di un pacifista, che fece riconsiderare al gruppo i loro metodi e ci fu un notevole cambio nel tenore della trama ma il calo di vendite port\u00f2 poco dopo la serie alla chiusura nel febbraio 1973 dopo 43 numeri. Qualche anno dopo la serie fu ripresa con il n. 44 (novembre 1976) e vennero introdotti nuovi personaggio come Bumblebee, Duela Dent e il gruppo dei Titans West, formato da altri supereroi quali Batgirl (Betty Kane) e Golden Eagle. La serie venne chiusa definitivamente con il n. 53 nel febbraio 1978.\n\"New Teen Titans\" Vol. 1 (1980 - 1984).\nIn \"DC Comics Presents\" n. 26 fu introdotto un nuovo gruppo di Giovani Titani capitanati da tre membri del primo, Robin, Wonder Girl e Kid Flash, la cui serie dedicata, \"New Teen Titans\" (vol. 1), esord\u00ec nel novembre 1980 e venne pubblicata per 40 numeri fino a marzo 1984. Fu reintrodotto Garfield Logan (il Beast Boy della Doom Patrol) come \"Changeling\" e tre nuovi membri, Cyborg, la principessa di Tamaran Starfire e Raven, la quale riun\u00ec il gruppo per combattere il suo maligno padre, il demone Trigon. Le motivazioni degli antagonisti sono spesso complesse, seguendo tendenze venute in mente a quei tempi per dare maggiore profondit\u00e0 ai fumetti, specialmente nel caso di Deathstroke, un mercenario che firma un contratto per uccidere i Titani per poter compiere il lavoro che suo figlio non era riuscito a fare. Questo porta all'avventura pi\u00f9 complessa della serie, dove Terra, una ragazza in grado di manipolare tutto ci\u00f2 che riguardi il suolo terrestre, si infiltr\u00f2 come membro dei Titani, con l'ordine di ucciderli. Una miniserie importante in questa serie fu \"Terror of Trigon\", dove il Demone Trigon cerca di far diventare malvagia la figlia Raven, infettandola con il suo sangue da Demone, e la ragazza lotta per non diventarlo. Altre miniserie importanti furono: \"A Day in The Life...\", che rappresenta un giorno normale nella vita dei membri, \"Who is Donna Troy?\", dove Robin indaga sulla vera identit\u00e0 di Donna Troy e \"We are Gathered Here Today...\" che narra il matrimonio di Donna Troy. Nel 1982 Marv Wolfman e George P\u00e9rez pubblicarono \"Tales of The New Teen Titans\", una serie di quattro numeri che narrava le storie di Cyborg, Raven, Starfire e Changeling.\n\"Tales of the Teen Titans\" (1984-1988).\n\"New Teen Titans\" (vol. 1) dal n. 41 divenne \"Tales of the Teen Titans\" e venne pubblicata fino n. 91; dal n. 59 divenne una testata di ristampe fino alla chiusura col n. 91 del luglio 1988.\n\"New Teen Titans\" Vol. 2/New Titans (1984-1996).\nNel 1984 la prima serie di \"New\" \"Teen Titans\" divenne \"Tales of the Teen Titans\" ed esord\u00ec una seconda serie, New Teen Titans (vol. 2) che prosegu\u00ec la numerazione della prima serie partendo dal n. 41 e venne edita da agosto 1984 a novembre 1988 quando, col n. 50 venne rinominato New Titans e pubblicata fino al n. 130 del febbraio 1996. La nuova testata ripart\u00ec dal ciclo di storie \"Terror of Trigon\", nella quale Raven divent\u00f2 per la prima volta malvagia, infettata dal padre. I Giovani Titani riuscirono a sconfiggere Trigon e a imprigionare Raven; alla fine della serie Dick Grayson abbandoner\u00e0 il gruppo diventando Nightwing mentre Wally West abbandoner\u00e0 anch'egli i Titani e la sua identit\u00e0 da Kid Flash per diventare il terzo Flash.\n\"Team Titans\" Vol. 1 (1992-1994).\n\"Team Titans\" \u00e8 uno spin-off di \"New Titans\". Questa serie fu pubblicata per due anni, dal 1992 al 1994, e comprese 24 numeri pi\u00f9 due \"annual\". Le avventure dei Team Titans si svolgevano nel futuro alternativo di un universo parallelo nel quale dovevano sconfiggere Lord Chaos, figlio di Donna Troy e di Terry Long. Per sconfiggerlo, per\u00f2, i Team Titans avrebbero dovuto ritornare dieci anni nel passato ed uccidere Donna Troy per impedire la nascita del figlio. La maggior parte dei membri del gruppo mor\u00ec negli eventi di \"Ora zero\". Solo Terra, Mirage e Deathwing sopravvissero. I primi due si allearono ai Titani, mentre Deathwing fu influenzato da una nuova Raven maligna e divent\u00f2 un nemico dei Titani del presente.\n\"Teen Titans\" Vol. 2 (1996-1998).\nA ottobre 1996 esord\u00ec una seconda serie, \"Teen Titans\" (vol. 2), scritta e disegnata da Dan Jurgens, edita per 24 numeri fino a settembre 1998.\nIn \"Teen Titans\" n. 1 Atomo, che era ritornato un teen-ager negli eventi di Ora zero - Crisi nel tempo, divent\u00f2 il leader di questo nuovo gruppo e Arsenal mentore del gruppo. La serie di Jurgens per\u00f2 non ebbe successo tra i lettori, poich\u00e9 il gruppo era formato da membri non conosciuti dal grande pubblico, o che comunque non avevano fatto parte prima del gruppo. Fu anche indetto un concorso nelle pagine della posta che permetteva ai lettori di scegliere quale personaggio si sarebbe unito al gruppo: fu scelto Robin, ma gli editor delle serie di Batman non vollero che l'eroe si unisse al gruppo e fu scelto quindi Capitan Marvel Jr.; tale scelta non fece migliorare le vendite e la serie fu chiusa nel settembre 1998.\n\"The Titans\" Vol.1 (1999-2003).\nDurante la miniserie che vede incontrare la JLA e i Titani, \"JLA/Titans: The Technis Imperative\", si pongono le basi per la nuova serie dedicata al gruppo: \"The Titans,\" che esordir\u00e0 a marzo 1999, scritta da Devin Grayson e pubblicata per 50 numeri fino ad aprile 2003.\nIl gruppo era formato da \"Nightwing\" (Dick Grayson), Wonder Girl, Fulmine Nero, Tempest, Flash (Wally West), Starfire, Cyborg e Raven con il nuovo membro Jesse Quick. Il gruppo si sciolse dopo gli eventi di \"Titans/Young Justice: Graduation Day\", quando si formarono i nuovi \"Giovani Titani\" e i nuovi Outsiders.\nUn anno dopo (2006).\nA seguito degli eventi di Crisi infinita (\"Infinite Crisis\"), una miniserie pubblicata dal 2005, la storia dei Giovani Titani - come quella di ogni personaggio dell'Universo DC - fece un salto temporale in avanti di un anno: Un anno dopo (\"One Year Later\") \u00e8 il titolo di una lungo ciclo di storie del 2006 che coinvolge gran parte delle pubblicazioni della DC Comics esplorando i cambiamenti principali avvenuti all'interno della \"continuity\" dei vari fumetti DC. Relativamente al gruppo, esso si \u00e8 riformato con alcuni membri vecchi e altri nuovi: il terzo Robin, Cyborg, Ravager, Kid Devil e, poco dopo, anche Wonder Girl. Durante la serie il gruppo incontr\u00f2 la nuova Doom Patrol che aiut\u00f2 i Titani a sconfiggere il Cervello e la sua confraternita. Dopodich\u00e9 inizi\u00f2 \"Titani di tutto il mondo\", un arco narrativo in cui Raven comunic\u00f2 a Cyborg attraverso delle registrazioni che un membro dei Giovani Titani (del presente e del passato) era un traditore. Essi lo andarono a cercare, e capirono che si trattava di Bombshell. Si unirono a loro Raven, Beast Boy, Jericho e Miss Martian; dopo aver sconfitto la ragazza ritornarono poi nella Torre Titan.\n\"Teen Titans\" Vol. 3 (2003-2011).\nIn sostituzione della serie \"The Titans\" chiusa nel 2003, esord\u00ec lo stesso anno \"Teen Titans\" vol. 3 edita fino al 2011 e scritta inizialmente da Geoff Johns. Il gruppo era composto da alcuni membri della Young Justice - il terzo Robin, Wonder Girl, Superboy e Impulso - e altri delle vecchie formazioni - Cyborg, Starfire e Beast Boy. La serie esord\u00ec dopo la miniserie \"Titans/Young Justice: Graduation Day\" e raccontava come i membri di Young Justice non avrebbero voluto unirsi ai Giovani Titani, e di come Starfire ha cercato di convincerli a rimanere. I supereroi, durante ogni week-end, sarebbero dovuti andare nella nuova Torre Titan, nell'Isola Titan. Impulso \u00e8 stato ferito da Deathstroke in \"Teen Titans\" n. 2 e alla fine della serie \u00e8 diventato il nuovo Kid Flash.\nRaven si \u00e8 unita al gruppo in \"Teen Titans\" n. 12, sotto consiglio del suo amico \"Nightwing\" (Dick Grayson), dopo il suo salvataggio da parte dei Titani dalle grinfie del nuovo Fratello Sangue, di una setta di adoratori del Demone Trigon. La siero-positiva Mia Dearden si \u00e8 unita al gruppo in \"Green Arrow\" n. 46 (ed \u00e8 apparsa come nuovo membro in \"Teen Titans\" n. 21). Starfire ha poi lasciato il gruppo per unirsi agli Outsiders. In questa serie si \u00e8 dato spazio anche all'amore tra Wonder Girl e Superboy.\nDurante \"Crisi infinita\" Superboy venne ucciso da Superboy Prime, e ci\u00f2 port\u00f2 ad un grande cambiamento del gruppo e dei suoi membri.\n\"Titans\" Vol. 1 (2008-2011).\nContemporaneamente a \"Teen Titans\" vol. 3, dal 2008 venne edita una nuova serie incentrata sulla formazione originale del gruppo. La nuova serie, \"Titans\" vol. 1, venne edita dal giugno 2008 a 2011 per 38 numeri.\n\"Teen Titans\" Vol. 4 (2011-2014).\nAll'interno della linea editoriale The New 52 finalizzata al rilancio delle testate della DC Comics, vengono chiuse le testate \"Teen Titans\" vol. 3 e \"Titans\" vol. 1 ed esordisce \"Teen Titans\" vol. 4 che venne edita per 30 numeri fino al 2014, quando venne intrapreso un nuovo rilancio.\n\"Teen Titans\" Vol. 5 (2014-2016).\nQuinta serie dedicata al gruppo edita dal 2014 al 2016 scritta da Will Pfeifer, Greg Pak e Antony Bedard.\n\"Titans\" Vol. 2 (dal 2016).\nA seguito della iniziativa editoriale Rinascita finalizzata al rilancio dell'universo supereroistico della DC Comics dopo la chiusura delle serie nate con il reboot \"The New 52\" del 2011 e dopo la miniserie \"Flashpoint\" con la quale si era azzerata la continuity precedente, tutte le serie ripartirono dal numero uno.\nIn questo contesto a settembre 2016 esord\u00ec pertanto la seconda serie \"Titans\", realizzata da Dan Abnett e Brett Booth.\n\"Teen Titans\" Vol. 6 (dal 2016).\nSerie dedicata a Teen Titans, legata al rilancio editoriale Rebirth, scritta da Benjamin Percy ed esordita a settembre 2016."}
{"id": "506456", "revid": "287204", "url": "https://it.wikipedia.org/wiki?curid=506456", "title": "Teen Titans", "text": ""}
{"id": "506457", "revid": "12290", "url": "https://it.wikipedia.org/wiki?curid=506457", "title": "Team titans", "text": ""}
{"id": "506459", "revid": "12290", "url": "https://it.wikipedia.org/wiki?curid=506459", "title": "Team Titans", "text": ""}
{"id": "506460", "revid": "599013", "url": "https://it.wikipedia.org/wiki?curid=506460", "title": "The Titans", "text": ""}
{"id": "506461", "revid": "12290", "url": "https://it.wikipedia.org/wiki?curid=506461", "title": "The titans", "text": ""}
{"id": "506462", "revid": "339392", "url": "https://it.wikipedia.org/wiki?curid=506462", "title": "The new teen titans", "text": ""}
{"id": "506464", "revid": "35813", "url": "https://it.wikipedia.org/wiki?curid=506464", "title": "Eng Bunker", "text": ""}
{"id": "506465", "revid": "12290", "url": "https://it.wikipedia.org/wiki?curid=506465", "title": "The New Teen Titans", "text": ""}
{"id": "506466", "revid": "12290", "url": "https://it.wikipedia.org/wiki?curid=506466", "title": "New Teen Titans", "text": ""}
{"id": "506467", "revid": "339392", "url": "https://it.wikipedia.org/wiki?curid=506467", "title": "New teen titans", "text": ""}
{"id": "506469", "revid": "12290", "url": "https://it.wikipedia.org/wiki?curid=506469", "title": "Titani (DC Comics)", "text": ""}
{"id": "506471", "revid": "35813", "url": "https://it.wikipedia.org/wiki?curid=506471", "title": "Chang Bunker", "text": ""}
{"id": "506476", "revid": "35813", "url": "https://it.wikipedia.org/wiki?curid=506476", "title": "Chang e Eng", "text": ""}
{"id": "506477", "revid": "35813", "url": "https://it.wikipedia.org/wiki?curid=506477", "title": "Eng e Chang", "text": ""}
{"id": "506478", "revid": "35813", "url": "https://it.wikipedia.org/wiki?curid=506478", "title": "Eng e Chang Bunker", "text": ""}
{"id": "506486", "revid": "1355461", "url": "https://it.wikipedia.org/wiki?curid=506486", "title": "Iuguri", "text": "Gli iuguri o yugur (in cinese: \u88d5\u56fa\u65cf, Y\u00f9g\u00f9 Z\u00fa, o anche uyghur gialli), sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese, per un numero complessivo di esponenti di circa 13.719 persone secondo il censimento del 2000. Gli yugur vivono principalmente nella Regione Autonoma Sunan Yugur, nella provincia di G\u0101ns\u00f9, in Cina e sono discendenti degli Uiguri turchi.\nCirca 4.600 yugur parlano la lingua yugur occidentale e circa 2.800 la lingua mongola; gli yugur rimanenti hanno smarrito, nel tempo, i loro linguaggi nativi ed ora parlano il cinese. Un'altra piccola porzione di yugur parla la lingua tibetana ma usa il cinese per gli scambi linguistici con altre minoranze.\nGli yugur che parlano il turco sono considerati discendenti degli uiguri che giunsero dalla Mongolia a G\u0101ns\u00f9 dopo il collasso dell'Impero uiguro nell'840. Il ceppo che parla mongolo, invece, discende probabilmente dai gruppi che invasero la Cina durante la conquista mongola del XIII secolo. Gli yugur furono infine incorporati nell'impero cinese Qing nel 1696, durante il regno del secondo imperatore della dinastia Qing, Kangxi (1662-1723).\nIl nome ufficiale odierno deriva dall'appellativo che si sono auto-assegnati gli yugur turchi: si diedero il nome di \"yog\u00efr\" o \"sar\u00efg yog\u00efr\" (yugur gialli), mentre gli yugur mongoli usarono il nome \"yogor\" o \"\u0161era yogor\" (yugur gialli). Alcuni documenti storici cinesi hanno registrato questi etnonimi come \"S\u0101l\u01d0 W\u00e8iw\u00f9'\u011br\" o \"X\u012bl\u01ceg\u01d4'\u011br\". Durante la dinastia Qing, gli yugur furono chiamati anche \"Hu\u00e1ngf\u0101n\" (barbari gialli). In seguito, per distinguere i gruppi e il loro linguaggio, i linguisti cinesi coniarono i termini \"X\u012bb\u00f9 Y\u00f9g\u00f9\" (yugur occidentali) e \"D\u014dngb\u00f9 Y\u00f9g\u00f9\" (yugur orientali), basati sulla loro distribuzione geografica.\nGli yugur turchi vivono principalmente nelle zone occidentali dei distretti di M\u00ednghu\u0101 e di D\u00e0h\u00e9. Gli yugur mongoli vivono invece ad est, nei distretti di Hu\u00e1ngch\u00e9ng, D\u00e0h\u00e9 e K\u0101ngl\u00e8.\nLa religione tradizionale degli yugur \u00e8 il buddhismo tibetano, che viene praticato insieme allo sciamanesimo.\nVivono principalmente di allevamento di mucche e pecore."}
{"id": "506487", "revid": "486946", "url": "https://it.wikipedia.org/wiki?curid=506487", "title": "Uyghur Gialli", "text": ""}
{"id": "506490", "revid": "486946", "url": "https://it.wikipedia.org/wiki?curid=506490", "title": "Y\u00f9g\u00f9 Z\u00fa", "text": ""}
{"id": "506493", "revid": "1649409", "url": "https://it.wikipedia.org/wiki?curid=506493", "title": "Diocesi di Coria-C\u00e1ceres", "text": "La diocesi di Coria-C\u00e1ceres (in latino: \"Dioecesis Cauriensis-Castrorum Caeciliorum\") \u00e8 una sede della Chiesa cattolica in Spagna suffraganea dell'arcidiocesi di M\u00e9rida-Badajoz. Nel 2019 contava 228.780 battezzati su 232.160 abitanti. \u00c8 retta dal vescovo Jes\u00fas Pulido Arriero.\nPatroni della diocesi sono Pietro d'Alc\u00e1ntara e la Vergine di Argeme (\"Virgen de Argeme\").\nTerritorio.\nLa diocesi comprende la parte occidentale della provincia di C\u00e1ceres, estendendosi per circa met\u00e0 della sua superficie.\nSede vescovile \u00e8 la citt\u00e0 di Coria, dove si trova la cattedrale dell'Assunzione di Maria Vergine. A C\u00e1ceres sorge la concattedrale di Santa Maria.\nIl territorio si estende su 10.052\u00a0km\u00b2 ed \u00e8 suddiviso in 161 parrocchie, raggruppate in 9 arcipresbiterati: Alc\u00e1ntara-Arroyo de la Luz, C\u00e1ceres, Coria, Granadilla, Hurdes, Mont\u00e1nchez, Sierra de Gata e Valencia de Alc\u00e1ntara.\nStoria.\nLa data dell'erezione della diocesi di Coria \u00e8 incerta. La tradizione, ritenuta leggendaria, attribuisce l'erezione a papa san Silvestro nella prima met\u00e0 del IV secolo. Tuttavia il primo riscontro storico di un vescovo di Coria risale al 589, anno in cui Jacinto partecip\u00f2 al III Concilio di Toledo. Probabilmente in origine era suffraganea dell'arcidiocesi di Augusta Emerita, capitale della provincia romana della Lusitania.\nDurante la dominazione araba la sede di Coria sopravvisse almeno per un certo periodo, come \u00e8 testimoniato dalla presenza di due vescovi nell'ultimo quarto del IX secolo e all'inizio del X secolo.\nLa successione episcopale riprese regolarmente dal 1142, quando dopo la \"Reconquista\" papa Innocenzo III elesse il vescovo I\u00f1igo Navarr\u00f3n. A partire da questa data la diocesi entr\u00f2 a far parte della provincia ecclesiastica dell'arcidiocesi di Santiago di Compostela.\nNel 1603 il vescovo Pedro Garc\u00eda de Galarza istitu\u00ec il seminario diocesano di San Pietro, con sede in C\u00e1ceres; in seguito venne trasferito a Coria nel 1819.\nCon il concordato del 1851 la diocesi entr\u00f2 a far parte della provincia ecclesiastica dell'arcidiocesi di Toledo.\nIl 1\u00ba aprile 1923 il vescovo Segura S\u00e1enz fond\u00f2 il giornale \"Extremadura\".\nIl 9 aprile 1957, in forza della bolla \"Cum eae ad perficiendum\" di papa Pio XII, la chiesa di Santa Maria di C\u00e1ceres \u00e8 stata elevata al rango di concattedrale e contestualmente la diocesi ha assunto il nome attuale.\nIn seguito alle decisioni del concordato del 1955, il 30 aprile e il 20 luglio 1958 i limiti territoriali sono stati stabiliti nella forma attuale, grazie alla cessione delle parrocchie di San Vicente de Alc\u00e1ntara e di Puebla de Obando alla diocesi di Badajoz e all'acquisizione dalla medesima dell'arcipresbiterato di Mont\u00e1nchez; e alla cessione di una serie di parrocchie alla diocesi di Salamanca, con la contestuale acquisizione dell'arcipresbiterato di Sierra de Gata dalla diocesi di Ciudad Rodrigo e della parrocchia di Aldeanueva del Camino dalla diocesi di Plasencia.\nIl 28 luglio 1994 \u00e8 diventata suffraganea dell'arcidiocesi di M\u00e9rida-Badajoz.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 232.160 persone contava 228.780 battezzati, corrispondenti al 98,5% del totale."}
{"id": "506494", "revid": "400694", "url": "https://it.wikipedia.org/wiki?curid=506494", "title": "Cardassia", "text": "Cardassia, conosciuto anche come Cardassia Primo, \u00e8 un pianeta immaginario dell'universo fantascientifico di \"Star Trek\".\n\u00c8 il pianeta nativo dei Cardassiani.\nDescrizione.\nIl clima del pianeta di Classe M Cardassia \u00e8 pi\u00f9 caldo rispetto a quello medio che molte specie umanoidi possono sopportare. Infatti, a differenza delle altre specie umanoidi (umani e Bajoriani, per esempio) i cardassiani preferiscono ambienti caldi, oltre che poco luminosi. \u00c8 tipico il lamento del personaggio Elim Garak di riguardo alle temperature fresche preferite dagli umanoidi non Cardassiani sulla stazione DS9.\nIl paesaggio del pianeta \u00e8 spesso arido, sebbene animali e piante siano ancora dominanti sulla superficie.\nAl momento della sua introduzione nell'universo di Star Trek, la popolazione dominante di Cardassia sono i Cardassiani.\nSuccessivamente specie come Jem'Hadar, Vorta e Breen si oppongono alla popolazione di Cardassia che ha deciso di resistere alle forze militari del Dominio combattendo al fianco della Federazione Unita dei Pianeti."}
{"id": "506496", "revid": "66387", "url": "https://it.wikipedia.org/wiki?curid=506496", "title": "True type", "text": ""}
{"id": "506499", "revid": "14002", "url": "https://it.wikipedia.org/wiki?curid=506499", "title": "Diocesi di Barcellona", "text": ""}
{"id": "506501", "revid": "14002", "url": "https://it.wikipedia.org/wiki?curid=506501", "title": "Diocesi di Osma", "text": ""}
{"id": "506503", "revid": "14002", "url": "https://it.wikipedia.org/wiki?curid=506503", "title": "Diocesi di Coria", "text": ""}
{"id": "506504", "revid": "287204", "url": "https://it.wikipedia.org/wiki?curid=506504", "title": "Sylvia", "text": ""}
{"id": "506505", "revid": "14002", "url": "https://it.wikipedia.org/wiki?curid=506505", "title": "Diocesi di Burgos", "text": ""}
{"id": "506512", "revid": "465169", "url": "https://it.wikipedia.org/wiki?curid=506512", "title": "Partito Democratico d'Albania", "text": "Il Partito Democratico d'Albania (\"Partia Demokratike e Shqip\u00ebris\u00eb\", PD) \u00e8 un partito politico di centro-destra albanese, membro del Partito Popolare Europeo.\nDal 1991 al 2000.\nAlle elezioni politiche del 1991, le prime democratiche dopo la caduta del regime comunista, il PD raccolse il 38,7% dei voti ed elesse 75 deputati. Il PD divenne cos\u00ec il principale partito di opposizione al governo guidato dai socialisti del PSSH. Alle elezioni dell'anno successivo il PD ottenne il 62,1% dei voti, eleggendo 92 seggi, il miglior risultato della sua storia. Sali Berisha, leader del partito, fu eletto presidente della Repubblica. Gi\u00e0 nel primo anno di governo il PD, per\u00f2, perse alcuni esponenti in polemica con la linea dirigista di Berisha; essi fondarono il \"Partito Alleanza Democratica\", un partito centrista liberale, in seguito alleatosi per breve tempo con i socialisti.\nAlle elezioni del 1996 il PD perse ben sette punti percentuali (55,5%), ma increment\u00f2 i propri seggi a 122, conquistando, di fatto, quasi tutto il Parlamento. All'opposizione, infatti, rimasero appena 18 seggi. L'opposizione accus\u00f2 il governo Berisha di brogli elettorali e scese in piazza, rischiando l'inizio di una vera e propria guerra civile. Il governo fu costretto a dimettersi dopo pochi mesi e, nel 1997, si svolsero nuove elezioni.\nAlle elezioni politiche del 1997 il PD perse il 30% dei voti (25,8%) ed elesse 29 deputati (93 in meno). I socialisti ottennero il 52,7% dei voti, 101 seggi e guidarono il governo con Fatos Nano.\nDal 2001 ad oggi.\nAlle elezioni parlamentari del 2001 il PD si present\u00f2 nella coalizione \"Bashkimi p\u00ebr Fitoren\" (Uniti per la Vittoria), insieme all'\"Unione Liberal Democratica\" (BLD), al \"Partito Cambiamento e Legalit\u00e0\" (PLL), al \"Fronte Nazionale Albanese\" (BKS) e al \"Partito Repubblicano d'Albania\" (PRS). La lista unitaria raccolse il 36,8% ed elesse 46 deputati. L'incremento di 13 seggi non fu tuttavia sufficiente a vincere la competizione elettorale. Il Partito Socialista (PSSH), infatti, pur scendendo al 41,5% dei voti, ottenne comunque la maggioranza assoluta dei seggi, 73 su 140.\nNel 2005 una commissione composta da esponenti di tutti i partiti decise di apportare alcune modifiche al sistema elettorale e ad invitare l'OSCE a controllare la regolarit\u00e0 del voto. Fu inoltre deciso di istituire una commissione centrale per il riconteggio dei voti, con lo scopo di evitare i possibili brogli a livello locale. Il precedente sistema elettorale era un sistema misto. Cento deputati venivano eletti con il sistema maggioritario a doppio turno. Se nessun deputato conseguiva il 50% dei voti pi\u00f9 uno, si procedeva al ballottaggio tra i due pi\u00f9 votati. Altri 40 deputati venivano eletti attribuendo i seggi ai vari partiti in modo proporzionale ai voti conseguiti nel primo turno. Non partecipavano, per\u00f2, all'attribuzione dei 40 seggi i partiti che, a livello nazionale, non avevano raccolto il 2,5% dei voti o che facevano parte di coalizioni che non raggiungevano il 4% dei voti.\nIl nuovo sistema elettorale previde che 100 seggi sarebbero stati attribuiti col sistema maggioritario a turno unico (il candidato che prende pi\u00f9 voti in un collegio viene eletto), i restanti 40 con il sistema proporzionale, ma con il voto di lista. Nell'attribuzione, poi, dei seggi del proporzionale erano avvantaggiati i partiti che al maggioritario non avevano vinto in alcun collegio. Lo sbarramento rimase quello precedente.\nAlle elezioni parlamentari del 2005 il PD ottenne 56 seggi e Sali Berisha torn\u00f2 alla guida del governo, questa volta di coalizione. Il PD, infatti, form\u00f2 un'alleanza con \"Aleanca p\u00ebr Liri, Drejt\u00ebsi dhe Mir\u00ebqenie\" (Alleanza per Libert\u00e0, Giustizia e Solidariet\u00e0, ALDM), a sua volta composta da \"Partito Repubblicano d'Albania\" (PRS), \"Partito Democratico Riformato\" (PDR), \"Partito Democristiano d'Albania\" (PDK), \"Unione Liberal Democratica\" (BLD), \"Partito del Fronte Democratico Nazionale\" (PBKD), \"Partito dell'Unione Democratica Albanese\" (PBDS), \"Partito dell'Unione per i Diritti Umani\" (PBDNJ).\nI partiti dell'ALDM raccolsero, nella quota proporzionale il 33,4% dei voti (di cui 20% il PRS e 7,4% il PDR), ottenendo 18 seggi su 40 della quota proporzionale. Il PD, pur ottenendo il 7,7% dei voti, nel proporzionale non elesse alcun deputato. Tutti i 56 seggi ottenuti dal PD, infatti, furono eletti nel maggioritario. Questo risultato fu dovuto al fatto che gli alleati del PD votarono al maggioritario i candidati del PD e nel proporzionale quelli dell'Alleanza.\nAlle elezioni del 2009, il PDSH entr\u00f2 a far parte della coalizione Alleanza del Cambiamento (\"Aleanca e Ndryshim\"), composta da quasi tutti i partiti che avevano sostenuto il governo di centro-destra. Il nuovo sistema elettorale (proporzionale su base circoscrizionale con sbarramento al 3%) fin\u00ec per favorire i due partiti maggiori PDSH e PSSH. In alcune circoscrizioni, infatti, il numero limitato di seggi in palio fece s\u00ec che, di fatto, lo sbarramento fosse superiore al 10%. L'Alleanza ottenne il 46,5% dei voti e 70 seggi, di cui ben 68 andarono al PDSH, che ottenne il 40% di voti su base nazionale.\nIl PDSH \u00e8 ritornato al governo, ma oltre al sostegno degli alleati del PDI (regionalisti), \u00e8 dovuto ricorrere anche al sostegno dei socialisti di LSI.\nAlle elezioni politiche 2013, i democratici hanno dato vita alla coalizione di centro-destra Alleanza per l'Impiego, il Benessere e l'Integrazione."}
{"id": "506517", "revid": "834", "url": "https://it.wikipedia.org/wiki?curid=506517", "title": "Uyghur", "text": ""}
{"id": "506520", "revid": "124749872", "url": "https://it.wikipedia.org/wiki?curid=506520", "title": "Sukhoi Su-17", "text": "Il Sukhoi Su-17, (in russo \u0421\u0443\u0445\u043e\u0433\u043e \u0421\u0443-17, nome in codice NATO da Fitter B a Fitter K a seconda delle varianti/versioni) era un cacciabombardiere monomotore a getto ad ala a geometria variabile progettato dall'OKB 51 diretto da Pavel Osipovi\u010d Suchoj e sviluppato in Unione Sovietica negli anni sessanta.\nImpiegato negli anni successivi principalmente dalla Voenno-vozdu\u0161nye sily (VVS), l'aeronautica militare dell'Unione Sovietica, e da molte forze aeree delle nazioni del Patto di Varsavia e filosovietiche era il modello derivato dal precedente Su-7 con la trasformazione dell'ala da freccia semplice a una dotata di semiali esterne ad angolazione variabile, che hanno considerevolmente migliorato le prestazioni a bassa velocit\u00e0 ed il carico utile trasportabile.\nStoria.\nSviluppo.\nIl progetto del Su-7 aveva il pregio di un'elevata potenza e di prestazioni altamente transoniche/supersoniche, pagate per\u00f2 con un ridotto carico utile in termini sia di combustibile che di armi, oltre ad un ventaglio di apparecchiature elettroniche inadeguato alle necessit\u00e0 ed alla mole di questo aereo, che divenne nondimeno uno dei pilastri dei reparti d'attacco sovietici della Aviazione Frontale.Ma questo apparecchio mancava semplicemente di spazio, dentro la sua snella fusoliera, per ospitare altro che il motore Ljul'ka AL-7F ed il pilota. Non esisteva poi la possibilit\u00e0 di incrementare di molto il carico esterno in quanto la velocit\u00e0 di distacco dal suolo era gi\u00e0 elevata, e non avrebbe potuto che aumentare se il velivolo avesse dovuto sfruttare appieno la sua grande potenza propulsiva. Ma come riuscire a ridurre la velocit\u00e0 d'atterraggio e di decollo, aumentare il peso del combustibile, dell'avionica e delle armi al tempo stesso? Il problema venne posto molto seriamente dagli ingegneri sovietici. L'ala a freccia ad alto angolo era ideale per il volo a bassa quota, in quanto assicurava un'elevata stabilit\u00e0 alla raffica (di vento) e non era considerato saggio abbandonarla in favore dell'ala a delta di piccola superficie, che pure era un'alternativa del tutto accettabile.\nIl 9 luglio 1967, nella grande manifestazione di Domodedovo arriv\u00f2 la risposta alle domande su quale macchina avrebbe sostituito il Su-7, gi\u00e0 obsolescente, nei reparti aerei d'attacco al suolo ed interdizione.\nIl cielo quel giorno si popol\u00f2 di un gran numero di aerei sovietici che mostravano come anche in URSS stessero nascendo apparecchi di una nuova generazione, pi\u00f9 sofisticati e temibili di quanto ci si aspettasse da parte degli osservatori occidentali. La cosa era stata pensata in maniera abbastanza azzardata, perch\u00e9 la maggior parte dei nuovi apparecchi erano poco pi\u00f9 che prototipi, e la reazione occidentale, assai sovradimensionata, non sarebbe poi tardata (\"Teen fighters\").\nTra i velivoli mostrati quel giorno vi era un aereo che venne presentato come \"il primo aereo a geometria variabile\" sovietico. Esso era denominato Su-7IG (\"izmenyaemaya geometriya\", geometria variabile) e la NATO lo ribattezz\u00f2 di l\u00ec a poco Fitter B.\nCon quel tale, formidabile, numero di velivoli di nuova concezione presentati, non stupisce che il nuovo Sukhoi da attacco, il quale non era altro che l'adattamento a una rozza forma di ala a freccia variabile del Su-7, passasse quasi inosservato.\nLa macchina sarebbe entrata poi in produzione, ma molto limitata. I piloti non mancarono di apprezzare la riduzione della velocit\u00e0 di sostentamento di circa 100 chilometri orari, ovvero sotto i 300\u00a0km/h. Ben presto la macchina, che era solo un velivolo sperimentale, venne sostituita da un modello successivo, che aveva un nuovo e pi\u00f9 efficiente motore, il Lyul'ka Al-21F-3.\nIl modello venne chiamato Fitter C in ambito NATO e risult\u00f2 il primo vero modello in produzione del Fitter di seconda generazione. Questa fu in effetti la prima dimostrazione di come la mancanza d'interesse per tale, nuovo progetto, fosse decisamente ingiustificata.\nIl Su-17 non era l'epigono di un progetto passato, ma il prologo di una nuova e capace gen\u00eca di aerei d'attacco al suolo.\nDescrizione tecnica.\nVelatura.\nIl velivolo Sukhoi Su-17 originale era una macchina molto simile al predecessore, con la sola, grande eccezione delle semiali esterne, che disponevano di una sezione mobile lunga 4,2 metri, con un perno di rotazione sistemato quindi a circa met\u00e0 dell'ala, che per il resto restava fissa, a freccia moderata e a larga corda. Erano aggiunte paretine antiscorrimento sul dorso dell'ala, 2 per ciascuna, per poter incrementare la stabilit\u00e0 del velivolo nei vari assetti di volo.\nL'ala a geometria variabile \u00e8 senza dubbio il motivo di maggior interesse della macchina, e la chiave del suo successo. Essa non \u00e8 affatto un modello sofisticato, in quanto dispone di sole 3 posizioni, 30 gradi per il decollo e il moto a volo lento, 63 per il volo supersonico e una posizione intermedia per il regime transonico/subsonico. La ridotta lunghezza della semiala mobile riduce se non altro gli sforzi torsionali della struttura e semplifica il posizionamento del baricentro dell'aereo, oltre a liberare spazio prezioso nella fusoliera. Il prezzo da pagare \u00e8 un peggioramento dell'aerodinamica del velivolo, prezzo peraltro trascurabile in un aereo d'assalto, nel quale la velocit\u00e0 di punta poco conta rispetto al carico bellico e alla stabilit\u00e0 della piattaforma durante il tiro coi cannoni.\nLa variazione della freccia era manuale, non esisteva nessun automatismo computerizzato per ottimizzare l'angolo, ma dato che le posizioni erano solo tre, non c'erano problemi nel gestirle da parte del pilota.\nL'importante era avere un'ala capace sia di evitare il sacrificio della velocit\u00e0 di punta come anche ridurre quella d'atterraggio a valori accettabili, per cui si potrebbe dire che l'ala a geometria variabile del Sukhoi era poco pi\u00f9 di un ipersostentatore molto sofisticato.Nondimeno, il funzionamento garantiva il decollo e atterraggio a velocit\u00e0 accettabili, nonostante l'incremento di peso di oltre 3 tonnellate, quasi interamente costituita da un carico utile netto di combustibile ed armi.\nPropulsione.\nL'aereo aveva anche un motore pi\u00f9 potente ed efficiente, che certamente aiutava a migliorare le prestazioni complessive. Sebbene il Lyul'ka Al-21F sia, per gli standard odierni, un motore assai pesante, la sua potenza \u00e8 a tutt'oggi di tutto rispetto, tanto che sebbene esso pesi poco pi\u00f9 di un J79, turbogetto classico di riferimento, la sua potenza senza postbruciatore \u00e8 totalmente comparabile con quella del turbogetto statunitense alla massima potenza (con immenso incremento dei consumi, tra l'altro).La dotazione di carburante \u00e8 risultata incrementata in maniera sostanziale solo con i modelli successivi, grazie alla loro \"gobba\" che, sfruttando la lunghezza della fusoliera, aumenta il volume della stessa in misura apprezzabile; la sua presenza \u00e8 inoltre dettata dalla \"regola delle aree\" che si era rivelata di capitale importanza nella riduzione della resistenza nei regimi transonici/supersonici. Il totale del carburante imbarcato \u00e8 di 4550 litri sui modelli pi\u00f9 recenti, un incremento di oltre il 50% rispetto al vecchio \"Fitter\", mentre esternamente esistono 2-4 serbatoi da 800 litri, contro i due da 600 originari.\nSistemi d'arma.\nAnche la dotazione di sistemi avionici \u00e8 risultata incrementata, ma anche questo \u00e8 successo essenzialmente con i modelli successivi, a partire dal \"Fitter D\" in special modo.\nIl sistema avionico comprende un telemetro radar, radar doppler di navigazione, IFF, RWR ed altro ancora, poi integrata con sistemi come i telemetri laser-designatori. Le \"scatole nere\" sono disposte sia (soprattutto) dietro che davanti l'abitacolo.\nIl pilota ha un campo visivo accettabile, grazie all'elevata posizione dell'\"ufficio\". Bench\u00e9 esso sia situato sopra il\ncondotto della presa d'aria frontale, nel cui cono esistono le antenne del telemetro radar e l'eventuale illuminatore laser, esso\nappare assai ampio, e anche nei modelli \"con la gobba\" esso ha un ampio settore di visuale, anche nel critico \"ore 6\".\nIl problema \u00e8 semmai che il tettuccio ha una larga costola metallica lungo la linea di mezzeria, con uno specchio retrovisore sistemato nel mezzo. Il pilota ha un considerevole spazio disponibile, e bench\u00e9 i comandi siano pesanti e la strumentazione di tipo analogico, la macchina appare ben concepita, grazie anche ad un efficiente pilota automatico, per consentire un volo veloce e sicuro a bassa quota.\nI cannoni restano gli NR-30 in tutte le versioni, con 80 colpi l'uno. Con la granata pesante 0,390\u00a0kg esso \u00e8 risultato molto pi\u00f9\nindicato per gli attacchi al suolo delle armi da 23mm. La dotazione comprende un massimo di 4 tonnellate ripartite in 8- 9 punti\nd'aggancio, 4 sotto le ali, 2 coppie in tandem sotto la fusoliera. Esiste la possibilit\u00e0 di portare bombe, razzi fino al 240 \u2013 330\u00a0mm, missili AA-8 o AS-7, 9, 10, 11, 12 o 14, a seconda delle versioni.\nVersioni.\nLo sviluppo del Su-17 \u00e8 cominciato come versione parzialmente GV del precedente Fitter A, ma le sue dimensioni abbondanti e una costruzione assai razionale ne hanno consentito un considerevole aggiornamento, sia elettronico che, soprattutto, strutturale. Oltre al Su-17 vennero previste delle versioni da esportazione denominate Su-20 e Su-22 che differivano dal modello da cui derivavano essenzialmente per avionica e dotazioni d'arma meno sofisticate.\nI Sukhoi Su-17 in servizio.\nEsordio operativo.\nIl cacciabombardiere Fitter, con la sua ala a geometria variabile, \u00e8 stato sempre un velivolo enigmatico, mai pienamente apprezzato nella sua efficacia operativa. Entr\u00f2 in servizio attorno al 1970-71 con 2 squadroni equipaggiati con il modello basico Fitter B.\nDopo venne il momento del Su-20 Fitter C, con ben 3 reggimenti rapidamente riequipaggiati nella Germania Est, che misero in crisi l'intelligence NATO in quanto era molto difficile capire quanto fosse efficiente il nuovo Sukhoi. Poco dopo arrivarono in linea anche gli altri modelli, mentre le esportazioni riguardarono una dozzina di paesi.\nServizio in 4 continenti.\nLe fonti circa l'impiego dei nuovi Su-17 durante la guerra del Kippur sono contrastanti: c'\u00e8 chi afferma che essi vi presero parte, ma se le cose andarono cos\u00ec il loro impiego fu quantomeno limitato.\nTale ultima affermazione \u00e8 sostenibile in base a diverse osservazioni: anzitutto, la presenza dei Su-7, gi\u00e0 disponibili in grandi quantit\u00e0, non avrebbe lasciato molto spazio nell'organico delle aeronautiche arabe per tale nuovo apparecchio. In secondo luogo, non risultano osservazioni di tale velivolo in azione, nonostante la caratteristica ala a geometria variabile, incernierata cos\u00ec lontano dalla fusoliera, sia davvero unica nel panorama aeronautico mondiale. Infine, se tali macchine fossero state impiegate in quantit\u00e0, i loro rottami, ritrovati sul territorio controllato da Israele avrebbero fatto certamente notizia.\nMa soprattutto, considerando l'enorme incremento delle capacit\u00e0 belliche ottenute gi\u00e0 dai primi Fitter C, in riferimento al maggiore carico trasportabile, avrebbero lasciato il segno in maniera molto consistente sugli obiettivi israeliani. Il carico utile era infatti praticamente raddoppiato, come anche il raggio d'azione.\nComunque sia, non pass\u00f2 molto prima che il nuovo cacciabombardiere arrivasse sia in Egitto che in Siria, seguiti dall'Iraq.\nA tale periodo si fa infatti menzione, per ricordare le doti di stabilit\u00e0 della macchina, con un aneddoto, non \u00e8 chiaro se corrispondente a verit\u00e0 o meno, ma comunque riportato da varie fonti giornalistiche.\nUn velivolo, per cause non ben chiare, venne abbandonato dal pilota durante una missione, ma la macchina si sostenne in volo stabile da sola, atterrando poi, \"spanciando\" su una duna, con pochi danni! Cos\u00ec gli occidentali ebbero modo di vedere da vicino un esemplare del \"Fitter-C\" pressoch\u00e9 intatto.\nBen presto il Su-17/20/22 sostitu\u00ec i precedenti Su-7 in quasi tutte le forze aeree utenti grazie a una velocit\u00e0 d'atterraggio pi\u00f9 bassa e alla maggiore capacit\u00e0 di carico, integrata successivamente da una vasta gamma di armi aria-superficie guidate.\nTra gli utenti del patto di Varsavia, il velivolo entr\u00f2 in linea inizialmente con l'aviazione polacca, che fino al 1990 manteneva alcuni Su-20 (versione da esportazione del Su-17 iniziale) in un reggimento da ricognizione. In seguito i velivoli, per lo pi\u00f9 di modelli successivi, rapidissimamente apparsi nel corso degli anni settanta-inizio anni ottanta, entrarono in linea anche in Germania Orientale e Cecoslovacchia, come pure Ungheria e Bulgaria. La Romania invece, avendo a disposizione i suoi Soko J-22 Orao (aquila) probabilmente non ebbe la necessit\u00e0 dei Fitter.\nIl caso tedesco.\nIl confronto tra il MiG-23 e il Su-17 nella Luftstreitkr\u00e4fte, come anche nell'aviazione di marina della Germania orientale, non fu favorevole per il caccia Mikoyan.\nMalgrado la concezione decisamente pi\u00f9 moderna, essendo un tipo dotato di ala totalmente a geometria variabile e di concezione (motore incluso) totalmente nuova rispetto al precedente MiG-21, mentre il Su-22 derivava dal vecchio Su-7, il Fitter vinse e convinse sia i piloti che gli specialisti. Il MiG-23 venne trovato troppo sofisticato e costoso, oltre che di caratteristiche insoddisfacenti quanto a sistemi d'arma.\nIl programma di riequipaggiare la Luftstreitkr\u00e4fte con tale macchina venne quindi interrotto dopo soli due reggimenti coi MiG-23 da caccia ed uno con i MiG-23BN da attacco. Per i primi, si pens\u00f2 che valesse la pena di tenere i vecchi ma pi\u00f9 semplici MiG-21 fino all'arrivo del MiG-29, i secondi, concorrenti diretti del Fitter, vennero mal considerati per problemi al motore, eccessiva complessit\u00e0, mancanza di armi guidate (eccetto i missili noti come AS-7 Kerry, assai poco apprezzati).\nIl Fitter, dotato di maggiore semplicit\u00e0 e di una vasta gamma di munizioni aria-terra, inclusi missili antiradar e laser guidati, equipaggi\u00f2 due reggimenti, uno dell'aeronautica, l'altro della marina.\nDopo circa 10 anni da questi eventi, grazie alla riunificazione delle due Germanie, il WTD-61, ovvero il reparto sperimentale tedesco, ne collaud\u00f2 alcuni per capire le caratteristiche che i Fitter possedevano. Il modello valutato era il Su-22M, paragonabile al Su-17M4, l'ultimo e pi\u00f9 sofisticato membro della famiglia.\nVenne trovato addirittura pi\u00f9 sorprendente del Fulcrum, forse perch\u00e9 non ci si aspettava molto da tale vecchio e grosso apparecchio (sottovalutato, come tutti i cacciabombardieri Sukhoi, a vantaggio dei MiG).\nTra le conclusioni stilate e riportate dalla stampa di allora, \u00e8 interessante leggere che il velivolo si pilotava bene e in maniera assai facile, con una buona risposta ai comandi, ma questi continuavano ad essere assai pesanti per le abitudini occidentali (il Su-7 era comunque decisamente peggiore), mentre la visibilit\u00e0 verso il settore posteriore era limitata (certamente lo era in confronto con il Su-7, ma il MiG-23, con il suo abitacolo incassato tra le prese d'aria e il muso, offre certamente meno).\nLa dotazione avionica consentiva missioni d'attacco nucleare, attacco con armi a guida laser, difesa contro i radar nemici grazie ad un buon \"radar warning receiver\" e contromisure elettroniche interne, giudicate \"molto interessanti\".\nNell'insieme, il Su-22M/Su-17M4 ha fornito prestazioni talmente interessanti che, a due anni dalla fornitura di queste macchine al reparto (6 in tutto, dalla met\u00e0 1991), i tecnici ci stavano ancora lavorando.\nIl WTD-61 non ha valutato anche il MiG-23, che certamente avrebbe meritato qualche attenzione in pi\u00f9, visto che si trattava almeno in parte dei potenti MiG-23ML, ma la carenza di personale di supporto e di manuali in tedesco non lo ha apparentemente consentito.\nQuesto spiega bene perch\u00e9 la Polonia non solo si sia tenuta i suoi velivoli (oltre un centinaio), ma addirittura ne abbia programmato la modernizzazione, da eseguirsi per renderli pienamente compatibili con i sistemi IFF NATO. I primi Fitter vennero acquistati nel 1974, e si trattava di Su-20 destinati alla ricognizione armata. Tenuti in carico fino al termine del patto di Varsavia, essi non sono stati sostituiti dai Su-22, assegnati invece ad altri reparti equipaggiati con MiG-17 e Su-7, fino a raggiungere i 4 reggimenti operativi, che hanno costituito la punta di lancia dell'aviazione polacca fino al giorno d'oggi.\nIl Per\u00f9 \u00e8 l'unico cliente dell'America meridionale per il Su-17/22. Ebbe 52 Fitter F e alcuni Fitter E biposto, con il contratto per i primi 36 costato 250 milioni di dollari, e firmato nel 1977. Il problema degli aerei Sukhoi peruviani si dimostr\u00f2 il supporto e la manutenzione, per non parlare di ricorrenti crisi economiche che, ad un certo punto, avevano costretto a mettere fuori uso tutti gli aerei tranne 7, ma il velivolo \u00e8 ancora in servizio, con vari aggiornamenti. Due macchine vennero abbattute nei combattimenti contro l'Ecuador qualche anno fa, sembra dai Mirage F.1 della piccola ma efficiente aviazione ecuadoriana (ovviamente, il Per\u00f9 sostiene che sia stata la contraerea, cosa in verit\u00e0 tutt'altro che inammissibile) nell'ambito di circa 40 missioni belliche volate.\nVi sono stati almeno due programmi d'aggiornamento per tali velivoli, ancora in anni recenti, che hanno comportato l'aggiunta di nuove armi e la sostituzione di parte dell'avionica originale, altro punto assai debole del modello venduto al Per\u00f9. Tra le altre cose cambiate, il RWR, e i sistemi di navigazione, mentre missili AA-11 e bombe antipista hanno fatto la loro comparsa, ma forse la cosa pi\u00f9 interessante \u00e8 l'introduzione di un sistema totalmente automatico per la variazione della freccia alare. Uno dei Fitter, nel 1992, apr\u00ec il fuoco contro un C-130 spia dell'USAF, uccidendo un membro dell'equipaggio.\nL'Iraq \u00e8 stato certamente il maggior cliente, con decine di macchine comprate dagli anni settanta in poi, ed usate intensamente nel conflitto Iraq-Iran. Il velivolo venne spiegato in praticamente tutte le versioni prodotte, inclusi esemplari portati in azione da piloti sovietici. Esso ebbe un vasto impiego, con rilevanti successi, come quelli ottenuti in alcune missioni dai Su-22 biposto equipaggiati per azioni antiradar con ECM e missili ARM, (come gli F-105F/G, i velivoli USA pi\u00f9 simili ai Fitter), ma subirono anche molte perdite a causa della reazione iraniana. Essi vennero spesso abbattuti dalle batterie HAWK che cercavano di attaccare. Altre missioni vennero volate in azioni di supporto aerotattico contro la fanteria iraniana, con effetti tremendi, specie quando armati di razzi calibro 57\u00a0mm e poi anche bombe chimiche (che colpirono un gran numero di sventurati giovani fanti iraniani).\nTali armi erano necessarie per bilanciare la superiorit\u00e0 nemica in uomini, ma era pur sempre un crimine secondo le convenzioni internazionali. Incidentalmente, \u1e62add\u0101m \u1e24usayn fin\u00ec giustiziato per le stragi contro i Curdi ma non per l'uso dei gas contro l'Iran, cosa che non contribuisce comprensibilmente a rendere gli iraniani soddisfatti dell'attuale situazione della regione.\nDue Su-22 vennero infine abbattuti, poco dopo la fine della guerra del 1991, il 22 e il 2 marzo, dagli F-15 statunitensi a seguito del sorvolo di aree interdette agli aerei iracheni (erano in corso le ribellioni sciite e curde, che tuttavia sanguinosamente fallirono, grazie all'intervento dell'aviazione irachene, soprattutto gli elicotteri che non rientravano nella moratoria USA)\nTra gli altri protagonisti di fatti storici, i Su-22 hanno combattuto in Afghanistan (due di essi sono stati distrutti dagli F-16 dell'Aviazione pachistana durante le azioni di attacco in territorio pachistano dei \"santuari\" dei \"mujahidin\"), in Angola durante le innumerevoli operazioni belliche degli ultimi 30 anni, e nello Yemen.\nMa l'evento che ha fatto pi\u00f9 discutere accadde nel luglio 1981, che tutti gli appassionati di aviazione hanno sentito almeno una volta nominare, perch\u00e9 si tratt\u00f2 del primo scontro tra aerei a geometria variabile, due Su-22 Fitter J libici contro altrettanti F-14 dell'USN. La situazione di quei giorni era tesa e l'Aviazione libica, a dispetto di chi ha continuato, anche molto dopo, a considerarla come capace di generare \u00abuna cinquantina di missioni al giorno\u00bb al massimo, esegu\u00ec centinaia di voli attorno alle portaerei statunitensi, durante la tensione relativa al golfo della Sirte che i libici rivendicavano come acque territoriali libiche e non internazionali.\nIn una di queste missioni, due Fitter si avvicinarono agli F-14 e, a soli 300 metri di distanza, uno di essi lanci\u00f2 un missile aria-aria AA-2 Atoll. Gli americani si sentirono legittimati a reagire e si portarono rapidamente in coda alla coppia di Fitter abbattendoli con altrettanti missili AIM-9L. Non fu un evento particolarmente rimarchevole di per s\u00e9, dal momento che poi i Fitter cercarono di scappare senza tentare alcuna manovra d'attacco e se l'intenzione fosse stata quella di abbattere i Tomcat l'uso a distanza ravvicinata di un missile senza capacit\u00e0 pratiche di attacco verso l'avanti non avrebbe potuto sortire nulla (meglio i cannoni). Evidentemente la tensione gioc\u00f2 un brutto tiro al pilota libico, che spar\u00f2 inavvertitamente il missile, ma non ci fu tempo per le scuse e i Tomcat, comunque troppo superiori agli avversari, li distrussero senza verificare se c'era la necessit\u00e0 di rispondere al fuoco. Comunque la lezione di non tirare troppo la corda con l'US Navy venne ben recepita. Pare che entrambi i piloti si siano eiettati, ma non \u00e8 certo che si siano salvati.\nDa notare la tendenza che gli utenti dei Fitter, specie quelli con grandi estensioni territoriali, hanno: quella di caricare gli aerei di due missili e due serbatoi e mandarli in missioni di caccia a lungo raggio, dove in effetti il Fitter, per quanto non particolarmente equipaggiato per il ruolo di caccia, pu\u00f2 vantare un miglior raggio d'azione del MiG-21 e forse una migliore manovrabilit\u00e0 del MiG-23.\nInfine, una nota sulle possibilit\u00e0 di sopravvivenza della macchina. Essa si \u00e8 dimostrata straordinariamente robusta e capace di tornare alla base anche con gravi danni subiti in combattimento, grazie a una struttura molto resistente, a pannelli d'acciaio corazzati e al sistema di pressurizzazione con gas inerte dei serbatoi. Uno di tali aerei, provato in volo telecomandato contro postazioni di mitragliatrici contraeree, pare sia riuscito ad atterrare automaticamente dopo una serie di passaggi in cui i serbatoi, autostagnati ed anti-esplosione, sono stati letteralmente riempiti di buchi e di proiettili rimasti intrappolati nel cherosene."}
{"id": "506521", "revid": "1123126", "url": "https://it.wikipedia.org/wiki?curid=506521", "title": "Diocesi di Le\u00f3n", "text": ""}
{"id": "506524", "revid": "92723", "url": "https://it.wikipedia.org/wiki?curid=506524", "title": "Diocesi di Le\u00f3n (Spagna)", "text": "La diocesi di Le\u00f3n () \u00e8 una sede della Chiesa cattolica in Spagna suffraganea dell'arcidiocesi di Oviedo. Nel 2019 contava 301.692 battezzati su 308.071 abitanti. \u00c8 retta dal vescovo Luis \u00c1ngel de las Heras Berzal, C.M.F.\nTerritorio.\nLa diocesi comprende la provincia di Le\u00f3n.\nSede vescovile \u00e8 la citt\u00e0 di Le\u00f3n, dove si trova la cattedrale di Santa Maria del Cammino. Nel territorio sorgono due basiliche minori: la basilica della Vergine del Cammino a Valverde de la Virgen, e la basilica di Sant'Isidoro a Le\u00f3n.\nIl territorio si estende su 9.620\u00a0km\u00b2 ed \u00e8 suddiviso in 757 parrocchie, raggruppate in 13 arcipresbiterati.\nStoria.\nLa diocesi ha origini antiche. I primi vescovi storicamente documentati sono Basil\u00eddes e Sabino, coinvolti in una controversia a met\u00e0 del III secolo, menzionati nelle lettere di Cipriano di Cartagine. Gli storici ritengono che nel primo periodo della sua storia, la diocesi di Le\u00f3n fosse unita a quella di Astorga. Oltre a Basil\u00eddes e Sabino, le cronotassi assegnano ad entrambe le diocesi anche il vescovo Decenzio, che prese parte al concilio di Elvira all'inizio del IV secolo. In seguito, fino al termine dell'VIII secolo, non sono pi\u00f9 noti vescovi di Le\u00f3n, e soprattutto nessuno di loro \u00e8 documentato in epoca visigota e nei concili di quest'epoca, cosa che porta gli storici a supporre che dopo le attestazioni iniziali la regione di Le\u00f3n sia diventata parte della diocesi di Astorga.\nL'invasione saracena cancell\u00f2 l'esistenza della chiesa o almeno non se ne ha notizia. Il primo vescovo dopo la riconquista (met\u00e0 circa dell'VIII secolo) \u00e8 Suintila nel 792, ma \u00e8 solo con la seconda met\u00e0 del IX secolo che la lista episcopale di Le\u00f3n si fa completa. Agli inizi del X secolo Le\u00f3n divenne capitale del regno di Le\u00f3n, e in questa occasione, durante l'episcopato di Frunimio II (915-928), fu ingrandita la cattedrale di Santa Maria, che era stata costruita sui resti delle antiche terme romane.\nNel 1063 il re Ferdinando I port\u00f2 a Le\u00f3n da Siviglia le reliquie di sant'Isidoro, promuovendone il culto.\nNel 1099 papa Urbano II aveva sottomesso la diocesi alla provincia ecclesiastica di Toledo. Il vescovo Diego si oppose a questa decisione e ottenne da papa Pasquale II, il 15 aprile 1104, l'esenzione dalla giurisdizione metropolitica di Toledo e l'immediata soggezione di Le\u00f3n alla Santa Sede.\nNel 1120 il vescovo Diego procedette a una riforma del capitolo dei canonici della cattedrale e alla fine del secolo esso era costituito da tre categorie di canonici: le dignit\u00e0 (priore, decano, primicerio, tesoriere e arcidiaconi), i canonici maggiori e i canonici minori. Il capitolo era esente dalla giurisdizione del vescovo, cosa che ne aument\u00f2 nei secoli la potenza e che in seguito fu occasione di diverse cause e processi tra vescovo e canonici.\nAlla fine del XII secolo fu intrapresa dal vescovo Manrique de Lara (1181-1205) la costruzione di una nuova cattedrale, sul sito della precedente, che fu ultimata nel XIV secolo.\nNel XIII e XIV secolo si celebrava a Le\u00f3n un sinodo diocesano nel giorno della festa di San Bartolomeo a cui era obbligato a partecipare un terzo del clero diocesano. A partire dal 1426 questi sinodi annuali divennero tuttavia sempre pi\u00f9 rari.\nIl vescovo Francisco Trujillo Garc\u00eda (1578-1592) convoc\u00f2 quattro sinodi diocesani per applicare i decreti di riforma del concilio di Trento. Andr\u00e9s de Casso fond\u00f2 nel 1606 il seminario vescovile, che fu ristrutturato ed ingrandito da Francisco de la Torre Herrera nel 1730\nIn seguito al Concordato del 1851 la diocesi divenne suffraganea dell'arcidiocesi di Burgos.\nIl 17 ottobre 1954 con il decreto \"Quum sollemnibus Conventionibus\" della Congregazione Concistoriale, fu data attuazione pratica al concordato del 1953, che aveva stabilito di far coincidere i confini ecclesiastici con quelli delle province civili. La diocesi di Le\u00f3n cedette oltre 220 parrocchie alle vicine sedi di Valladolid, Zamora e Palencia, e contestualmente ne acquis\u00ec quasi 200 dalle diocesi di Oviedo, Astorga e dalla stessa Palencia.\nIl 27 ottobre 1954 \u00e8 entrata a far parte della provincia ecclesiastica di Oviedo.\nIl 2 novembre 1955 e il 19 settembre 1956 furono apportate altre modifiche territoriali, con la cessione di una serie di parrocchie alla diocesi di Santander, e l'acquisizione di altre 25 dalla diocesi di Astorga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 308.071 persone contava 301.692 battezzati, corrispondenti al 97,9% del totale."}
{"id": "506525", "revid": "125045823", "url": "https://it.wikipedia.org/wiki?curid=506525", "title": "Black Canary", "text": "Black Canary \u00e8 un personaggio dei fumetti creato da Robert Kanigher e Carmine Infantino nel 1947, pubblicato dalla DC Comics. Negli anni '70 e '80 il nome della supereroina veniva tradotto in italiano Canarino Nero.\n\u00c8 una supereroina apparsa per la prima volta su \"Flash Comics\" n. 86 (agosto 1947). La combinazione del suo \"sex-appeal\" (accentuato dalle sue calze a rete) con il suo coraggio e il suo ardimento in combattimento hanno fatto s\u00ec che spesso venga chiamata \"la bomba bionda\" (\"The Blonde Bombshell\").\nLa maxi-serie \"Crisi sulle Terre infinite\" del 1986, che ha riscritto la storia dell\"'Universo DC\", ha separato il personaggio in due differenti incarnazioni: Dinah Drake Lance, basata sulle apparizioni \"Golden Age\", e sua figlia (praticamente identica) Dinah Laurel Lance, basata sulle storie pi\u00f9 recenti. I fumetti \"post-Crisis\" hanno stabilito che Dinah Drake Lance fa la fiorista di giorno e la vigilante di notte, facente parte della prima generazione di supereroi e della Justice Society of America.\nBiografia del personaggio.\nDinah Drake Lance.\nDinah Drake debutta nell'agosto del 1947 nel numero 86 di Flash Comics, che ospitava le storie di Flash, Hawkman e Johnny Thunder, ed \u00e8 proprio al fianco di quest'ultimo che fa la sua prima apparizione, dove nell'occasione si scontra con l'eroe, agendo apparentemente come una criminale. Alla fine della storia si scopre essere una vigilante che cercava di entrare sotto copertura nelle fila di una gang per poi arrivare a sgominarla. Il personaggio di Black Canary, che all'epoca era semplicemente descritta come un'abile combattente senza alcun tipo di potere, ebbe cos\u00ec tanto successo che nel numero 92 ebbe una storia interamente dedicata a lei (sostituendo cos\u00ec Johnny Thunder sulla testata), dove venivano spiegate le sue origini. \nSebbene fosse la figlia dell'ispettore di polizia Richard Drake, e nonostante fosse un'eccellente atleta e maestra di judo, da ragazza Dinah fu respinta dall'accademia di polizia di Gotham City solo perch\u00e9 donna. Divenne una fiorista, ma la notte combatteva il crimine nei panni dell'eroina Black Canary.\nPer il proprio eroismo Black Canary venne ammessa nella Justice Society of America, e spos\u00f2 il detective Larry Lance. Larry morir\u00e0 in una battaglia contro il folle semidio Aquarius, salvando l'universo. Piena di tristezza, Dinah si trasferir\u00e0 su Terra 1, dove si unir\u00e0 alla Justice League of America. Fu militando nella Lega che presto Dinah conobbe il suo pi\u00f9 grande amore: l'arciere Freccia Verde, alias l'ex miliardario Oliver Queen. I due divennero una coppia, nella vita come nell'avventura. Quando Roy Harper, pupillo del suo compagno, cadde nel baratro della tossicodipendenza (mentre Oliver aveva intrapreso un viaggio \"on the road\" per l'America assieme ad Hal Jordan) Dinah lo aiut\u00f2 ad uscirne, guadagnandosi l'affetto e la riconoscenza del ragazzo. La battaglia contro Aquarius inoltre aveva donato a Dinah un grido ultrasonico (il \"canary-cry\").\nAlcuni anni dopo verr\u00e0 rivelato che in realt\u00e0 Black Canary \u00e8 Dinah Laurel Lance, figlia di Larry e Dinah. Maledetta alla nascita dal criminale noto come Wizard, a causa del suo potente urlo sonico venne messa in animazione sospesa dalla Justice Society e il suo ricordo cancellato. Quando anni dopo Dinah Drake stava morendo per via delle radiazioni ricevute durante la battaglia contro Aquarius, fece trasferire le sue memorie nel corpo della figlia ormai adulta, che divenne cos\u00ec la nuova black Canary.\nDinah Laurel Lance.\nIn seguito alla Crisi sulle Terre infinite la storia di Laurel venne cambiata: in questa versione \u00e8 sempre la figlia di Dinah e di Larry Lance, con la differenza che il suo urlo sonico \u00e8 un potere genetico. Laurel crebbe idolatrando sua madre e i suoi amici eroi; una volta cresciuta prese il costume di sua madre da ragazza e lo modific\u00f2 per diventare a sua volta un'eroina mascherata. Allenata da numerosi maestri per affinare le sue capacit\u00e0 di combattimento (tra cui l'ex compagno di squadra di sua madre, Ted Grant alias Wildcat) Laurel divenne eccezionale nelle arti marziali e nel combattimento corpo a corpo.\nInizialmente anche Black Canary II, indossava una parrucca bionda. Proprio come la madre, si un\u00ec ai migliori eroi della sua generazione, formando la Justice League of America, accanto ad eroi come Aquaman, Flash, Lanterna Verde e Martian Manhunter. Anche in questa versione si innamor\u00f2 di Freccia Verde, pi\u00f9 grande di lei di alcuni anni. Inoltre sua madre Dinah morir\u00e0 di cancro dovuto alle radiazioni ricevute durante la battaglia contro Aquarius.\nCon Ollie Dinah si trasfer\u00ec a Seattle dove, seguendo ancora una volta l'esempio della madre, aprirono un negozio di fiori, lo Sherwood Florist. Il trasferimento a Seattle doveva essere l'inizio di una nuova vita per Dinah, ma invece cominci\u00f2 un periodo veramente sfortunato per lei: rapita mentre indagava su un traffico di droga, Black Canary venne torturata, subendo danni agli organi interni e alle corde vocali, lasciandola incapace di avere figli e privandola del suo urlo sonoro.\nOltre a ci\u00f2, i continui tradimenti di Oliver con varie donne portarono alla rottura del loro rapporto. Dinah continu\u00f2 la sua carriera di eroina da sola o come membro della League, diventando una donna forte ed indipendente. In seguito venne a sapere della morte di Oliver nei cieli di Metropolis, e che lui aveva un figlio di cui nessuno era a conoscenza: Connor Hawke. Sebbene avesse instaurato con Connor una bella amicizia come quella che aveva con Roy, l'aver saputo che Ollie aveva avuto un figlio \u00e8 stata per lei una scoperta dolorosa.\nIn seguito, al fianco dell'amica Barbara Gordon (ex Batgirl e ora nota come Oracolo) fond\u00f2 un gruppo di supereroine \"vigilantes\" chiamato Birds of Prey, dedite a missioni di spionaggio, salvataggio e anti-terrorismo. Proprio durante una di queste ultime, Dinah ebbe a che fare con l'eco terrorista Ra's al Ghul; ferita, venne immersa da questi nel Pozzo di Lazzaro (\"Lazarus Pit\") che guar\u00ec le sue precedenti ferite, ridonandole la capacit\u00e0 di procreare e ripristin\u00f2 persino il suo urlo ultrasonico.\nPoco tempo dopo Freccia Verde venne resuscitato da Hal Jordan (divenuto nel frattempo Parallax) e lui e Dinah tornarono a fare coppia: Oliver le chiese addirittura di sposarsi, cosa che Dinah accett\u00f2 di fare, ma dur\u00f2 poco: il criminale Prometeus e il suo complice Electrocutioner organizzano un piano terrificante: causano un terremoto nel centro di Star City che fa numerose vittime, tra cui la piccola Lian, figlia di Roy Harper e praticamente una nipote per Ollie. Inoltre Prometeus s'infiltra nella base della JLA e amputa il braccio destro a Roy. Quando Freccia Verde lo trova, anzich\u00e9 consegnarlo alle autorit\u00e0 lo uccide infilzandolo con una freccia.\nDopo essersi costituito per l'omicidio di Prometheus, Dinah lo visita in carcere e resasi conto che lui vuole essere lasciato da solo, si toglie la fede nuziale, lasciandola con lui, e non assiste al suo processo. Come scoperto al funerale di Sue Dibny (vedi \"Crisi d'identit\u00e0\") Dinah prese parte, assieme ad Oliver, Hal e altri leaguer come Hawkman, Zatanna, Atomo (Ray Palmer) e Flash (Barry Allen), alla alterazione della mente di alcuni supercriminali allo scopo di preservare l'identit\u00e0 segreta di molti supereroi.\nOggi Dinah, dopo gli eventi di Crisi infinita \u00e8 stata ammessa nella nuova formazione della Justice League, al fianco di eroi come Superman, Batman, Wonder Woman, Hal Jordan, Hawkgirl, Roy Harper, Vixen, Red Tornado e Fulmine Nero.\nPoteri e abilit\u00e0.\nLa prima Black Canary (Dinah Drake Lance), era un abile combattente nel corpo a corpo e nell'uso di armi bianche. Era un'ottima stratega, un'esperta di spionaggio, una esperta leader. Drake era anche una eccezionale detective, sebbene le sue competenze in questo campo non fossero all'altezza di esperti come Batman o Question. Drake aveva come potere, la capacit\u00e0 di emettere dalla bocca onde sonore potentissime.\nBlack Canary (Dinah Laurel Lance) \u00e8 una tale esperta di combattimento corpo a corpo da tenere a testa a personaggi esperte nel combattimento, come Batwoman e Lady Shiva. Laurel \u00e8 riuscita a mettere in difficolt\u00e0 persino Green Arrow, Nightwing e Batman.\nAddestrata come una vera e propria arma vivente, Black Canary II padroneggia fin da bambina alla perfezione arti marziali quali il karate shotokan, il Wing Chun, la savate e vari tipi di kung fu. Venne addestrata anche dal grande maestro Wildcat, divenendo una delle donne pi\u00f9 pericolose del pianeta. Le sue capacit\u00e0 fisiche (forza, agilit\u00e0, velocit\u00e0, resistenza, ecc.) sono all'apice del potenziale umano ed \u00e8 dotata di un incredibile resistenza al dolore.\nCome la madre, anche se di inferiore potenza, Black Canary II ha la capacit\u00e0 di emettere dalla bocca onde sonore cos\u00ec acute dai infliggere gravi danni agli avversari, facendogli persino perdere i sensi. I suoi poteri le permettono di levitare, emettendo onde sonore verso il suolo, con cui pu\u00f2 spostarsi. Dinah ha un controllo quasi perfetto sulla sua voce, che pu\u00f2 esercitare in diversi modi, infatti \u00e8 un abile cantante e suonatrice di armonica.\nAltri media.\nSerie animate.\nIn versione animata debutta Black Canary II (Dinah Laurel Lance) nella serie \"Justice League\" dove stringe una relazione con Freccia Verde. Appare la stessa Laurel anche nella serie Young Justice come allenatrice della squadra nella lotta corpo a corpo.\nSerie televisive.\nDinah Laurel Lance appare anche nell'adattamento televisivo di \"Birds of Prey\" interpretata da Rachel Skarsten, ed in alcuni episodi della serie \"Smallville\" interpretata da Alaina Huffman.\nArrowverse.\nNella serie televisiva \"Arrow\" il personaggio di Black Canary \u00e8 l'alter ego di due persone: le sorelle Laurel e Sara Lance, interpretate rispettivamente da Katie Cassidy e Caity Lotz, il personaggio di Sara \u00e8 interpretato nell'episodio pilota dall'attrice Jacqueline MacInnes Wood. Laurel, un tempo fidanzata di Oliver Queen, subisce un trauma quando scopre che sia Oliver sia Sara sono dati per dispersi durante il naufragio della Queen's Gambit, venendo cos\u00ec a conoscenza della loro relazione clandestina, un tradimento da parte di entrambi. Decide allora di dedicare anima e corpo allo studio, diventando ben presto un ottimo avvocato. Durante la seconda stagione, dopo 6 anni dalla sua presunta morte, Sara fa ritorno a Starling City. Si scoprir\u00e0 che, durante la sua scomparsa, \u00e8 entrata a far parte della Lega degli Assassini, ed \u00e8 stata addestrata da Ra's al Ghul e sua figlia Nyssa, con la quale ha avuto una relazione, venendo cos\u00ec ribattezzata con il nome di Ta-er al-Sahfer (Canary). All'inizio della terza stagione Sara viene uccisa. La morte della ragazza distrugge emotivamente Laurel che decide che la giustizia dentro il tribunale non le basta pi\u00f9 e quindi con l'aiuto di Ted Grant, un ex vigilante di Starling City, decide di allenarsi affinch\u00e9 un giorno possa seguire le orme della sorella per diventare la nuova Canary. Ultimato l'addestramento, Laurel indossa il costume della sorella con l'alias di Black Canary. Anche Nyssa contribuisce all'addestramento di Laurel ed infine la ragazza entra a far parte nel team di Oliver. Nella quarta stagione di \"Arrow\", Sara resuscita grazie alle acque miracolose del Pozzo di Lazzaro. Nella serie televisiva \"Legends of Tomorrow\", Sara assume l'identit\u00e0 di White Canary, mentre Laurel muore, sempre nella quarta stagione della serie madre, per mano di Damien Dahrk.\nDopo la morte di Laurel l'identit\u00e0 di Black Canary viene assunta temporaneamente da Evelyn Sharp, una giovane adolescente i cui genitori sono stati uccisi dall'H.I.V.E. La ragazza infatti riesce a rubare il dispositivo sonico di Laurel che si trovava fra gli effetti personali in ospedale ed a tararlo sulle sue corde vocali (successivamente, nel corso della quinta stagione di Arrow, diventer\u00e0 la vigilante Artemis). In \"The Flash\" si scopre che la doppelg\u00e4nger di Terra-2 di Laurel \u00e8 una criminale metaumana chiamata Black Siren.\nNella quinta stagione, Dinah Drake (interpretata da Juliana Harkavy), una metaumana con la stessa abilit\u00e0 di Black Siren, viene scelta dal Team Arrow come erede di Black Canary.\nNella quarta stagione di \"The Flash\", si scopre che la doppelg\u00e4nger di Terra-X di Laurel \u00e8 una metaumana, fedele al regime nazista, chiamata Siren-X.\nNella serie animata \"Vixen\", Laurel Lance \u00e8 presente nella seconda stagione doppiata da Katie Cassidy.\nNel corso della settima stagione di \"Arrow\", completato il suo percorso di redenzione Laurel abbandona l'identit\u00e0 di Black Siren, e dopo aver ottenuto lo stesso costume della defunta Laurel, accettando cos\u00ec l'identit\u00e0 di Black Canary, fa ritorno su Terra-2.\nSempre nella settima stagione di \"Arrow\", nella linea temporale futura, Zoe Ramirez, figlia di Rene, si unisce alle Canary, un gruppo di vigilanti donne guidato da Dinah. I membri del gruppo indossano degli abiti neri in pelle, una maschera ed una spilla che raffigura un canarino; nel gruppo opera anche Laurel tornata da Terra-2.\nCinema.\nIn \"Birds of Prey e la fantasmagorica rinascita di Harley Quinn\", film in uscita nel 2020 facente parte del DC Extended Universe, Jurnee Smollett-Bell interpreta Black Canary.\nVideogiochi.\nDinah Laurel Lance \u00e8 un personaggio giocabile nel videogioco \"Injustice 2\".\nPersonaggi collegati.\nFu d'ispirazione ad Alan Moore per creare uno dei protagonisti della sua opera di maggior successo, \"Watchmen\", Silk Spectre: infatti anche questo personaggio \u00e8 un alias tramandato da madre in figlia."}
{"id": "506526", "revid": "14002", "url": "https://it.wikipedia.org/wiki?curid=506526", "title": "Diocesi di Valladolid", "text": ""}
{"id": "506527", "revid": "38120", "url": "https://it.wikipedia.org/wiki?curid=506527", "title": "Black canary", "text": ""}
{"id": "506528", "revid": "712828", "url": "https://it.wikipedia.org/wiki?curid=506528", "title": "Anoth", "text": ""}
{"id": "506529", "revid": "14002", "url": "https://it.wikipedia.org/wiki?curid=506529", "title": "Diocesi di Badajoz", "text": ""}
{"id": "506532", "revid": "712828", "url": "https://it.wikipedia.org/wiki?curid=506532", "title": "Caamas", "text": ""}
{"id": "506533", "revid": "27723", "url": "https://it.wikipedia.org/wiki?curid=506533", "title": "Asteroide Venus-crosser", "text": ""}
{"id": "506534", "revid": "27723", "url": "https://it.wikipedia.org/wiki?curid=506534", "title": "Asteroide Mercury-crosser", "text": ""}
{"id": "506535", "revid": "1272592", "url": "https://it.wikipedia.org/wiki?curid=506535", "title": "Gnipahellir", "text": ""}
{"id": "506536", "revid": "16073", "url": "https://it.wikipedia.org/wiki?curid=506536", "title": "P3 Orion", "text": ""}
{"id": "506538", "revid": "287204", "url": "https://it.wikipedia.org/wiki?curid=506538", "title": "Tsushima (provincia)", "text": " fu una delle province del Giappone nell'area che corrisponde all'odierna prefettura di Nagasaki. Nagato confinava con le province di Iwamii, Suo."}
{"id": "506541", "revid": "92723", "url": "https://it.wikipedia.org/wiki?curid=506541", "title": "Diocesi di Solsona", "text": "La diocesi di Solsona () \u00e8 una sede della Chiesa cattolica in Spagna suffraganea dell'arcidiocesi di Tarragona. Nel 2020 contava 118.309 battezzati su 139.185 abitanti. La sede \u00e8 vacante, in attesa che il vescovo eletto Francisco Sim\u00f3n Conesa Ferrer ne prenda possesso.\nTerritorio.\nLa diocesi comprende parte della provincia di Lleida.\nSede vescovile \u00e8 la citt\u00e0 di Solsona, dove si trova la cattedrale di Santa Maria.\nIl territorio \u00e8 suddiviso in 9 arcipresbiterati e in 174 parrocchie.\nStoria.\nLa diocesi fu eretta il 19 luglio 1593 con la bolla \"Super universas\" di papa Clemente VIII, ricavandone il territorio dalle diocesi di Urgell e di Vic.\nLa diocesi, gi\u00e0 vacante dal 1838, fu soppressa \"de iure\" con il concordato fra governo spagnolo e Santa Sede nel 1851 e unita a quella di Vic, ma \"de facto\" governata dapprima da vicari capitolari e poi da amministratori apostolici fino al 1933, quando dopo quasi un secolo fu nominato un nuovo vescovo nella persona di Valent\u00edn Comellas y Santamar\u00eda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 139.185 persone contava 118.309 battezzati, corrispondenti all'85,0% del totale."}
{"id": "506543", "revid": "14480", "url": "https://it.wikipedia.org/wiki?curid=506543", "title": "Forza elettrodebole", "text": ""}
{"id": "506544", "revid": "767487", "url": "https://it.wikipedia.org/wiki?curid=506544", "title": "Viaggio in Inghilterra", "text": "Viaggio in Inghilterra (\"Shadowlands\") \u00e8 un film del 1993 diretto da Richard Attenborough.\nIl film narra la storia della relazione tra lo scrittore C. S. Lewis e la statunitense di origine ebrea Joy Gresham, cos\u00ec come \u00e8 realmente avvenuta tra il 1950 e il 1960. In origine \"Shadowlands\" era un'opera teatrale, diventata poi uno sceneggiato televisivo e quindi un film sceneggiato da William Nicholson.\nTrama.\nInghilterra, met\u00e0 Novecento. C. S. Lewis, un tranquillo professore di letteratura a Oxford, convinto anglicano, si apre veramente alla vita quando si innamora di una donna americana, Joy Gresham, sul punto del divorzio col marito alcolista, e quando conosce il figlio di lei. Joy \u00e8 la tipica donna americana, forse anche troppo avanti per i conservatori frequentatori dei circoli culturali inglesi di cui Jack (questo \u00e8 il nome con cui viene chiamato lo scrittore C. S. Lewis) \u00e8 socio. \u00c8 giunta a Oxford col figlioletto Douglas anche per conoscere lo scrittore amato dal figlio al quale Joy, aspirante scrittrice, ha scritto un'appassionata lettera. I due si incontrano e fanno amicizia, quindi lei torna in America dove divorzia dal marito alcolista e infedele. Trasferitasi a Londra reincontra Jack, ormai innamorato, e gli chiede di sposarla per ottenere la nazionalit\u00e0, ma, quando lei si ammala di cancro, sar\u00e0 lui a chiederla in sposa, questa volta per amore. Prima di morire Joy trascorre gli ultimi giorni di vita nella casa di Oxford di Jack e i due fanno a tempo a fare un ultimo appassionato viaggio nei luoghi che ispirarono Jack sin da bambino.\nAltri adattamenti.\nL'opera \u00e8 stata trasmessa come sceneggiato televisivo nel 1985 interpretata da Joss Ackland e Claire Bloom. \u00c8 stata messa in scena al West End Theatre nel 1990 (protagonisti Nigel Hawthorne nella parte di Lewis e Jane Lapotaire nella parte di Joy). \u00c8 stata infine trasformata in questo film diretto da Richard Attenborough nel 1993 con Anthony Hopkins e Debra Winger. Esiste anche un adattamento teatrale per due soli attori."}
{"id": "506549", "revid": "6340", "url": "https://it.wikipedia.org/wiki?curid=506549", "title": "Huginn", "text": ""}
{"id": "506550", "revid": "76963", "url": "https://it.wikipedia.org/wiki?curid=506550", "title": "Roger Vadim", "text": "Biografia.\nRoger Vadim Plemiannikov nacque a Parigi. Suo padre, Igor' Nikolaevi\u010d Plemjannikov (\u0418\u0301\u0433\u043e\u0440\u044c \u041d\u0438\u043a\u043e\u043b\u0430\u0301\u0435\u0432\u0438\u0447 \u041f\u043b\u0435\u043c\u044f\u0301\u043d\u043d\u0438\u043a\u043e\u0432), un ufficiale militare russo e pianista, emigr\u00f2 dall'Ucraina, divenne un cittadino naturalizzato francese e fu vice console della Francia in Egitto di base ad Alessandria. Sua Madre, Marie-Antoinette (Ardilouze) era una scrittrice e saggista francese.\nVadim visse la sua giovinezza seguendo la carriera diplomatica del padre in Nordafrica ed in Medio Oriente. La morte di suo padre, quando Vadim aveva 9 anni, obblig\u00f2 la famiglia a ritornare in Francia dove sua madre inizi\u00f2 a gestire un ostello nelle Alpi francesi che funzionava come rifugio per gli ebrei e per altri fuggitivi che scappavano dal nazismo.\nVadim divent\u00f2 attore a 16 anni. Nel 1947 fu assunto come assistente scrittore del regista Marc All\u00e9gret. Nel suo primo film da regista, \"Piace a troppi\" (\"E Dio cre\u00f2 la donna\", 1956), lanci\u00f2 la moglie Brigitte Bardot.\nVadim mor\u00ec a 72 anni, a causa di un linfoma ed \u00e8 sepolto nel cimitero di Saint-Tropez.\nVita privata.\nRoger Vadim si spos\u00f2 per cinque volte ed ebbe quattro figli. Nel 1952 spos\u00f2 l'attrice Brigitte Bardot, da cui divorzi\u00f2 nel 1957.\nNel 1958, sei mesi dopo il divorzio, spos\u00f2 l'attrice Annette Str\u00f8yberg, da cui ebbe una figlia, Nathalie (1957); il loro matrimonio fin\u00ec nel 1962 con il divorzio. Nel 1961 instaur\u00f2 una relazione con l'attrice Catherine Deneuve che dur\u00f2 due anni e da cui nacque un figlio, Christian (1963).\nNel 1965 spos\u00f2 la terza moglie, l'attrice Jane Fonda, da cui ebbe una figlia, Vanessa (1968); il loro matrimonio fu abbastanza turbolento a causa delle infedelt\u00e0 di lui e per questo la coppia divorzi\u00f2 nel 1973. Nel 1975 spos\u00f2 l'attrice Catherine Schneider, da cui ebbe un figlio, Vania (1974). Divorziarono due anni dopo.\nDal 1980 al 1986 ebbe una relazione con la sceneggiatrice Ann Biderman. Nel 1987 inizi\u00f2 una relazione con l'attrice Marie-Christine Barrault, che spos\u00f2 nel 1990 e con cui rimase fino alla morte.\nSulle relazioni con la Bardot, la Deneuve e la Fonda, scrisse nel 1986 un libro dal titolo \"Bardot Deneuve Fonda: tre donne, tre incontri, tre amori\"."}
{"id": "506551", "revid": "729019", "url": "https://it.wikipedia.org/wiki?curid=506551", "title": "Castello di Chepstow", "text": "Il castello di Chepstow \u00e8 situato a Chepstow (Galles sud-orientale) in cima a una falesia che guarda sul fiume Wye; fu costruito su ordine di Guglielmo il Conquistatore dal normanno William FitzOsbern, I conte di Hereford nel 1067; \u00e8 il pi\u00f9 meridionale della catena di castelli costruiti da FitzOsbern lungo il confine anglo-gallese. Nel 1913 venne impiegato per le riprese di \"\", il primo adattamento per il cinema del romanzo di Walter Scott.\nStoria.\nFu costruito fin dall'inizio in pietra, non in legno come la maggior parte dei castelli dell'epoca, a testimonianza della sua importanza strategica di fortezza difensiva sul confine tra l'Inghilterra e il Galles. Fu ulteriormente fortificato nel corso dei secoli: i maggiori interventi furono effettuati nel 1200 circa da Guglielmo il Maresciallo, che ne entr\u00f2 in possesso tramite la moglie Isabella di Clare che ne era proprietaria, e, a partire dal 1270, da Roger Bigod III.\nL'importanza strategico-militare del castello incominci\u00f2 a declinare dopo il XIV secolo con la fine delle guerre tra l'Inghilterra e il Galles.\nNel XVI secolo fu ristrutturato come dimora gentilizia anche se durante la guerra civile inglese, riprese il suo ruolo militare nel XVII secolo quando fu occupato dai realisti. Dopo la guerra civile fu adibito a prigione e, a partire dal 1690, venne definitivamente abbandonato cadendo in rovina. Le rovine sono sottoposti alla cura del Cadw, l'istituto di tutela e protezione dei monumenti storici gallesi."}
{"id": "506552", "revid": "6340", "url": "https://it.wikipedia.org/wiki?curid=506552", "title": "Muninn", "text": ""}
{"id": "506555", "revid": "125618005", "url": "https://it.wikipedia.org/wiki?curid=506555", "title": "Perasto", "text": "Perasto (in montenegrino: Perast, cirillico: \u041f\u0435\u0440\u0430\u0441\u0442), \u00e8 un centro abitato del Montenegro, situato all'interno delle Bocche di Cattaro.\nConta 360 abitanti ed appartiene al comune di Cattaro.\nGeografia fisica.\nPerasto si trova nel bacino pi\u00f9 interno delle Bocche di Cattaro, su un capo che divide la baia di Risano da quella di Cattaro, e di fronte allo Stretto delle Catene (\"Tjesnac Verige\") che d\u00e0 sulla baia di Teodo.\nDi fronte alla cittadina si trovano due piccole isole: l'isola di San Giorgio (\"Sveti Juraj\") ospita un boschetto di cipressi e un'abbazia benedettina del 1166, che nel medioevo fu un importante centro di irradiazione culturale, mentre sull'isola dello Scalpello (o Scarpello) sorge il santuario della Madonna dello Scarpello (\"Gospa od \u0160krpjela\"), eretto nel secolo XVII e coronato da una grande cupola del 1720. L'isola dello Scalpello ha anche la particolarit\u00e0 di essere una delle poche isole artificiali del mar Adriatico, in quanto costruita a partire da uno scoglio nel corso dei secoli dai marinai perastini, dopo che, secondo la tradizione, due di essi vi trovarono un'immagine della Vergine nel 1452.\nStoria.\nNel corso del medioevo Perasto entr\u00f2 nell'orbita dalla Repubblica di Venezia, cui appartenne a periodi intermittenti e poi ininterrottamente dal 1420 al 1797. Nel Settecento la cittadina visse il suo momento di maggior splendore, giungendo ad avere quattro cantieri navali, una flotta di circa cento navi ed una popolazione di 1.700 abitanti. All'epoca veneziana risalgono anche le nove torri difensive (Perasto, pur non cinta da mura, non fu mai presa dai Turchi), la fortezza di Santa Croce (1570), i sedici palazzi barocchi e le diciannove chiese (diciassette cattoliche e due ortodosse).\nGrazie allo spontaneo aiuto dato nel 1368 alla flotta veneta durante un terribile assedio, la citt\u00e0 si guadagn\u00f2 il titolo di \"fedelissima gonfaloniera\", che mantenne fino alla fine della Repubblica. Per decreto speciale del Senato la citt\u00e0 ebbe l'onore e il dovere di custodire il gonfalone di guerra della flotta veneta; anche i dodici Gonfalonieri di Perasto, che in corso di battaglia costituivano la guardia personale del doge ed avevano il compito di difendere il vessillo sulla nave ammiraglia, provenivano esclusivamente da Perasto. Nella battaglia di Lepanto ne perirono otto su dodici.\nSotto il governo veneto, Perasto fu sottoposta all'autorit\u00e0 civile e giudiziaria del Rettore e provveditore di Cattaro, ma ebbe un proprio consiglio e propri ordinamenti autonomi.\nLa devozione della cittadina alla Repubblica di Venezia non venne meno neppure alla caduta di quest'ultima: mentre il 12 maggio 1797 il doge depose le insegne di San Marco, i perastini deliberarono di rimanere veneziani e si ressero in autogoverno fino all'arrivo delle truppe austriache. I vessilli veneti rimasero cos\u00ec issati fino al 23 agosto, giorno in cui vennero seppelliti con una cerimonia solenne, l'ultima della Serenissima, sotto l'altare del duomo. Il capitano della guardia, conte Giuseppe Viscovich, nel consegnare il gonfalone veneto ai sacerdoti pronunci\u00f2 davanti alle milizie ed a tutto il popolo un commovente ed intenso discorso, passato alla storia col titolo di \"Ti con nu, nu con ti\".\nCon Cattaro fece dunque parte dei domini asburgici fino alla prima guerra mondiale, al termine della quale entr\u00f2 nel regno di Jugoslavia.\nDal 1941 al 1943 fu un comune della provincia di Cattaro, suddivisione amministrativa del Governatorato della Dalmazia, dipendente dal Regno d'Italia.\nSociet\u00e0.\nComposizione della popolazione su base culturale o nazionale.\nSecondo i risultati del censimento effettuato nel 2011, la popolazione di Perasto ammonta a 269 abitanti e risulta cos\u00ec suddivisa: 128 montenegrini, 94 serbi, 20 croati e 27 altri abitanti."}
{"id": "506556", "revid": "6923", "url": "https://it.wikipedia.org/wiki?curid=506556", "title": "Rudolph Wurlitzer Company", "text": "La Rudolph Wurlitzer Company (nota anche nella forma abbreviata Wurlitzer), \u00e8 una societ\u00e0 tedesco-americana, dedita all'attivit\u00e0 di produzione di strumenti musicali e distributori automatici. \u00c8 stata fondata a Cincinnati nel 1853 da un immigrato tedesco, Rudolph Wurlitzer, e dopo aver iniziato l'attivit\u00e0 come importatore negli Stati Uniti d'America di strumenti musicali, nel 1880 ne ha iniziato la fabbricazione in loco.\nIn origine produceva strumenti a corda, strumenti a fiato (legni e ottoni), organi da teatro e organi da fiera, o \"orchestrion\" (organi che potevano riprodurre e imitare tutti i suoni di un'orchestra) e jukebox. Col tempo la Wurlitzer pass\u00f2 alla sola produzione di organi e jukebox.\nA met\u00e0 degli anni sessanta ha iniziato la produzione di distributori automatici per alimenti divenendo leader indiscusso a livello mondiale per qualit\u00e0 e tecnologia. Dal 1967 le sue chitarre prodotte in Italia dalla Welson.\nLa Rembert Wurlitzer Co. divisione storica della Wurlitzer di strumenti musicali fu diretta indipendentemente dal bisnonno di Rudolph Wurlitzer, Rembert Wurlitzer (1904\u201363), dal 1948 fino alla morte nel 1963. Il negozio di Rembert sulla 42nd Street a New York City \u00e8 rinomato in tutto il mondo.\nLa Wurlitzer ha sedi di rappresentanze commerciali in tutto il mondo: in Italia \u00e8 a Roma, in localit\u00e0 Settebagni.\nStoria.\nDa Sch\u00f6neck in Sassonia il tedesco Franz Rudolph Wurlitzer (1831\u20131914) fond\u00f2 la Wurlitzer Company a Cincinnati nel 1853. I figli Howard, Rudolph, e Farny successivamente diressero la societ\u00e0 dopo la sua morte. Originariamente la societ\u00e0 import\u00f2 i prodotti dalla Wurlitzer in Germania. La Wurlitzer divenne fornitrice dell'esercito durante la guerra civile americana e la guerra ispano-americana. Nel 1880 la Wurlitzer inizi\u00f2 a fabbricare pianoforti poi venduti nel'outlet di Chicago. Nel 1896 Wurlitzer fabbric\u00f2 il primo pianoforte automatico a moneta.\nA fine '800, le fiere erano molto popolari e, la massa sempre pi\u00f9 numerosa e meccanizzata, divenne necessario l'uso di sistemi di diffusione sonora per la musica. L'organo da fiera venne sviluppato. Eugene DeKleist di North Tonawanda, New York fu uno dei primi costruttori di tale organo (derivato dall'organo a rullo) in uso alle giostre. Wurlitzer partecip\u00f2 alla attivit\u00e0 imprenditoriale di DeKleist, la North Tonawanda Barrel Organ Factory nel 1897 e nel 1909, rilev\u00f2 l'azienda, spostando l'attivit\u00e0 Wurlitzer dall'Ohio a New York. Nel 1909, l'azienda inizi\u00f2 a costruire arpe di pregevole fattura e dal 1924 agli anni '30 furono sul mercato disponibili otto modelli diversi. Il \"Mighty Wurlitzer\"\u00a0 organo da teatro fu introdotto a fine anni '10 del XX secolo e divenne il prodotto Wurlitzer di punta. L'organo Wurlitzer \u00e8 presente in numerosi teatri, musei, chiese del mondo intero.\nCon l'inizio della seconda guerra mondiale, l'import dalla Germania divenne problematico e Wurlitzer si concentr\u00f2 sulla produzione domestica. Nei primi anni '30 Wurlitzer costru\u00ec un nuovo stabilimento allo stato dell'arte a North Tonawanda. Wurlitzer abbandon\u00f2 la produzione di nickelodeon ma continu\u00f2 con i \"paper player piano music rolls\" con una sussidiaria, la Endless Roll Music Company. Wurlitzer compr\u00f2 anche la \"Lyric\" All American Mohawk Radio Company di Chicago, fabbricante di radio. Lyric era un marchio hi-end con prezzi da 425\u00a0$ nel 1929.\nWurlitzer fece joint-venture con James Armitage, George Herschell, e altri. Costru\u00ec una fabbrica a Goundry e Oliver Streets in North Tonawanda per la produzione di piccole serie di organi e ghironde.\nDal 1933, Wurlitzer come nome venne abbinato ai jukebox. Nel 1942, la produzione di organi a North Tonawanda cess\u00f2 e la produzione cambi\u00f2 in fusi di prossimit\u00e0 per bombe. Dopo la guerra ritornarono a produrre radio, jukebox e piccoli organi elettrici per uso domestico.\nWurlitzer inizi\u00f2 con gli strumenti musicali elettronici con l'electrostatic reed organ nel 1947, il pi\u00f9 importante e completo fu l'organo elettronico, in particolare la spinetta \"two-manual-and-pedals\" (dal 1971 con caratteristiche di sintetizzatore) per uso domestico. A met\u00e0 degli anni '50, Wurlitzer inizi\u00f2 la commercializzazione del portatile Wurlitzer electric piano.\nRembert Wurlitzer (1904\u201363) diresse la divisione \"violini\" dal 1949 fino alla morte nel 1963, facendolo diventare un centro internazionale di restauro.\nWurlitzer nel 1964 compr\u00f2 i diritti e il marchio e i brevetti della Henry C. Martin Band Instrument Company che fabbricava strumenti ottoni a Elkhart, Indiana (da non confondere con la C.F. Martin &amp; Company delle chitarre. \nNel 1967, Wurlitzer entr\u00f2 nel mercato delle chitarre come distributore delle Holman-Woodell, a marchio Wurlitzer.\nSuccessivamente pass\u00f2 alla italiana Welson, prima dell'abbandono del mercato nel 1969.\nDagli anni '50 i jukebox, come mercato, furono saturati da altri costruttori. Wurlitzer vendette i diritti della Martin alla Leblanc nel 1971, per concentrarsi su pianoforti e jukeboxe. Nel 1973 Wurlitzer vendette la divisione jukebox alla consociata tedesca e chiuse la fabbrica di North Tonawanda. Pianoforti e organi vennero costruiti ancora per diversi anni in Mississippi e Arkansas.\nLa Baldwin Piano Company compr\u00f2 la divisione pianoforti della Wurlitzer nel 1988. Successivamente la Gibson Guitar Corporation acquis\u00ec la Baldwin facendone una sussidiaria. La Gibson acquis\u00ec anche la Deutche Wurlitzer Jukebox and Electronics Vending nel 2006. Baldwin interruppe l'uso del marchio Wurlitzer sui pianoforti nel 2009. Gibson usa il marchio Wurlitzer solo per jukebox e distributori automatici. Wurlitzer contina a costruire jukebox e distributori automatici nella fabbrica di H\u00fcllhorst in Germania. La sede Wurlitzer \u00e8 a Hullhorst mentre le divisioni vendite e commercializzazione negli USA sonoa Gurnee (Illinois) e Oxfordshire, Inghilterra.\nPianoforti acustici.\nAll'inizio del 1880, Wurlitzer costru\u00ec una linea completa di \"grand piano\". Nel 1914, Wurlitzer divenne il solo distributore della Melville Clark Pianos e nel 1919 acquis\u00ec la Melville Clark. Wurlitzer contin\u00f2 la costruzione di pianoforti presso lo stabilimento Clark a DeKalb (Illinois) amarchio Melville Clark. Altri marchi furono Apollo, De Kalb, Julius Bauer, Farney, Kingston, Kurtzman, Merrium. Schaff Bros. e Underwood.\nWurlitzer eccelse nella fabbricazione di pianoforti. Svilupp\u00f2 il \"Pentagonal Soundboard\", il \"Tone crafted hammers\", e altre innovazioni uniche. Nel 1935, fu uno dei pochi costruttori ad offrire spinette al mercato di massa.\nUno strumento per cui il marchio Wurlitzer \u00e8 divenuto famoso in ambito musicale \u00e8 il piano elettrico, denominato \"Electronic Piano\" dalla casa madre e prodotto dal 1950 al 1982. Concettualmente \u00e0 simile al Fender Rhodes, ma, a differenza del suo pi\u00f9 blasonato simile, ha dei veri e propri martelletti strutturati come quelli del pianoforte, che percuotono lamelle metalliche (ance) la cui vibrazione \u00e8 rilevata da un pick-up elettrostatico. Il fatto che vi siano i martelletti rende il tocco sulla tastiera quasi uguale a quella di un piano vero. Nei concerti di John Lennon lo strumento era sempre presente.\nButterfly grand piano.\nA met\u00e0 degli anni '30, Wurlitzer present\u00f2 una linea di symmetrical grand piano, o \"Butterfly\". Furono costruiti nella Wurlitzer di DeKalb (Illinois). I modelli partivano dal \"Student Butterfly\" a 44 tasti, al 88 tasti del Deluxe Art Deco Streamline Model 1411. Il Model 1411 ebbe diversi brevetti di protezione. Un'altra innovazione fu il \"Tone Amplifier\".\nWurlitzer costru\u00ec l'ultimo modello della serie a 73 tasti."}
{"id": "506562", "revid": "599013", "url": "https://it.wikipedia.org/wiki?curid=506562", "title": "Gj\u00f6ll", "text": "Gj\u00f6ll (\"urlante\" in norreno), nella mitologia norrena, \u00e8 uno degli undici fiumi tradizionalmente chiamati \u00c9liv\u00e1gar, secondo il Gylfaginning, i quali nascono dalla sorgente Hvergelmir nel Niflheimr, scorrendo attraverso il Ginnungagap, e poi negli altri mondi. Nell'Hel, Gj\u00f6ll \u00e8 il fiume che scorre pi\u00f9 vicino al cancello infernale ed \u00e8 attraversato dal ponte Gjallarbr\u00fa, un ponte d'oro, il quale fu attraversato da Herm\u00f3\u00f0r durante la sua missione per recuperare Baldr dal mondo dei morti. A sua custodia \u00e8 messa la gigantessa M\u00f3\u00f0gu\u00f0r.\nGj\u00f6ll \u00e8 anche il nome di una roccia alla quale il lupo Fenrir \u00e8 incatenato. "}
{"id": "506564", "revid": "16073", "url": "https://it.wikipedia.org/wiki?curid=506564", "title": "Helgar\u00f0r", "text": ""}
{"id": "506565", "revid": "339392", "url": "https://it.wikipedia.org/wiki?curid=506565", "title": "Theodore Jasper Detweiler Jr.", "text": ""}
{"id": "506566", "revid": "1543377", "url": "https://it.wikipedia.org/wiki?curid=506566", "title": "La mosca", "text": "La mosca (\"The Fly\") \u00e8 un film del 1986 diretto da David Cronenberg.\n\u00c8 un \"remake\" de \"L'esperimento del dottor K.\" del 1958, entrambi tratti dal racconto \"La mosca\" (\"The Fly\", 1957) di George Langelaan. La pellicola appartiene al filone del cosiddetto \"body horror\". \u00c8 uscito nelle sale statunitensi il 15 agosto 1986; in quelle italiane, dopo l'anteprima nazionale a Milano il 26 novembre dello stesso anno, fu distribuito dall'8 gennaio 1987.\nLa pellicola, diventata un vero cult del genere, ebbe un vastissimo successo, prima presso il pubblico statunitense poi in tutto il resto del mondo. Vinse l'Oscar al miglior trucco 1987, assegnato ai truccatori Chris Walas (poi regista del sequel \"La mosca 2\") e Stephan Dupuis. La tag-line, \"\"Abbi paura. Abbi molta paura.\" (\"Be afraid. Be very afraid\".\"), divenne una delle pi\u00f9 famose della storia del cinema e fu oggetto di parodie ed altri omaggi in numerose situazioni.\nTrama.\nSeth Brundle \u00e8 uno scienziato brillante e abbastanza solitario che ha costruito una macchina per il teletrasporto. L'apparecchio funziona bene con gli oggetti, ma mostra pericolosi difetti con gli esseri viventi.\nSeth conosce Veronica \"Ronnie\" Quaife, la giornalista di una nota rivista scientifica, ad un ricevimento scientifico e la invita nel suo laboratorio, dove in veste privata le mostra cosa possono fare le sue peculiari \"telecapsule\" (le capsule per il teletrasporto) e grazie ad una calza della donna, prestatagli momentaneamente per favorire l'esperimento, riesce a convincerla che la macchina pu\u00f2 cambiare il mondo. Per\u00f2 Veronica, essendo giornalista, registra parte della sua conversazione con lo scienziato e tenta di convincere il suo editore ed ex amante Stathis Borans a pubblicare il suo scoop, ma egli momentaneamente non ci crede. In seguito Seth e Veronica stipulano un patto: lui pu\u00f2 mantenere il segreto della sua macchina e lei pu\u00f2 registrare i progressi sulla ricerca in privato fino a quando non sar\u00e0 riuscito a teletrasportare anche degli animali. Poco alla volta, lo scienziato e la giornalista iniziano una relazione amorosa. Ispirato dopo la loro prima notte insieme, Seth perfeziona il macchinario riuscendo con successo a teletrasportare un babbuino. Per festeggiare, Seth ha il desiderio di avere un'altra serata romantica con Veronica, che per\u00f2 si allontana per discutere con Stathis, con il quale Seth \u00e8 ossessionato dal pensiero che Veronica abbia intenzione di riaccendere la relazione.\nQuesto pensiero deprime profondamente Seth che decide, ubriaco e fuori di s\u00e9 dalla gelosia, di teletrasportare se stesso con il macchinario. L'esperimento sembra avere successo, ma Seth non si accorge che, nel momento in cui si \u00e8 teletrasportato, insieme a lui nella capsula c'era una mosca. Inizialmente sembra tutto normale, finch\u00e9 Seth scopre di essere diventato pi\u00f9 forte, resistente e sessualmente pi\u00f9 prestante di un normale uomo, ma anche pi\u00f9 aggressivo e arrogante. Veronica si accorge per\u00f2 di strani peli neri e duri sulla sua schiena, e dopo averli fatti esaminare, rivela poi a Brundle che non sono umani, ma di un qualche tipo di insetto, sostenendo che durante il teletrasporto deve essergli successo qualcosa. L'uomo esclama arrogante che \u00e8 gelosa e vuole sminuirlo, mandandola via malamente, ma poi si convince delle parole di Veronica, si guarda allo specchio e nota che il suo corpo inizia a mostrare segni di disfacimento sempre pi\u00f9 gravi, dalla perdita di unghie e denti al distaccamento di intere sezioni di pelle. Seth analizza perci\u00f2 i dati del suo teletrasporto e scopre che il suo DNA \u00e8 stato unito a quello della mosca che era con lui dentro alla capsula. Quando il computer attiv\u00f2 il teletrasporto non era stato programmato per considerare la possibilit\u00e0 di teletrasportare due esseri viventi contemporaneamente, decidendo perci\u00f2 di fonderli insieme.\nNel corso delle settimane, Brundle continua a peggiorare, iniziando a trasformarsi in un disgustoso uomo-mosca, capace di disciogliere i cibi con una saliva corrosiva, arrampicarsi sui muri come il medesimo insetto e ad avere sempre pi\u00f9 istinti animali che ragionamento umano. Intanto Veronica scopre con orrore di aspettare un figlio da Seth e quindi, con la paura che il bambino nasca mutante, decide di abortire; viene per\u00f2 rapita da Seth che le impedisce di abortire, poich\u00e9 crede che il bambino possa essere umano ed \u00e8 tutto ci\u00f2 che rimarrebbe di lui, e la conduce nel suo laboratorio.\nNel frattempo Stathis Borans entra nell'appartamento vuoto di Brundle con un fucile, intenzionato ad uccidere il mostro e salvare Veronica. Brundle per\u00f2 irrompe sulla scena travolgendolo e sciogliendogli con la saliva corrosiva la mano sinistra e il piede destro. In seguito alle suppliche di Veronica, Brundle rinuncia ad uccidere Borans, ma ha comunque l'orribile intenzione di \"unirsi per sempre\" con Veronica e il bambino in grembo teletrasportandosi insieme con il macchinario. Mentre la donna fa resistenza, Seth completa la metamorfosi in uomo-mosca, dopo essersi gi\u00e0 precedentemente ribattezzato \"Brundlemosca\".\nIl mostro spinge cos\u00ec Veronica con violenza in una capsula e poi entra nell'altra, ma prima che il teletrasporto si attivi, l'ormai mutilato Stathis riesce a sparare con il fucile ai cavi del macchinario: la capsula in cui si trova Veronica va in corto e si disattiva, ma il processo di fusione si avvia comunque, mescolando Brundlemosca con la cabina stessa.\nIl mostruoso essere che ne risulta avanza in fin di vita verso Veronica che imbraccia il fucile. Esso le volge un ultimo sguardo per muoverla a compassione, prende con un artiglio il fucile e portandosi la canna alla testa chiede di porre fine alle sue sofferenze: ella inizialmente si allontana dal mostro, incapace di porre fine alla vita di colui che un tempo amava, ma infine gli spara un colpo alla testa e lo uccide.\nProduzione.\nRegia e sceneggiatura.\nL'idea del film era gi\u00e0 nell'aria all'inizio degli anni ottanta quando il produttore Kip Ohman chiese allo sceneggiatore Charles Edward Pogue di leggere il racconto di George Langelan e di vedere \"L'esperimento del dottor K.\" di Kurt Neumann (1958) per capire se ci fossero le basi per un remake di quest'ultimo adattabile ai nuovi canoni del cinema horror. Pogue ebbe l'intuizione di non replicare semplicemente la storia del film di Neumann, ma di trasformarla in un body horror incentrato sul tema della metamorfosi, sulla lenta trasformazione di un uomo in una gigantesca mosca, e cominci\u00f2 a lavorare alla sceneggiatura. Nel suo trattamento erano presenti i personaggi dello scienziato Geoff Powell, di sua moglie Barbara, dell'imprenditore Philip DeWitt e dell'amico di quest'ultimo, Harry Chandler. Come ne \"L'esperimento del dottor K.\", anche nella storia di Pogue lo scienziato finiva per teletrasportarsi insieme alla mosca, ma stavolta il protagonista non si trasformava in un ibrido con la testa e la zampa di mosca, bens\u00ec in una mosca gigante attraverso un graduale processo di mutazione. Nell'epilogo della storia, DeWitt sottraeva la macchina del teletrasporto a Powell. Quest'ultimo lo seguiva nel suo ufficio, lo uccideva con il vomito di mosca, e poi appiccava un incendio, distruggendo la sua stessa invenzione e morendo avvolto dalle fiamme.\nPogue coinvolse nel progetto il produttore Stuart Cornfeld, con il quale si rec\u00f2 negli studi della 20th Century Fox per mostrare la sceneggiatura. Lo script fu bocciato dalla Fox, tant'\u00e8 che la casa di produzione minacci\u00f2 di abbandonare il progetto. Cornfeld non si diede per vinto e convinse comunque la Fox a restare come distributore, mentre i soldi per la produzione vennero cercati altrove. L'unico a credere nel progetto fu la Brooksfilms di Mel Brooks, di cui Cornfeld era stato assistente nella produzione di \"The Elephant Man\". Una volta salito a bordo del progetto, Brooks bocci\u00f2 la storia di Pogue, estromettendolo dal progetto. Quindi ingaggi\u00f2 temporaneamente Walon Green per revisionare la sceneggiatura ma, insoddisfatto del risultato, richiam\u00f2 Pogue per chiedergli di scrivere un secondo trattamento.\nDopo aver inizialmente pensato a Tim Burton per dirigere il film, il produttore Scott Rudin consigli\u00f2 a Cornfeld e Brooks di assumere David Cronenberg. Il regista canadese era per\u00f2 impegnato con Dino De Laurentiis nella produzione, poi miseramente naufragata, dell'adattamento di \"Total Recall\". La scelta si spost\u00f2 sul giovane regista inglese Robert Bierman, di cui Cornfeld e Brooks avevano apprezzato alcuni cortometraggi. Tuttavia, poco tempo dopo, una tragedia familiare sconvolse la produzione: la figlia di Bierman mor\u00ec in un incidente d'auto in Sudafrica, e il regista dovette abbandonare il film, non essendo pi\u00f9 in grado di lavorare.\nDopo tre mesi passati ad aspettare un\u2019eventuale ripresa di Bierman, che fu poi liberato dai vincoli contrattuali, si torn\u00f2 all'idea iniziale, Cronenberg, che nel frattempo aveva abbandonato il progetto di \"Atto di forza\". Cronenberg chiese un cachet di 750 000 dollari. Brooks, Cornfeld e Fox, contrattaccarono con un'offerta di 1 milione di dollari, che sigill\u00f2 l'accordo. Il regista impose il coinvolgimento di molti dei suoi storici collaboratori, tra cui l'editore Ronald Sanders, lo scenografo Carol Spier, il direttore della fotografia Mark Irwin e il compositore Howard Shore, ed il controllo sulla parte artistica della produzione, a partire dalla sceneggiatura. Il regista, infatti, decise subito di intervenire drasticamente sul trattamento di Pogue, modificando non solo i nomi dei protagonisti e la loro relazione, ma riscrivendo la quasi totalit\u00e0 del copione e alterando la trama. Sostitu\u00ec la coppia felicemente sposata in due estranei che iniziano a conoscersi nel corso della pellicola, elimin\u00f2 alcuni personaggi (come l'imprenditore DeWitt), e modific\u00f2 la trasformazione dello scienziato. Nella versione di Pogue, infatti, lo scienziato diventava una mosca gigante, poich\u00e9 le sue cellule umane venivano sostituite da quelle dell'insetto. Cronenberg, invece, decise saggiamente di far s\u00ec che nella sua versione l'uomo e la mosca fossero completamente integrati, due entit\u00e0 non separate ma mescolate, e che ci\u00f2 provocasse nello scienziato una trasformazione graduale, lasciando pressoch\u00e9 intatti fino alla fine gli occhi e la bocca, e dunque l'intero potenziale espressivo del personaggio.\nCronenberg ribattezz\u00f2 lo scienziato Seth Brundle e lo concep\u00ec dopo aver letto \"La doppia elica\" di James D. Watson, una fresca e divertente testimonianza personale sulla scoperta della molecola del DNA: il libro ispir\u00f2 il regista a dipingere Brundle non come il genio visionario romanticizzato del copione di Pogue, ma come un pesce fuor d'acqua mosso verso la sua sorprendente scoperta della nausea per i viaggi e dalla reclusione virginale. Inoltre, contrariamente al film di Neumann e alla sceneggiatura di Pogue, il regista decise che Brundle non avrebbe dovuto distruggere la sua invenzione: \u00abTutti sanno che la scienza \u00e8 pericolosa. L'automobile ha ucciso milioni di persone; tutto ci\u00f2 che inventiamo uccide qualcuno, e noi lo accettiamo, dunque non c'\u00e8 motivo per cui il film vada contro tale paradosso. Dopotutto, il ricercatore ha commesso un errore, ma la macchina funzionava. \u00c8 sempre stata una romantica, scriteriata idea hollywoodiana che uno scienziato scelga di distruggere il lavoro della sua vita solo perch\u00e9 gli \u00e8 capitato di commettere uno stupido errore\u00bb.\nNonostante le differenze tra le due sceneggiature, Cronenberg chiese, ed ottenne, che Pogue venisse accreditato ufficialmente, in quanto riconosceva a quest'ultimo la grande intuizione di focalizzare la storia non tanto sugli accadimenti, ma sulla lenta e drammatica trasformazione del protagonista.\nCast.\nLa parte pi\u00f9 difficile del casting fu la scelta dell'attore protagonista. Ricorda Chris Walas, creatore di effetti speciali del film: \u00abIl casting \u00e8 stato un grande problema. La ricerca del protagonista era la priorit\u00e0 numero uno, perch\u00e9 la sua trasformazione sarebbe stata la parte pi\u00f9 difficile del lavoro, ma anche la cosa che avrebbe decretato il successo della pellicola senza scadere nel ridicolo\u00bb.. La Fox spinse per assumere un attore sulla cresta dell'onda per attirare un pubblico maggiore. Per la parte furono considerati Michael Keaton, Mel Gibson, che per\u00f2 rifiutarono, Willem Dafoe, Richard Dreyfuss e James Woods, mentre John Lithgow si present\u00f2 ai provini. Alla fine Cronenberg impose il semi-sconosciuto Jeff Goldblum, nonostante l'opposizione della Fox e le paure di Walas, il quale sentiva che il volto dell'attore sarebbe stato difficile da lavorare per il make-up degli effetti. Il regista, appoggiato da Stuart Cornfeld, port\u00f2 tuttavia avanti questa sua scelta, fino a quando il presidente della Fox, Larry Gordon, diede il via libera.\nPer il ruolo della protagonista femminile, Veronica Quaife, vennero considerate Jennifer Jason Leigh e Laura Dern, ma per Cronenberg la prima scelta era Linda Hamilton, reduce dal successo di \"Terminator\". L'attrice, per\u00f2, rimase scossa dal copione, in particolar modo dalla scena in cui Veronica sogna di partorire una larva, e alla fine rifiut\u00f2 la parte. Goldblum sugger\u00ec allora di ingaggiare la sua fidanzata dell'epoca (che sposer\u00e0 nel 1987), Geena Davis, ma il regista obiett\u00f2, poich\u00e9 pensava non fosse saggio dirigere sul set una coppia anche nella vita reale. Nonostante lo scetticismo, Geena Davis, ottenuta l'opportunit\u00e0 di un'audizione, non solo riusc\u00ec a convincere il regista ma addirittura ricevette l'entusiastica approvazione dei produttori.\nJohn Getz venne scelto per interpretare Stathis Borans. Durante la sua audizione, l'attore aveva una terribile emicrania ed aveva costantemente le dita sulla testa. Questa immagine piacque cos\u00ec tanto a Cronenberg che chiese a Getz di ripeterla in alcune scene de film. Per interpretare lo sfidante del braccio di ferro cui Brundle spezza l'arto, Cronenberg assunse George Chuvalo, un campione nazionale canadese di boxe che si \u00e8 tra gli altri battuto anche con Muhammad Ali, e che non \u00e8 mai andato al tappeto in tutta la sua carriera. Lo stesso Cronenberg, inoltre, prese parte al film in un piccolo ruolo, interpretando il ginecologo che in sogno aiuta Veronica ad abortire il mostro-larva.\nRiprese, design ed effetti speciali.\nCon un budget di 15 milioni di dollari, le riprese del film iniziarono il 1\u00ba dicembre 1985 e si conclusero il 28 febbraio 1986. In alcune scene \u00e8 possibile intravedere alcuni edifici locali, come la CN Tower e il Kensington Market.\nIl babbuino apparso nel film si chiamava Typhoon e cre\u00f2 un certo timore alla troupe, in quanto forte, veloce ed imprevedibile. Fortunatamente l'unico ad avere dimestichezza con lui era Goldblum, la cui stazza e muscolatura, aumentata sensibilmente per interpretare Seth Brundle, lo rendeva docile. Particolare attenzione richiesero le scene con Typhoon nelle tele-capsule, visto che, ogni volta che veniva posizionato nelle strutture, finiva per spaventarsi e sfondare la porta. Era dunque necessaria la presenza dell'addestratore del babbuino che, ad ogni ciak, era nascosto in un angolo, quanto bastava per tranquillizzare l'animale e non entrare nell'inquadratura. Le parti intime di Typhoon, in gran parte delle scene del film, furono \"oscurate\" con una bomboletta di colore spray per capelli, visto che l'animale era solito eccitarsi alla vista delle segretaria di edizione, molto simile alla donna che lo aveva addestrato.\nPer gli effetti speciali, e in particolar modo per creare la metamorfosi del protagonista, Cronenberg assunse Chris Walas, il quale vinse la concorrenza di molti horror design dell'epoca, come Rob Bottin, che aveva precedentemente realizzato \"La cosa\". Cronenberg chiar\u00ec subito che la trasformazione di Brundle doveva essere molto diversa da quella de \"L'esperimento del dottor K.\". L'idea del regista era che la mutazione del protagonista si sviluppasse come una malattia, con pi\u00f9 di un riferimento alla dilagante paura per l'AIDS. \u00ab\u00c8 una mia idea che forse alcune malattie, percepite come qualcosa che distrugge un sistema ben funzionante, in verit\u00e0 lo stiano trasformando in qualcosa di nuovo, ancora attivo ma con una finalit\u00e0 diversa. - spieg\u00f2 all'uscita del film nelle sale Cronenberg - Provate a osservare il virus dell'AIDS dal suo punto di vista. Molto vitale, molto eccitato, se la sta passando bene. Il che \u00e8 veramente un trionfo se sei un virus\u00bb. Da qui l'idea di una sorta di invecchiamento precoce, con la perdita progressiva di capelli, unghie, orecchie, naso e cos\u00ec via fino alla trasformazione finale in un uomo-mosca dalle dimensioni enormi. \u00abIl vantaggio - dichiar\u00f2 Wallas - \u00e8 che avevamo a disposizione circa un'ora per il processo di trasformazione mentre generalmente in un film si hanno a disposizione 2 o al massimo 4 minuti. In questo modo abbiamo potuto trasmettere la sensazione di una trasformazione graduale, credibile, che avviene giorno per giorno\u00bb. Walas consult\u00f2 libri sulle malattie deformanti e, prima di iniziare la creazione del make up, vision\u00f2 pi\u00f9 di settanta storyboard rappresentanti la trasformazione di \"Brundlemosca\" prima di scegliere quello realizzato da Stephen Dupuis.\nLa lunga esperienza di Walas, cresciuta con il manuale \"Fatti da solo il tuo mostro\" di Dick Smith alla mano e maturata attraverso la realizzazione di film come \"Pirana \"di Joe Dante e \"I predatori dell'arca perduta\" di Steven Spielberg, permisero la realizzazione della lunga e complessa sequenza della trasformazione finale. Divisa in sette momenti diversi, la trasformazione richiese a Goldblum la pazienza di sottostare a lunghissime sedute di make up anche della durata di dieci ore e di portare il trucco anche per venti ore al giorno. In una prima fase Dupuis lavor\u00f2 con alcuni cosmetici di colore rosso, giallo e blu sulla pelle dell\u2019attore per scolorirla e darne un aspetto emaciato. In una seconda furono applicate delle protesi plastiche al volto e alla schiena, mentre tutto il corpo fu rivestito da tubicini attraverso i quali veniva pompato con due siringhe il liquido denso e giallo che fuoriesce dalle unghie e dalla pelle. In un momento successivo il volto dell\u2019attore venne coperto quasi interamente da una protesi che nascondeva del tutto i capelli, ormai scomparsi, e a cui furono attaccate due orecchie finte che, tirate da un meccanismo sotto cutaneo, cadevano mentre fuoriusciva il liquido della mosca. La scena della caduta dell'orecchio, quando Seth racconta a Veronica il motivo dietro alla sua mutazione, sconvolse Geena Davis e la sua reazione durante le riprese fu mantenuta anche nel film. Le mutazioni successive di Brundle furono realizzate grazie ad un utilizzo massiccio di protesi in lattice, che ricoprirono quasi completamente il corpo di Goldblum. Furono realizzate diverse protesi dentali (che finsero la perdita progressiva dei denti) e utilizzate anche delle lenti a contatto di colore nero lucido e con forma e dimensioni diverse per suggerire l\u2019aspetto di un occhio pi\u00f9 grande dell\u2019altro. Nelle scene finali del film, quando Brundle trascina Veronica in una delle tele-capsule e si trasforma in \"Brundlemosca\", Walas utilizz\u00f2 dei pupazzi meccanici comandati da ben sei operatori, sistemi idraulici e cavi. L\u2019ultimo processo di trasformazione, che consisteva nella fusione tra Brundle e le tele-capsule, fu molto complicato, poich\u00e9, come racconta Walas, \u00abdovevamo riuscire a renderlo patetico e a trasmettere il suo dolore per la propria misera esistenza\u00bb.\nPer realizzare la saliva corrosiva dell'uomo mosca, Walas us\u00f2 una miscela di miele, uova e latte. L'effetto per rendere lo scioglimento della mano di Stathis Borans venne creato da Walas sfruttando la stessa tecnica usata per lo scioglimento delle facce de I predatori dell'arca perduta. Venne innanzitutto realizzato il moncherino gi\u00e0 sciolto, sopra il quale, con del gel modellabile, fu ricostruita la mano. L'effetto venne realizzato puntando sull'arto ricostruito un fon e alcune lampade e riprendendo la scena a minore velocit\u00e0. Inizialmente le tele-capsule avevano la forma di cabine telefoniche o cabina doccia. In seguito Cronenberg le ridisegn\u00f2 prendendo come riferimento il cilindro del motore della sua Ducati 450 Scrambler.\nMontaggio.\nDalla versione definitiva della pellicola mancano diverse sequenze eliminate in fase di montaggio o addirittura tagliate dopo le prime proiezioni, come l'intervista a Brundle subito dopo gli esercizi alla sbarra (riciclata in \"La mosca 2\", ma con dialoghi ed un doppiaggio diverso) e la famosa scena del babbuino-gatto. In essa si vede Brundle, ormai gi\u00e0 in fase avanzata della sua metamorfosi, tentare di trovare un rimedio provando nuovamente un esperimento con le tele-capsule, servendosi di un babbuino e di un gatto. Gli animali vengono orribilmente fusi insieme diventando un ibrido che assale Brundle, il quale reagisce uccidendo la creatura a colpi di sbarra di ferro. Subito dopo, lo scienziato scala l'esterno dell'edificio e, una volta arrivato sul tetto, cominciava a sentire una fitta al costato, finendo per scivolare e cadere su una tettoia sottostante. In preda a forti dolori, Brundle assiste inorridito alla fuoriuscita dal costato di una zampa di mosca, che prontamente stacca a furia di morsi.\nMalgrado tale sequenza intendesse rappresentare il graduale abbrutimento e pervertimento del raziocinio scientifico del protagonista, buona parte del pubblico della proiezione di prova si sent\u00ec male (una donna addirittura vomit\u00f2). Altri interpretarono la scena come una crudelt\u00e0 gratuita di Brundle verso gli animali (e soprattutto nei confronti del babbuino felicemente sopravvissuto al teletrasporto precedente), per cui Cronenberg decise di sopprimerla. Secondo il produttore Cornfeld il pubblico aveva ritenuto che non vi potesse essere pi\u00f9 empatia per il personaggio di Seth e quindi non si sarebbe pi\u00f9 sentito coinvolto dalle sue situazioni nel resto del film. Nelle parole di Cornfeld: \u00abSe si picchia un animale a morte, anche una scimmia-gatto, il pubblico non sar\u00e0 pi\u00f9 interessato a vostri problemi\u00bb.\nDopo la scena in cui Brundle si strappava la zampa di mosca era prevista un'altra sequenza, che per\u00f2 non venne filmata, in cui il protagonista, sorpreso da una donna a cibarsi di immondizia in un cassonetto, finiva per aggredirla, immobilizzarla e, dopo averle vomitato in faccia la sua saliva corrosiva, divorarla.\nPer il film furono girati quattro finali differenti, tutti scartati perch\u00e9 ritenuti deboli o addirittura controproducenti. Il finale inserito nella proiezione di prova \u00e8 quello in cui Veronica, a letto con Stathis, si sveglia dopo aver sognato di dare alla luce il figlio di Brundle. Stathis la rassicura dicendole che il figlio in realt\u00e0 sar\u00e0 il loro. Riaddormentatasi, Veronica sogna, sorridendo, un bimbo con le ali da farfalla che esce fuori da un bozzolo e vola verso un varco luminoso. Le altre tre versioni differiscono per alcuni dettagli relativi all'essere o meno incinta di Veronica, ma tutte mostrano il sogno del bimbo con le ali da farfalla. Cronenberg decise alla fine di chiudere il film dopo la pietosa fine di Brundle, avendo capito che al pubblico, in fondo anche a lui, non interessava granch\u00e9 conoscere il destino dei due sopravvissuti.\nColonna sonora.\nLa colonna sonora di Howard Shore fu registrata al London Philharmonic Orchestra.\nLa canzone di sottofondo che si ascolta nella scena del bar, quando Brundle spezza un braccio ad un uomo durante una sfida a braccio di ferro, si intitola \"Help me\" e fu realizzata da Bryan Ferry. Originariamente avrebbe dovuto essere usata per i titoli di coda, ma pur apprezzandola Cronenberg, peraltro d'accordo con i produttori che l'avevano commissionata, decise di farne a meno, ritenendola inappropriata. La canzone non compare nella colonna sonora originale, ma venne comunque pubblicata con i riferimenti al film.\nPromozione.\nTagline.\nLa frase \u00abAbbiate paura. Molta paura (Be afraid, be very afraid)\u00bb intimata da Veronica a Tawny (la ragazza che Brundle seduce nel bar) venne suggerita a Cronenberg da Mel Brooks durante le prove. La frase venne usata come tagline del film, riscuotendo un grandissimo successo.\nDistribuzione.\nDate di uscita.\nIl film fu presentato all'Uptown Theatre di Toronto ad un pubblico di prova all'Uptown Theatre di Toronto. Le date di uscita cinematografiche internazionali del film, invece, furono:\nAccoglienza.\nIncassi.\nIl film fu distribuito negli Stati Uniti il 15 agosto 1986. Rimase in testa al botteghino per due settimane ed incass\u00f2, solo negli USA, circa 40 milioni di dollari. Complessivamente il film incass\u00f2 60 milioni di dollari in tutto il mondo.\nCritica.\nSia all'estero che in patria, il film fu accolto in maniera positiva dalla critica cinematografica, dando vita al cosiddetto sottofilone del body horror. Il sito \"Rotten Tomatoes\" riport\u00f2 che il 91% delle 41 recensioni professionali aveva dato un giudizio positivo sul film. Il critico cinematografico Gene Siskel classific\u00f2 \"La mosca\" al decimo posto nella lista dei miglior film del 1986. Nel 2005, la rivista \"TIME\" classific\u00f2 il film nella lista dei 100 migliori film di tutti i tempi e in quella dei 25 migliori horror di tutti i tempi. Il produttore Steven Schneider incluse \"La mosca\" tra i \"1001 film da vedere prima di morire\".\nFin dall'uscita nei cinema de \"La mosca\", diversi critici definirono la trasformazione di Brundle come una metafora dell'AIDS, malattia che nel 1986 imperversava gli Stati Uniti d'America e non solo. In merito a questo paragone, Cronenberg dichiar\u00f2: \u00abSono affascinato dai temi del corpo e delle sue trasformazioni, ma non credo che siano legati alla \"sindrome da AIDS\" pi\u00f9 che a un motivo centrale per il cinema horror: la morte vista come un evento fisico, che porta a meditare sull'esistenza del corpo. \u00c8 il corpo il vero protagonista del genere\u00bb.\nRiconoscimenti.\n\"La mosca\" ha avuto diverse vittorie e candidature.\nMolti appassionati della pellicola rimasero delusi quando scoprirono che Jeff Goldblum non aveva ricevuto una nomination per il miglior attore protagonista ai Premi Oscar 1987. Il critico cinematografico Gene Siskel disse che la mancata \"nomination\" era dovuta allo scarso entusiasmo dell'Academy per i film horror.\nSequel.\n\"La mosca 2\".\nDopo l'uscita del film di Cronenberg, lo scrittore Tim Lucas stese un abbozzo di sceneggiatura per un possibile sequel. La sua storia prevedeva il ritorno di Geena Davis nel ruolo di Veronica Quaife. La donna doveva investigare sugli affari della Bartok Company e finiva per scoprire una sconcertante verit\u00e0: la coscienza di Seth Brundle era sopravvissuta all'interno del computer delle tele-capsule, con cui lo stesso scienziato si era fuso erroneamente alla fine del primo film. Brundle riusciva a comunicare con Veronica tramite i computer e a vendicarsi degli scienziati della Bartok Company, per poi riacquistare sembianze umane grazie ad un processo di clonazione. Cronenberg approv\u00f2 la sceneggiatura, mentre Geena Davis si disse disposta a ritornare nel sequel. La sceneggiatura, tuttavia, venne scartata, e dopo alcuni anni, la Brooksfilm finanzi\u00f2 \"La mosca 2\", diretto da Chris Walas (il truccatore del film di Cronenberg) ed incentrato sul figlio mutante di Brundle, Martin.\nProgetti per un nuovo film.\nNegli anni 90, a Geena Davis venne proposto un sequel alternativo diretto dall'allora marito Renny Harlin, intitolato \"Flies\" (\"Mosche\"), in cui Veronica non muore di parto, e d\u00e0 invece alla luce due gemelli. Nel 2011, Cronenberg dichiar\u00f2 di aver realizzato una sceneggiatura di un sequel alla 20th Century Fox, ma che quest'ultima aveva abbandonato il progetto per divergenze di budget. Nel 2017 \u00e8 stato rivelato che il regista J. D. Dillard era in trattative per dirigere il remake."}
{"id": "506567", "revid": "857138", "url": "https://it.wikipedia.org/wiki?curid=506567", "title": "M\u00f3\u00f0gu\u00f0r", "text": "Nella mitologia norrena, M\u00f3\u00f0gu\u00f0r (spesso erroneamente anglicizzata \"Modgudr\" o \"Modgud\", \"furia guerriera\") \u00e8 la fanciulla posta a guardia del ponte d'oro Gjallarbr\u00fa, che scavalca il fiume Gj\u00f6ll, e conduce nel regno di Hel.\nQuando Herm\u00f3\u00f0r cavalc\u00f2 fino al regno di Hel in cerca di Baldr, Mo\u00f0gu\u00f0r lo apostrof\u00f2, facendo notare che il suo passo faceva tremare il ponte quanto quello di cinque intere schiere di morti. Tuttavia, non ne ferm\u00f2 il passaggio, indirizzandolo invece \"verso il basso e verso Nord\" in direzione del regno di Hel."}
{"id": "506568", "revid": "125961515", "url": "https://it.wikipedia.org/wiki?curid=506568", "title": "Hertha Berliner Sport-Club", "text": "L'Hertha Berliner Sport-Club, noto semplicemente come Hertha BSC e in Italia come Hertha Berlino, \u00e8 una societ\u00e0 calcistica tedesca con sede a Berlino, nel distretto Charlottenburg-Wilmersdorf. Milita ininterrottamente in Bundesliga dal 2013.\nL'Hertha Berlino \u00e8 stato uno dei club fondatori della DFB (\"Deutscher Fussball Bund\") a Lipsia nel 1900. A livello nazionale vanta la vittoria di 2 campionati, di 2 Coppe di Lega tedesche (2001 e 2002), mentre a livello internazionale si \u00e8 aggiudicata 4 Coppe Piano Karl Rappan negli anni '70 del XX secolo. Nel 1993 la squadra riserve dell'Hertha, l'Hertha BSC II, raggiunse inaspettatamente la finale di Coppa di Germania (unica squadra riserve tedesca a riuscire nell'impresa), dove fu sconfitta per 1-0 dal , squadra di Bundesliga.\nStoria.\nDagli esordi alla seconda guerra mondiale.\nIl club viene fondato il 25 luglio 1892 come \"BFC Hertha 92\" da Fritz e Max Linder insieme a Otto e Willi Lorenz nel quartiere popolare Gesundbrunnen; il nome viene preso da una nave a vapore sulla quale Fritz Linder aveva viaggiato in una gita con il padre. La squadra adotta da subito le casacche bianche e blu, e nel 1905 vince la finale del campionato di Berlino; questo risultato la qualifica per il campionato nazionale, dove viene sconfitta in semifinale dai futuri campioni del Lipsia.\nGli anni venti iniziano con la fusione con il \"BSC Berlin\", mentre tra il 1926 e il 1931 il club arriva per sei volte consecutive a disputare la finale nazionale. Se le prime quattro partite vengono tutte perse, nel 1930 e nel 1931 arrivano invece due titoli; la squadra, con in campo anche Johannes Sobek, sconfigge nelle finali prima l'Holstein Kiel, poi il Monaco 1860. In questi anni viene costruito il \"Plumpe\", inoltre nasce la rivalit\u00e0 con il Tennis Borussia Berlin, il club preferito della boh\u00e8me berlinese.\nUn cambiamento si verifica in Germania nel 1933, quando il campionato viene riorganizzato dalle autorit\u00e0 naziste che nel frattempo hanno preso il controllo del Paese. L'Hertha gioca cos\u00ec nella Gauliga Berlin-Brandenburg, campionato che riesce a vincere nel 1935, nel 1937 e nel 1944; negli stessi anni la squadra partecipa anche alla fase nazionale, raggiungendo come miglior risultato i quarti nell'ultima di queste stagioni.\nDopo la guerra.\nAlla fine della seconda guerra mondiale gli Alleati sciolgono tutte le associazioni sportive, e il club viene ricostituito nel 1945 come \"SG Gesundbrunnen\", per riprendere la vecchia denominazione solo nel 1949. Le tensioni tra gli Alleati e i sovietici, che culmineranno successivamente con la costruzione del Muro di Berlino, rendono ben presto impossibile la vita in citt\u00e0. Al club viene negata la possibilit\u00e0 di giocare con squadre della Germania Est, cos\u00ec nel 1950 la squadra viene ammessa all'Oberliga Berlin, una delle cinque massime divisioni della Germania Ovest. L'Hertha vince questo campionato nel 1957, nel 1961 e nel 1963, ma a livello nazionale, alla pari di tutte le squadre dell'ex capitale tedesca, non riesce ad ottenere risultati significativi in questo periodo.\nBundesliga.\nNel 1963 nasce la Bundesliga, e l'Hertha, come campione in carica di Berlino, \u00e8 una delle sedici squadre ammesse. Si trasferisce a giocare all'Olympiastadion, e nelle prime due stagioni ottiene due quattordicesimi posti. Per\u00f2, nel 1965 il club viene scoperto a pagare irregolarmente alcuni dei suoi calciatori, e si vede cos\u00ec privato della licenza, venendo quindi retrocesso nella nuova Regionalliga Berlin.\nL'Hertha ritorna a giocare in Bundesliga dopo tre anni, e conclude il campionato 1969-1970 al terzo posto; in questa stagione, inoltre, partecipa alla Coppa delle Fiere 1969-1970 dove elimina anche la Juventus prima di venir sconfitto ai quarti dall'Inter. Un altro terzo posto arriva nella stagione successiva, quando la squadra \u00e8 per\u00f2 coinvolta in uno scandalo calcistico; questo porta alla squalifica di diversi tesserati, ma lascia inalterato il risultato del campo. In questo modo i tedeschi possono partecipare alla prima edizione della Coppa UEFA, dove vengono eliminati nel secondo turno dal Milan.\nL'Hertha, con in campo anche Erich Beer, si classifica al secondo posto nel campionato 1974-1975, il miglior risultato di sempre in Bundesliga. Nella stagione successiva in Coppa UEFA i tedeschi vengono eliminati sempre al secondo turno dall'Ajax, e intanto viene decisa la vendita del \"Plumpe\", evento che permette di rimettere in ordine i conti. L'Hertha raggiunge per due volte la finale della Coppa nazionale nelle edizioni 1976-1977 e 1978-1979, pur venendo sconfitto prima dal Colonia, poi dal Fortuna D\u00fcsseldorf. In quest'ultima stagione il club ottiene un buon traguardo nella Coppa UEFA, quando gioca la semifinale; \u00e8 qui sconfitto dagli jugoslavi della Stella Rossa.\nIntanto per\u00f2 la squadra stava scivolando nella parte bassa della graduatoria, fino a retrocedere al termine del campionato 1979-1980. L'Hertha torna nuovamente in Bundesliga nella campionato 1982-1983, ma dopo cinque anni si ritrova a giocare nell'Oberliga Berlin, ora terza serie nazionale. La Bundesliga viene riconquistata brevemente nella stagione 1990-1991, ma intanto cominciano a manifestarsi problemi di natura economica.\nIl club gioca nel massimo campionato con una certa stabilit\u00e0 dal 1997; questo grazie anche ad una politica societaria, che ha consentito alla squadra di sfruttare a pieno il settore giovanile, lanciando talenti come Sebastian Deisler e Marcelinho, quest'ultimo nominato calciatore tedesco dell'anno nel 2005. In questo periodo l'Hertha termina il campionato 1998-1999 al terzo posto, e questo risultato consente ai tedeschi di partecipare alla Champions League; qui, dopo aver incontrato il Milan nella prima fase a gruppi viene eliminato nella seconda. In questi anni la squadra vince per due volte la Coppa di Lega tedesca, nel 2001 e nel 2002, e si qualifica quasi sempre alla Coppa UEFA, pur senza percorrere molta strada. Nella stagione 2008-2009 Il club rimane in corsa per il titolo fino al penultimo turno, ma conclude il torneo al quarto posto; una nuova retrocessione al secondo livello avviene per\u00f2 solo un anno dopo.\nGli anni dieci sono caratterizzati da frequenti cambi di categoria: la squadra vince la Zweite Bundesliga 2010-2011, per\u00f2 dopo una sola stagione, durante la quale si \u00e8 seduto in panchina anche Otto Rehhagel, viene retrocesso dopo aver perso il play-out contro il Fortuna D\u00fcsseldorf. Una nuova promozione si verifica poi nella stagione 2012-2013 con allenatore Jos Luhukay. Tornato in Bundesliga l'Hertha conclude la stagione all'undicesimo posto, ottenendo una salvezza tranquilla. Nella stagione seguente la salvezza arriva solo all'ultima giornata grazie alla differenza reti. Nella stagione 2015-2016 la squadra ottiene il miglior piazzamento dal 2009, concludendo settima e qualificandosi per l'Europa League. Nonostante l'eliminazione al terzo turno preliminare per mano dei danesi del Brondby, la stagione seguente l'Hertha riesce a migliorare il piazzamento della stagione precedente, concludendo al sesto posto. \nNelle stagioni seguenti la squadra si stabilizza a centro classifica. Va per\u00f2 molto peggio nel 2020-2021, quando l'Herta rimane invischiato nella lotta per la salvezza, anche se comunque riesce a salvarsi finendo tredicesima.\nColori e simboli.\nColori.\nI colori della maglia dell'Hertha sono il bianco e il blu, che sono disposti a strisce verticali, i calzoncini sono bianchi, cos\u00ec come i calzettoni.\nSimboli ufficiali.\nStemma.\nIl simbolo dell'Hertha \u00e8 composto da una bandiera divisa orizzontalmente a met\u00e0: quella superiore \u00e8 blu, quella inferiore \u00e8 bianca e ospita la scritta \"Hertha BSC\".\nStrutture.\nStadio.\nDal 1963, anno d'istituzione della Bundesliga, e salvo qualche anno d'interruzione, il club disputa le proprie gare interne nell'Olympiastadion, che \u00e8 capace di contenere 74.475 spettatori (secondo in Germania per capienza, dietro al Signal Iduna Park di Dortmund).\nCostruito per ospitare le Olimpiadi del 1936, nella sua storia ha ospitato anche tre gare del e sei di quello del 2006, inclusa la finale che ha visto l'Italia vincere il suo quarto mondiale. Si \u00e8 giocata qui anche la finale della UEFA Champions League 2014-2015, vinta per 3-1 dal sulla , e la finale di ritorno della Coppa UEFA 1985-1986: la partita venne vinta per 2-0 dal sul , ma gli spagnoli conquistarono il trofeo in virt\u00f9 del 5-1 dell'andata.\nNella sua storia il club \u00e8 stato legato anche ad un altro impianto, noto come Plumpe. Aperto nel 1924 fu abbandonato nel 1963 e demolito nel 1974.\nAllenatori e presidenti.\nTutti gli allenatori a partire dal 1963, anno di nascita della Bundesliga:\nStatistiche e record.\nCampionati nazionali.\nIl club ha vinto per due volte il campionato tedesco, nel 1929-1930 e nella stagione successiva. Invece, il miglior risultato ottenuto dal club in Bundesliga \u00e8 il terzo posto ottenuto nel campionato 1998-1999.\nDalla stagione 1949-1950 alla 2021-2022 compresa il club ha ottenuto le seguenti partecipazioni ai campionati nazionali:\nTornei internazionali.\nNei tornei internazionali il club ha raggiunto come massimo traguardo la semifinale nella Coppa UEFA 1978-1979, dove \u00e8 stato battuto dalla . Notevole \u00e8 anche il raggiungimento del secondo turno a gironi nell'unica partecipazione alla Champions League, nell'edizione 1999-2000.\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa 2021-2022.\n\"Aggiornata al 27 gennaio 2022.\""}
{"id": "506573", "revid": "1564499", "url": "https://it.wikipedia.org/wiki?curid=506573", "title": "Maschito", "text": "Maschito (\"Mashqiti\" in arb\u00ebresh\u00eb, \"Masch\u00ecte\" in dialetto lucano) \u00e8 un comune italiano di abitanti della provincia di Potenza in Basilicata.\n\u00c8 una delle colonie albanesi d'Italia della regione Basilicata (insieme alle comunit\u00e0 lucano-albanesi di Barile, Ginestra, San Costantino Albanese e San Paolo Albanese) fondata sul finale del XV secolo da esuli albanesi in fuga dalle persecuzioni turco-ottomane. Gli abitanti da oltre cinque secoli conservano l'uso corrente della lingua \"arb\u00ebreshe\" e la consapevolezza critica della propria identit\u00e0 etnica e culturale italo-albanese.\nGeografia fisica.\nIl paese, situato nel Vulture-Melfese, sorge prevalentemente in zona collinare, compreso tra i 359 e i 894 metri sul livello del mare. Il clima \u00e8 un misto tra quello appenninico e mediterraneo con estati calde e secche ed inverni freddi con precipitazioni abbondanti. Il territorio \u00e8 prevalentemente utilizzato per la coltivazione di vite, ulivo e grano ed esistono radi boschi. Ci sono piccoli ruscelli a carattere torrentizio.\nOrigini del nome.\nLe cause per cui Maschito abbia potuto essere cos\u00ec denominato, possono essere almeno tre:\nStoria.\nMaschito fu in epoca romana una fortezza militare, ma dopo un terremoto nel XIV secolo il paese fu abbandonato. Maschito sorse verso il 1467 sotto Ferdinando d'Aragona, quando Giorgio Skanderbeg gli mand\u00f2 truppe per combattere gli Angioini pretendenti al trono di Napoli.\nDopo la presa di Croia da parte dei turchi, si ebbe, tra il 1478 e il 1479, una prima emigrazione di albanesi in Basilicata. Pi\u00f9 tardi nel 1533 quando la conquista dell'Albania fu definitiva si aggiunsero, ai primitivi albanesi, dei coloni greci-albanesi provenienti da Corone. Col trattato di pace tra Carlo V e il sultano Solimano I, firmato a Costantinopoli nel 1533, la piazzaforte di Corone veniva consegnata ai turchi a condizione che gli abitanti, disposti a lasciare la citt\u00e0, si imbarcassero su una flotta e si rifugiassero in Italia. In tal modo i coronei si dispersero in varie localit\u00e0 dell'Italia meridionale.\nA quel tempo, il territorio di Maschito era propriet\u00e0 della Mensa Vescovile di Venosa e del Priorato del Santo Sepolcro dell'ordine Gerosolimitano di Bari. In seguito, il De Icis nel 1539 a Venosa, sotto il vicer\u00e9 di Napoli Don Pedro de Toledo, debitamente autorizzato, fond\u00f2 il Casale di Maschito e, con atto pubblico, redatto dal notaio Giovanni Francesco De Judice di Cosenza il 26 settembre 1541, i greci albanesi si obbligarono a pagargli l'annuo censo d'un ducato (\u00a3. 4,25) per ogni focolare o tugurio e, in pi\u00f9, 200 ducati (nel caso che il numero dei focolari aumentasse anche di uno solo).A Maschito si conserv\u00f2, nei primi due secoli, il rito greco-ortodosso ma dopo fu accettato, a causa alle pressioni del vescovo Deodato Scaglia, il rito latino.\nResistenza antifascista.\nA Maschito scoppia, nel settembre 1943, una sommossa popolare antifascista che d\u00e0 origine per poche settimane alla Repubblica di Maschito, la prima Repubblica libera italiana nata dalla Resistenza.\nMonumenti e luoghi d'interesse.\nIl paese \u00e8 sviluppato in una parte centrale e pi\u00f9 antica (il centro storico), risalente alla fine del Cinquecento e nella periferia, sviluppatasi nel secondo dopoguerra. I monumenti pi\u00f9 importanti sono le tre chiese, i palazzi signorili e la fontana Skanderbeg.\nArchitetture religiose.\nNumerose erano le chiese erette a Maschito, anche di rito bizantino e con liturgia professata in lingua greca sino al XVII secolo. Originariamente una quindicina, ne sono sopravvissute al tempo ed al degrado solo tre: la Chiesa Madre di Sant'Elia Profeta, quella del Purgatorio, e quella della Madonna del Caroseno. Le chiese sicuramente esistite e scomparse sono: la chiesa di S. Venere, la chiesa della Vergine di Costantinopoli, la chiesa di S. Basilio, la chiesa di S. Domenico, la chiesa di S. Nicola, la chiesa di S. Rocco e la chiesa della Madonna delle Fonti. Il rito bizantino fu professato a Maschito sino al 1628 quando il domenicano Diodato Scaglia della Melfi, con Bolla episcopale, lo proib\u00ec prima nelle comunit\u00e0 greco-albanofone di Maschito e di Ginestra e, molto pi\u00f9 tardi, anche a Barile. Il rito bizantino resiste ancora in Basilicata, a San Paolo e a San Costantino Albanese. Ancora la devozione per Sant'Elia Profeta, di chiara ed inconfutabile matrice orientale, legano Maschito all'etnia dei suoi antenati.\nChiesa del Caroseno.\nFu costruita dai Greci Albanesi di Corone, rinomata per un pregevolissimo affresco della Madonna del 1558, (Madonna col Bambino) riportato alla luce nel 1930 durante i lavori di restauro della chiesa, e per due grandi quadri relativi alla Pentecoste e alla Presentazione di Ges\u00f9 al Tempio entrambi risalenti alla fine del Settecento.\nChiesa del purgatorio o della Madonna del Rosario.\nConserva un artistico quadro della Madonna di Costantinopoli tratto dall'omonima cappella, andata in rovina. Della chiesa oggi dedicata alla Vergine del Rosario di Pompei s'ignora la data di costruzione: si ritiene, per\u00f2, che questa risalga ai primi anni della fondazione di Maschito e possiede le reliquie di Fratello Rosario Adduca, un servo di Dio originario di Maschito.\nChiesa di Sant'Elia.\nHa un'unica navata, decorata in stucco. Contiene due tele ad olio del Cinquecento, e il quadro della \"Madonna dei sette veli\", ritenuto miracoloso e perci\u00f2 assai venerato. Edificata nel 1698 ad opera degli albanesi ivi residenti,\nArchitetture civili.\nPalazzi.\nSono databili tra la fine del Settecento e la prima meta del Novecento.\nFontane.\nFontane e fontanili esterni su slarghi e piazzole erano considerati luoghi pubblici e di piacevole conversazione. Le abitazioni, infatti, non disponevano di acqua potabile. Per le esigenze di cucina e familiari, le donne andavano a prendere l'acqua nelle fontane servendosi di brocche. Una fontana pubblica era un luogo importante per la soddisfazione delle esigenze delle famiglie. Ed era in uso erigere fontane monumentali ad onore e gloria dei capi delle comunit\u00e0 amministrate. Nel 1879 - come attesta la lapide ricostruita dal Comune - fu eretta, ad opera dei cittadini e con l'aiuto del Comune (retto all'epoca da Domenico Rafti), la Fontana Skanderbeg.\nLe altre fontane presenti sul territorio sono:\nSociet\u00e0.\nLingua Arb\u00ebresh\u00eb.\nL'uso della lingua albanese costituisce una delle peculiarit\u00e0 che contraddistingue Maschito dagli altri comuni limitrofi. La serie di proverbi, detti, filastrocche derivano prevalentemente dalla tradizione albanese a cui \u00e8 legata Maschito.\nTradizioni e folclore.\nSuperstizioni.\nNumerose sono anche le superstizioni, infatti i contadini credevano nella presenza di spiriti buoni o cattivi, i quali avevano vari poteri; esistevano inoltre numerosi \"scacciaspiriti\" che venivano utilizzati proprio per contrastare questi spirtiti.\nEconomia.\n\u00c8 basata prevalentemente sull'agricoltura. Tra le coltivazioni pi\u00f9 importanti, oltre ad ulivo e grano, spicca quella della vite, in cui eccelle l'Aglianico DOC. Sul territorio sono presenti una piccola fabbrica tessile e vari laboratori artigianali (lavorazione del legno, del ferro, del vetro e della ceramica). Il settore turistico \u00e8 in leggera crescita in quanto stanno nascendo bed and breakfast, supportate dalle varie strutture ricreative. Buona parte della popolazione \u00e8 occupata nell'industria FIAT di San Nicola di Melfi, ma l'emigrazione dei giovani verso le citt\u00e0, legata a motivo di studio o lavoro, costituisce uno dei problemi del paese.\nSport.\nFino al 2008, Maschito ha potuto contare sul Maschito 2002, squadra di calcio a 5. In sei anni, la squadra del piccolo comune lucano ha ottenuto una doppia promozione dalla Serie D alla Serie C1 ed una serie di piazzamenti, fallendo per\u00f2 l'obbiettivo della promozione in B.\nNella stagione 2013/2014 raggiunge l'obbiettivo della promozione in serie B con una giornata di anticipo."}
{"id": "506574", "revid": "115549", "url": "https://it.wikipedia.org/wiki?curid=506574", "title": "Hertha BSC Berlin", "text": ""}
{"id": "506577", "revid": "115549", "url": "https://it.wikipedia.org/wiki?curid=506577", "title": "Hertha Berlin", "text": ""}
{"id": "506578", "revid": "320578", "url": "https://it.wikipedia.org/wiki?curid=506578", "title": "Herta Berlin", "text": ""}
{"id": "506580", "revid": "77358", "url": "https://it.wikipedia.org/wiki?curid=506580", "title": "Clemente di Roma", "text": ""}
{"id": "506582", "revid": "2177664", "url": "https://it.wikipedia.org/wiki?curid=506582", "title": "2. Fu\u00dfball-Bundesliga", "text": "La 2. Fu\u00dfball-Bundesliga, spesso abbreviata in 2. Bundesliga o Zweite Liga (\"Seconda Lega\"), \u00e8 la seconda divisione professionistica del campionato tedesco di calcio, categoria cadetta della Bundesliga. La stessa denominazione \u00e8 usata per la seconda serie di altri sport come football americano, hockey su ghiaccio e basket.\nLe prime due classificate sono promosse in Bundesliga, mentre la terza effettua uno spareggio con la terz'ultima classificata in Bundesliga. Retrocedono in 3. Liga, la terza serie nazionale, le ultime due classificate pi\u00f9 la perdente dello spareggio tra la terz'ultima di 2. Bundesliga e la terza classificata in 3. Liga.\nStoria.\nSituazione precedente.\nPrima della nascita della Zweite Bundesliga il secondo posto nella piramide del calcio tedesco era occupato dalla Regionalliga. Questo campionato nacque nel 1963 in seguito alla creazione della Bundesliga, il nuovo torneo di vertice sorto al posto dell'Oberliga: tutte le squadre delle cinque \"Oberligen\" che non riuscirono a qualificarsi alla Bundesliga diedero infatti vita alla nuova seconda divisione. Essa manteneva sempre lo stesso numero di gironi e la medesima suddivisione territoriale del vecchio massimo campionato: Nord, West, S\u00fcdwest, S\u00fcd e Berlino Ovest.\nUno svantaggio di questa riorganizzazione era per\u00f2 l'aver creato un grande divario fra la Bundesliga, che era un campionato nazionale e professionistico, ed il livello sottostante: la Regionalliga era infatti su base regionale e a carattere dilettantesco. La retrocessione in seconda serie poteva quindi essere un evento traumatico, e nel 1971 venne anche scoperto che alcuni club di Bundesliga furono aiutati a rimanere nella categoria da numerosi giocatori, anche di primo piano, tecnici e dirigenti in cambio di denaro.\nDal 1974 al 1981: due gironi.\nIl conseguente scandalo induce la Federazione a infliggere numerose squalifiche, ma anche a creare un nuovo campionato di secondo livello pi\u00f9 competitivo e professionistico: la Zweite Bundesliga. Il torneo \u00e8 inizialmente formato da un girone Nord e uno S\u00fcd, composti entrambi da venti squadre ciascuno. Queste vengono scelte tenendo conto dei risultati conseguiti negli ultimi cinque anni: cos\u00ec nel girone Nord sette compagini provengono dalla Regionalliga Nord, dodici dalla West e una da quella di Berlino, mentre nel S\u00fcd sette arrivano della S\u00fcdwest e tredici della S\u00fcd. Viene poi deciso che le promozioni al livello superiore sono tre, le due vincitrici dei gironi pi\u00f9 la vincente del play-off tra le due seconde, mentre le retrocessioni sono otto, le ultime quattro di ciascun gruppo.\nLa stagione 1974-1975 \u00e8 la prima del nuovo campionato, e vede ai nastri di partenza una squadra che nel recente passato ha conquistato la Coppa delle Coppe, il . I nero-gialli vengono promossi al termine della seconda edizione, dopo aver sconfitto peraltro ai play-off un club che solo pochi anni prima ha conquistato il titolo: il Norimberga. Altra squadra di rango \u00e8 il Monaco 1860, che riguadagna la massima divisione alla fine del campionato 1976-1977 insieme allo Stoccarda; milita in quest'ultima squadra Ottmar Hitzfeld, che il 13 maggio 1977 stabilisce il record di gol segnati in una partita da un singolo giocatore, sei, realizzati nella vittoria per 8-0 contro lo Jahn Regensburg.\nIntanto il torneo va avanti: la stagione 1977-1978 vede sia il ritorno in massima divisione del Norimberga che l'affermazione del giovane Horst Hrubesch, capocannoniere con ben 41 gol, mentre l'anno successivo il si guadagna l'accesso alla Bundesliga. Nel campionato 1979-1980 \u00e8 invece particolare la situazione della citt\u00e0 di Hannover, che si ritrova rappresentata da ben tre squadre; per\u00f2 una di queste, l'Arminia, subisce contro l'omonima squadra di Bielefeld la pi\u00f9 pesante sconfitta in assoluto del torneo, un 11-0. Nella stagione successiva si registra invece l'unica partecipazione al torneo del , che comunque vince subito il gruppo Nord.\n1981 - 1991: un girone.\nDal 1981 viene per\u00f2 deciso di restringere il torneo ad un solo girone, composto sempre da venti squadre: ne rimangono cos\u00ec otto del girone Nord, nove del S\u00fcd, e poi ci sono le tre che arrivano dalla Bundesliga. Cambia naturalmente anche il formato, che prevede ora la promozione diretta della vincitrice e della seconda classificata, mentre la terza deve disputare uno spareggio con la terzultima del livello superiore; retrocedono invece in Oberliga le ultime quattro.\nLa prima stagione col nuovo formato, quella 1981-1982, si conclude con la vittoria dello , che \u00e8 alla sua prima partecipazione, mentre il miglior marcatore del torneo \u00e8 Rudi V\u00f6ller del Monaco 1860. Questa squadra non riesce ad iscriversi alla stagione successiva, mentre a venire promosso \u00e8 il Bayer Uerdingen; nel 1984, invece, si mette in luce Roland Wohlfarth, che diventa capocannoniere.\nIntanto nuove squadre si affacciano in Bundesliga: nella stagione 1985-1986 tocca ad Homburg e Blau-Wei\u00df Berlin, mentre al termine del campionato 1987-1988 \u00e8 la volta del Kickers Stoccarda, e nel 1990 del Wattenscheid. Ritornano invece in massima divisione il Norimberga e l'Hannover al termine del campionato 1986-1987, e il Fortuna D\u00fcsseldorf nel 1989; da notare che questa squadra aveva disputato una finale continentale giusto un decennio prima. Nello stesso anno retrocede l'Union Solingen, squadra che fin qui aveva disputato tutte le edizioni del torneo, inoltre si ritira lo spagnolo Joaqu\u00edn Monta\u00f1\u00e9s, il giocatore con pi\u00f9 presenze in campionato con la stessa maglia, quella dell'Alemannia Aquisgrana. Questa stessa squadra, anch'essa presente dal 1974, scivola in Oberliga l'anno successivo, quando viene invece nuovamente promosso l'; nel 1991 lo Schalke 04 ottiene il suo secondo successo, oltre alla terza promozione del decennio.\n1991 - 1992: due gironi.\nGli anni novanta si aprono con la riunificazione tedesca, pertanto in Germania viene deciso di creare un unico campionato. Quindi nella stagione 1991-1992 alle tradizionali venti squadre ne vengono aggiunte altre quattro; queste provengono DDR-Oberliga, e arrivano insieme ad altre due che vincono le partite di qualificazione, secondo la classifica dell'ultima stagione. Le ventiquattro compagini vengono poi divise in due gruppi da dodici, mentre il campionato si svolge in due fasi, con solo le due prime promosse. Accade anche che l'Hallescher e il Rot-Wei\u00df Erfurt partecipino anche alla Coppa UEFA, con questi ultimi che vengono eliminati nel secondo turno dai futuri campioni dell', e che una squadra militante in questo torneo, l'Hannover, vinca la DFB-Pokal.\n1992 - presente: un girone.\nNella stagione 1992-1993 si ritorna ad un solo girone formato per\u00f2 da ventiquattro squadre; queste saranno riportate a venti grazie a otto retrocessioni. Il campionato viene vinto dal Friburgo che viene promosso per la prima volta, mentre l'Hannover viene subito eliminato nella Coppa delle Coppe dai campioni in carica del . Dall'anno successivo si registra un cambiamento nel formato: ora la terza classificata viene promossa direttamente in Bundesliga, mentre le squadre sono ridotte a diciotto, con a regime quattro retrocessioni nella nuova Regionalliga. Il campionato \u00e8 invece caratterizzato dalla prima partecipazione del , squadra che aveva militato ininterrottamente al livello superiore dal 1971, e che vi fa immediatamente ritorno. Risale invece al 1995 la prima vittoria di una squadra dell'ex Germania Est, l', anche se la prima promozione sul campo era stata ottenuta dal Lipsia due anni prima.\nIntanto fanno il loro esordio nel campionato 1996-1997 due squadre sempre presenti in Bundesliga, il Kaiserslautern, che partecipa anche alla Coppa delle Coppe, e l'Eintracht Francoforte: se la prima di queste squadre torna subito in massima serie (vincendo oltretutto il titolo tedesco da neopromossa) insieme al Wolfsburg, l'altra la segue l'anno successivo. Prima partecipazione nel 1998 anche per il Colonia, che vince il campionato nel 2000, quando \u00e8 presente anche il Borussia M\u00f6nchengladbach; retrocede invece nello stesso anno in Regionalliga il Fortuna Colonia, squadra che finora aveva preso parte a tutte le ventisei edizioni del torneo.\nUna nuova partecipazione di una squadra di seconda serie alle competizioni europee si ha nel 2001, quando il neopromosso Union Berlin gioca in Coppa UEFA, mentre il campionato 2002-2003 vede la vittoria del Friburgo, che sale in compagnia di Colonia ed Eintracht Francoforte. Al termine del campionato 2003-2004 arriva invece la prima promozione per il Magonza, mentre l'anno successivo diventa capocannoniere Lukas Podolski e si fa notare in campo internazionale l'Alemannia Aachen: la squadra partecipa alla Coppa UEFA in virt\u00f9 del raggiungimento della finale della DFB-Pokal l'anno precedente, e riesce anche a passare la fase a gironi. Purtroppo per\u00f2 la stagione sar\u00e0 anche ricordata per la scoperta di un nuovo scandalo, che arriva a poco pi\u00f9 di un anno dall'inizio dei Mondiali tedeschi. L'Alemannia viene poi promossa l'anno successivo, mentre nel 2008 gioca per la prima volta in Bundesliga l'Hoffenheim.\nUna nuova modifica si ha nella stagione 2008-2009: da ora in avanti la terza classificata deve nuovamente vincere lo spareggio con la terzultima della Bundesliga per essere promossa. Cambia anche il discorso delle retrocessioni: le ultime due sono automaticamente retrocesse nella neonata 3. Liga, mentre, analogamente al discorso della promozione, la terzultima deve affrontare la terza classificata del livello inferiore.\nQuesto campionato vede il ritorno in massima divisione del Magonza e del Norimberga: quest'ultima squadra batte nello spareggio l'Energie Cottbus dopo aver concluso il campionato in terza posizione. Se nel 2010 si assiste ad una nuova salita del St. Pauli, nei due anni a seguire \u00e8 invece il turno di due matricole: l' e il Greuther F\u00fcrth. Nuova vittoria dell' nel 2013, squadra sconfitta l'anno precedente nel play-out dal Fortuna D\u00fcsseldorf, mentre altre due squadre che mai erano state in Bundesliga e che vengono ora invece promosse sono il Paderborn nel 2014 e l'Ingolstadt nel 2015. Nella stagione 2018-19 gioca in Zweite l'ultima squadra finora mai retrocessa dalla Bundesliga, l'Amburgo.\nIl campionato 2019-2020, cos\u00ec come per il resto di tutte le competizioni sportive mondiali (salvo rare eccezioni), \u00e8 stato sospeso per pi\u00f9 di tre mesi causa pandemia di COVID-19, precisamente dal 9 marzo al 16 giugno 2020. Tutte le restanti partite giocate dopo lo stop forzato si sono disputate a porte chiuse in modo da evitare assembramenti negli stadi. Se considerato lo spareggio retrocessione/promozione con la terza di 3. Liga, il torneo \u00e8 terminato l'11 luglio, mai cos\u00ec tardi prima d'ora.\nRegole.\nNumero di squadre.\nDalla stagione 1994-1995 partecipano al campionato diciotto squadre, che disputano partite di andata e ritorno in un unico girone all'italiana.\nStoricamente per\u00f2 la Zweite Bundesliga parte nella stagione 1974-1975 con quaranta club, che sono equamente divisi in due gruppi; dal 1981 il loro numero viene invece dimezzato, e si passa inoltre al girone unico. Particolare \u00e8 la situazione della stagione 1991-1992: a causa della recente riunificazione tedesca si aggiungono anche delle squadre dell'ex Germania Est, e si passa per quella stagione soltanto a due gironi composti da dodici squadre. Le ventiquattro squadre vengono poi momentaneamente ridotte a venti nella stagione 1993-1994.\nPromozione e retrocessione.\nDalla stagione 2008-2009 sono promosse in Bundesliga le prime due squadre, mentre la terza classificata deve disputare uno spareggio con la terzultima del campionato soprastante; analogamente retrocedono in 3. Liga le ultime due, mentre la sedicesima pu\u00f2 rimanere se vince il doppio confronto contro la terza del livello inferiore.\nGiocatori.\nLe squadre non devono avere in campo pi\u00f9 di cinque giocatori extracomunitari.\nSquadre.\nDi seguito l'organico della stagione 2021-2022.\nPartecipazioni per squadra.\nSono 127 le squadre ad aver preso parte ai 48 campionati di Zweite Bundesliga che sono stati disputati a partire dalla stagione 1974-1975 fino alla 2021-22 inclusa:\nAlbo d'oro.\nZweite Bundesliga.\nDal 1974 al 1994 le promozioni erano decise in base ai play-out delle squadre in lotta per non retrocedere. Dal 1995 quattro squadre sono promosse dai campionati regionali.\nRecord della Zweite Bundesliga.\nGiocatori.\nPresenze.\nFonte\nGol.\nFonte"}
{"id": "506583", "revid": "857138", "url": "https://it.wikipedia.org/wiki?curid=506583", "title": "\u00c9lj\u00fa\u00f0nir", "text": "Nella mitologia norrena, palazzo della dea Hel. Il nome significa \"freddo di nevischio\". All'interno di questo palazzo dalle grandi mura si trovano le suppellettili della gigantessa. \"Hungr\" (fame) \u00e8 il piatto, \"Sulltr\" (carestia) il coltello, \"Fallanda Fora\u00f0\" (pericolante) la soglia, \"K\u00f6r\" (letto degli ammalati) il letto e \"Bl\u00edkianda B\u00f6l\" (ossido) gli ornamenti. I suoi servi sono due \"Ganglati\" (il pigro) e \"Gangl\u00f6t\" (la sciatta)."}
{"id": "506586", "revid": "380654", "url": "https://it.wikipedia.org/wiki?curid=506586", "title": "Robert Mitchum", "text": "Precursore degli antieroi nella cinematografia statunitense degli anni cinquanta e sessanta, interprete di oltre cento film in pi\u00f9 di cinquant'anni di carriera, \u00e8 una delle pi\u00f9 celebri figure del cinema hollywoodiano. Il critico Roger Ebert lo ha definito \"l'anima dei film noir\"\nL'American Film Institute l'ha inserito al ventitreesimo posto tra le pi\u00f9 grandi star della storia del cinema.\nBiografia.\nLe origini.\nRobert Mitchum nacque a Bridgeport (Connecticut), il 6 agosto 1917, da James Thomas Mitchum, un lavoratore nei cantieri portuali e ferroviari, e da Ann Harriett Gunderson, figlia di un capitano della marina norvegese immigrato negli USA. Il padre mor\u00ec in un incidente ferroviario nel marzo del 1919 e la madre lavor\u00f2 presso un giornale come linotipista per mantenere la famiglia. Durante la sua turbolenta infanzia, fu spesso coinvolto in risse.\nNel 1929, fu mandato a vivere con i nonni a Felton (Delaware) e poco dopo fu espulso dalla scuola media per essersi azzuffato con il preside. Un anno dopo, nel 1930, si trasfer\u00ec con la sorella maggiore, la cameriera e attrice teatrale Julie, nel quartiere Hell's Kitchen di New York.\nDopo essere stato espulso anche dalla Haaran High School, lasci\u00f2 la sorella e inizi\u00f2 a viaggiare attraverso gli Stati Uniti, spostandosi su vagoni ferroviari e in autostop, e mantenendosi con innumerevoli lavori, quali il minatore, lo scaricatore di porto, il pugile, lo sterratore per i Civilian Conservation Corps.\nIn quegli anni si trov\u00f2 coinvolto in numerose avventure, diventando uno dei tanti ragazzi di strada della grande depressione. A Savannah (Georgia), fu arrestato per vagabondaggio e messo ai lavori forzati per sei giorni con un gruppo di detenuti. In quella stessa localit\u00e0, molti anni pi\u00f9 tardi, avrebbe girato il film \"Il promontorio della paura\" (1962), nei panni proprio di un detenuto. Mitchum riusc\u00ec a scappare senza scontare del tutto la pena e ritorn\u00f2 dalla sua famiglia nel Delaware. Fu a quel punto della sua vita, mentre si riprendeva da vari infortuni per i quali rischi\u00f2 anche di perdere una gamba, che incontr\u00f2 la donna che poi avrebbe sposato, l'allora adolescente Dorothy Spence.\nNel 1936 torn\u00f2 a vivere con la sorella Julie, nel frattempo trasferitasi a Long Beach (California), dove i due furono presto raggiunti dagli altri familiari. Fu Julie che lo convinse ad unirsi alla locale cooperativa teatrale. Negli anni passati con la Players Guild di Long Beach, si guadagn\u00f2 da vivere come macchinista teatrale e attore occasionale. Scrisse anche molte commedie brevi che furono rappresentate dalla cooperativa. Secondo la biografia di Lee Server (\"Robert Mitchum: Baby, I Don't Care\"), Mitchum dimostr\u00f2 un notevole talento per la poesia, scrivendo testi radiofonici, canzoni e monologhi per le esibizioni nei nightclub della sorella. Nel 1939 compose un oratorio che, grazie al finanziamento di Orson Welles, venne eseguito all'Hollywood Bowl.\nPrimi ruoli.\nNel 1940 ritorn\u00f2 all'est per sposare Dorothy e la port\u00f2 con s\u00e9 in California. Alla nascita del primo figlio Jim, a cui seguiranno Christopher e Petrine, ottenne un lavoro fisso come operatore macchinista con la Lockheed Corporation. Inizi\u00f2 a soffrire di insonnia cronica e a perdere la vista, sintomi di un visibile esaurimento nervoso, causatogli dall'incapacit\u00e0 di affrontare questo impiego cos\u00ec conformista.\nQueste circostanze lo portarono a cercare lavoro come attore o comparsa nel cinema. Jack Shay, un funzionario della Paramount che aveva conosciuto, gli procur\u00f2 un colloquio con Harry Sherman, il produttore della popolare serie di film western di serie B con protagonista il personaggio di Hopalong Cassidy, creato dallo scrittore Clarence E. Mulford. Mitchum venne assunto per recitare la parte del cattivo in molti film della serie, tra il 1942 e il 1943, e continu\u00f2 ad assicurarsi il lavoro come comparsa e attore di supporto in numerose produzioni per vari studios. Dopo aver fatto una buona impressione su Mervyn LeRoy durante le riprese del film \"Missione segreta\" (1944), firm\u00f2 un contratto di sette anni con la RKO Pictures.\nDopo il western \"Nevada\" (1944), che non ottenne un grande successo, la RKO diede Mitchum in prestito alla United Artists per \"I forzati della gloria\" (1945), in cui il giovane attore interpret\u00f2 il solitario e riflessivo tenente Bill Walker, stanco della guerra e delle difficolt\u00e0 quotidiane al fronte. Il film, che descriveva la vita di un normale soldato attraverso gli occhi del giornalista e corrispondente di guerra Ernie Pyle, interpretato da Burgess Meredith, fu un successo immediato di critica e di pubblico e, agli Oscar del 1946, ebbe quattro candidature, compresa quella per il miglior attore non protagonista per Mitchum. Poco dopo la realizzazione del film, fu arruolato nell'esercito degli Stati Uniti per cui prest\u00f2 servizio a Fort MacArthur.\nL'anno si chiuse con il western \"La bella avventura\" (1945) e con il dramma post-bellico \"Anime ferite\" (1946), in cui interpret\u00f2 il ruolo del reduce Bill Tabeshaw. L'attore era ormai in procinto di passare al genere che diede una svolta alla sua carriera e che arricch\u00ec la sua personalit\u00e0 di attore: i film noir.\nI film noir.\nMitchum sarebbe diventato l'attore emblema dei film noir. La sua prima interpretazione in questo mondo di vicende di cronaca nera fu in \"Notte d'angoscia\" (1944), la storia di un serial killer psicotico. Il film, applaudito da Orson Wellese dai critici James Agee e Manny Farber, venne annoverato tra le migliori pellicole di serie B mai girate.\nPrestato alla Metro-Goldwyn-Mayer, Mitchum recit\u00f2 poi in \"Tragico segreto\" (1946) di Vincente Minnelli, nei panni di un problematico e sensibile personaggio invischiato nei loschi affari del fratello (Robert Taylor) e della di lui sospettosa moglie, interpretata da Katharine Hepburn). Primo noir diretto da Minnelli, il film non fu per\u00f2 ben accolto dalla critica.\nIn \"Il segreto del medaglione\" (1946), diretto da John Brahm, vest\u00ec i panni dell'amareggiato ex-marito della dark lady Laraine Day, mentre in \"Notte senza fine\" (1947), in cui il regista Raoul Walsh accost\u00f2 le atmosfere dei film western a quelle del genere noir, Mitchum \u00e8 impegnato a ricordare il suo passato e a trovare l'assassino dei suoi familiari.\nIn \"Odio implacabile\", altro film del 1947, interpret\u00f2 il sergente Keely, un veterano smobilitato che si mette alla ricerca dell'assassino di un soldato ebreo. Il film affront\u00f2 il problema dell'antisemitismo, del fallimento dei metodi militari e del difficile reinserimento dei reduci di guerra nella societ\u00e0 postbellica. Diretto da Edward Dmytryk, fu uno dei film pi\u00f9 acclamati dalla critica in quell'anno, con ben cinque candidature ai premi Oscar. Nello stesso anno fu scritturato per \"Le catene della colpa\" (1947) di Jacques Tourneur, film che diede una decisiva svolta alla sua carriera. La pellicola, che si avvalse dell'opera di Nicholas Musuraca quale direttore della fotografia, offr\u00ec a Mitchum il ruolo di Jeff Markham, il gestore di una piccola stazione di servizio che anni addietro aveva lavorato come detective per il losco uomo d'affari Wit Sterling (Kirk Douglas), non portando a termine l'incarico affidatogli, e cio\u00e8 quello di ritrovare la dark lady Kathie Moffett (Jane Greer). I fantasmi del passato torneranno per\u00f2 ad ossessionarlo. Anche se il film, quando usc\u00ec nelle sale, venne ignorato dalla maggior parte dei critici e ottenne un modesto incasso al botteghino, fu comunque molto elogiato dalla critica specializzata e dai produttori cinematografici, divenendo presto un classico. L'anno seguente lavor\u00f2 ancora con Musuraca nel western psicologico \"Sangue sulla luna\" (1948) di Robert Wise.\nNell'agosto del 1948, al culmine del successo con la RKO, Mitchum fu arrestato dagli ufficiali della narcotici della contea di Los Angeles per possesso di marijuana e condannato a 60 giorni di lavori forzati in una fattoria di Castaic (California). Questo episodio non scalf\u00ec la sua popolarit\u00e0, ma fu visto con un certo imbarazzo dallo studio cinematografico che gli ordin\u00f2 di ripulire la sua fedina penale. Si scopr\u00ec poco tempo dopo che era stato denunciato da alcuni funzionari di Los Angeles in caccia di pubblicit\u00e0. Nel 1951 il suo legale, Jerry Geisler, ottenne una revisione del caso e la condanna fu revocata dalla Corte di Los Angeles e dall'ufficio del procuratore distrettuale il 31 gennaio 1951, con la seguente motivazione e disposizione: \"Dopo un'indagine accurata delle prove e delle testimonianze presentate al processo, la Corte ordina che il verdetto di colpevolezza sia revocato, che venga inoltrata una richiesta di non colpevolezza e che il caso sia chiuso.\"\nNonostante i guai con la legge e con lo studio cinematografico, i film usciti immediatamente dopo il suo arresto furono dei successi di botteghino. \"Il vagabondo della foresta\" (1948) mostrava Mitchum in un ruolo di attore non protagonista interessato a conquistare l'amore di Loretta Young, la domestica e moglie di William Holden, mentre in \"Minuzzolo\" (1949), sceneggiato da John Steinbeck, era un mandriano di un ranch. Ritorn\u00f2 al noir con \"Il tesoro di Vera Cruz\" (1949), recitando ancora a fianco di Jane Greer in uno dei primi film di Don Siegel e ne \"La gang\" (1951) di John Cromwell, rifacimento di un altro noir dal titolo omonimo, che lo vedeva nei panni di un capitano di polizia che combatte contro la corruzione nel suo distretto.\nGli anni cinquanta e l'apice del successo.\nNel film di Josef von Sternberg \"L'avventuriero di Macao\" (1952), accanto a Jane Russell, era vittima di uno scambio di identit\u00e0 sullo sfondo esotico di Macao. Il film \"Seduzione mortale\" (1953), di Otto Preminger, fu la prima delle tre collaborazioni con Jean Simmons. Nel film, la Simmons recita la parte di una pazza ereditiera che irretisce Mitchum, qui nei panni di un conducente di ambulanze. Nel 1954 fece coppia con Marilyn Monroe nel romantico e avventuroso film \"La magnifica preda\" (1954), nuovamente per la regia di Preminger.\nMitchum rimase sempre scettico sul proprio successo e mantenne un atteggiamento cinico e disincantato anche durante la maturit\u00e0, sostenendo che la fama e la celebrit\u00e0 conquistate fossero dovute solo a un colpo di fortuna. Spesso sul set faceva scherzi agli attori e alle maestranze. La sua espulsione dal film \"Oceano rosso\" (1955) di William A. Wellman \u00e8 stata spesso attribuita alle sue irriverenti trovate, in particolare a uno scherzo a cui sottopose uno dei manager del film, gettandolo nella Baia di San Francisco.\nAnche se continuava ad interpretare drammi di genere criminale, il 1955 segn\u00f2 sia la sua ultima partecipazione al genere noir, sia il suo debutto come attore freelance, nel thriller \"La morte corre sul fiume\" (1955), diretto da Charles Laughton. Basato su un romanzo di Davis Grubb, il film rappresent\u00f2 una sorta di spartiacque nella sua carriera, offrendogli il ruolo di un predicatore psicopatico, che sposa la vedova di un rapinatore per cercare nella casa la refurtiva lasciata dal defunto. Il film resta uno dei thriller pi\u00f9 agghiaccianti e ricchi di suspense di quegli anni, malgrado all'uscita fosse risultato un fallimento sia dal punto di vista commerciale che da quello della critica. Se questo film fu un flop al botteghino e fu considerato un capolavoro solo decenni pi\u00f9 tardi, il melodramma di Stanley Kramer \"Nessuno resta solo\" (1955), uscito nel medesimo anno, fu un successo di pubblico; qui Mitchum interpreta un medico idealista che sposa un'infermiera senza amarla e solo per mettere in dubbio la sua moralit\u00e0 molti anni dopo.\nSubito dopo apparve per la prima volta accanto a Deborah Kerr nel dramma bellico \"L'anima e la carne\" (1957), diretto da John Huston, in cui Mitchum \u00e8 un marine disperso che naufraga su un'isola dell'Oceano Pacifico. Qui scoprir\u00e0 che l'unica abitante del luogo \u00e8 una suora, sorella Angela, anche lei rimasta sola. Lo studio dei caratteri si focalizza sulla relazione tra i due personaggi mentre lottano per sopravvivere alla natura selvaggia dell'isola, all'invasione dell'esercito giapponese e soprattutto per resistere alle tentazioni dell'amore. Il film ottenne due candidature agli Oscar 1957, come migliore attrice e miglior adattamento della sceneggiatura. Mitchum, per il suo ruolo, fu candidato ai BAFTA 1958, nella categoria miglior attore straniero.\nMitchum e Kerr recitarono ancora insieme nel film \"I nomadi\" (1960) di Fred Zinnemann, nel quale interpretano i ruoli di marito e moglie che combattono contro la Grande depressione in Australia. Il film ottenne in totale cinque candidature all'Oscar. Mitchum quell'anno ottenne il premio istituito dal National Board of Review come miglior attore. Nello stesso anno, Mitchum affianc\u00f2 Deborah Kerr, Jean Simmons e Cary Grant nella commedia \"L'erba del vicino \u00e8 sempre pi\u00f9 verde\" (1959), per la regia di Stanley Donen.\nGli anni sessanta e la maturit\u00e0.\nL'interpretazione del violento criminale Max Cady nella pellicola \"Il promontorio della paura\" (1962), lo riport\u00f2 all'attenzione del pubblico e della critica e ne riconferm\u00f2 il talento per ruoli di personaggi freddi e pericolosi. Gli anni sessanta furono per\u00f2 segnati da numerose interpretazioni minori e da opportunit\u00e0 mancate per la carriera dell'attore. .\nApparve invece nel kolossal bellico \"Il giorno pi\u00f9 lungo\" (1962), epopea dello Sbarco in Normandia, e in \"Lo sbarco di Anzio\" (1968), nella commedia musicale \"La signora e i suoi mariti\" (1964) con Shirley MacLaine, e nel western \"El Dorado\" (1966), un remake di \"Un dollaro d'onore\" (1959) di Howard Hawks, in cui Mitchum ebbe la parte dello sceriffo ubriacone che aiuta John Wayne, che nel film originale era interpretato da Dean Martin, e in \"Viva! Viva Villa!\" (1968).\nGli anni settanta.\nSi allontan\u00f2 dal suo personaggio tipico con \"La figlia di Ryan\" (1970) di David Lean. Nel film, osannato dalla critica, interpret\u00f2 Charles Shaughnessy, un mite insegnante nell'Irlanda della prima guerra mondiale. Il film fu candidato per quattro premi Oscar (vincendone due). Quell'anno fu George C. Scott a ottenere l'Oscar per \"Patton, generale d'acciaio\", un progetto che Mitchum rifiut\u00f2 proprio per poter girare \"La figlia di Ryan\".\nGli anni settanta videro Mitchum protagonista di alcuni gangster movie. In \"Gli amici di Eddie Coyle\" (1973) interpret\u00f2 un anziano gangster preso a met\u00e0 fra FBI e i suoi amici criminali. \"Yakuza\" (1975) di Sydney Pollack riprese una tipica storia noir ambientandola nel mondo della malavita giapponese. L'interpretazione del detective invecchiato Philip Marlowe in \"Marlowe, il poliziotto privato\" (1975), adattamento del romanzo \"Addio, mia amata\" di Raymond Chandler, fu apprezzata da pubblico e critica. Reinterpret\u00f2 lo stesso ruolo tre anni pi\u00f9 tardi in \"Marlowe indaga\" (1978), che il regista Michael Winner ambient\u00f2 nella Londra moderna, rendendo il film pi\u00f9 vicino al romanzo ma allo stesso tempo pi\u00f9 lontano dal suo spirito e contesto.\nGli ultimi anni.\nNel 1981 partecip\u00f2 al film \"Gli altri giorni del Condor\" e l'anno successivo interpret\u00f2 l'allenatore Delaney nel film \"Correre per vincere\" (1982), girato a Scranton (Pennsylvania) e adattato dalla commedia di Jason Miller, vincitrice nel 1973 del Premio Pulitzer.\nA partire dagli anni ottanta, si dedic\u00f2 anche alla televisione con \"Venti di guerra\" (1983), miniserie televisiva ad alto budget. L'adattamento di Herman Wouk fu trasmesso dalla ABC e vedeva Mitchum nei panni di \"Pug\" Henry, un ufficiale della Marina, sullo sfondo degli eventi che portarono al coinvolgimento degli Stati Uniti nella seconda guerra mondiale. A questo fece seguito \"Ricordi di guerra\" (1988), che seguiva l'America durante la guerra. Nello stesso anno torn\u00f2 al grande schermo come co-protagonista di Bill Murray in \"S.O.S. fantasmi\" (1988), rilettura del \"Canto di Natale\".\nNel 1991 ottenne il premio alla carriera sia dal National Board of Review e sia il Telegatto alla carriera; nel 1992 il premio Cecil B. DeMille Award. Nel 1991 partecip\u00f2 con un cameo a \"Cape Fear - Il promontorio della paura\", diretto da Martin Scorsese, remake di \"Il promontorio della paura\", diretto nel 1962 da J. Lee Thompson, in cui aveva recitato nel ruolo dell'antagonista.\nPur continuando ad apparire in diversi film negli anni novanta, come \"Tombstone\" e \"Dead Man\" di Jim Jarmusch, rallent\u00f2 gradualmente i suoi ritmi di lavoro. La sua ultima apparizione cinematografica fu in TV, con \"James Dean: Gara con il destino\".\nMor\u00ec il 1\u00ba luglio 1997 a Santa Barbara (California) per un enfisema e per le complicazioni di un tumore ai polmoni. Cremato, per sua volont\u00e0, le ceneri furono disperse nell'Oceano Pacifico.\nCarriera musicale.\nIn molti film da lui interpretati, quali \"Il vagabondo della foresta\" (1948), \"La magnifica preda\" (1954) e \"La morte corre sul fiume\" (1955), canta con la propria voce, senza ricorrere al doppiaggio di cantanti professionisti.\nDurante le riprese de \"L'anima e la carne\" (1957), girato nell'isola caraibica di Tobago, Mitchum si appassion\u00f2 al genere calypso e, influenzato dall'incontro con artisti come Mighty Sparrow e Lord Invader, nel marzo 1957 incise il disco \"Calypso - Is Like So...\". Nell'album, pubblicato dalla casa discografica Capitol Records e ispirato ai suoni e allo stile tipici del calypso, Mitchum ne adott\u00f2 anche la pronuncia e lo slang. Un anno pi\u00f9 tardi incise la canzone \"The Ballad of Thunder Road\", composta per il film \"Il contrabbandiere\". Il motivo, in stile country, raggiunse il sessantanovesimo posto nella classifica Billboard dei singoli pi\u00f9 venduti, e venne inclusa come bonus track in una riedizione di successo di \"Calypso...\".\nPur continuando a usare la propria voce per cantare nei film, Mitchum aspett\u00f2 fino al 1967 per incidere il suo secondo lavoro, \"That Man, Robert Mitchum, Sings\". Nell'album, pubblicato tramite la Monument Records di Nashville, Mitchum propose motivi country simili a \"The Ballad of Thunder Road\". Il primo singolo, \"\"Little Old Wine Drinker Me\", entr\u00f2 nella top ten delle radio country (raggiungendo il numero nove) e fu programmata anche nelle radio tradizionali (dove raggiunse il numero 96). Il successivo \"You Deserve Each Other\"\" entr\u00f2 nella classifica Billboard dei singoli country.\nVita privata.\nNel 1940 spos\u00f2 l'attrice Dorothy Spence (1919-2014) con cui rimase fino alla morte. Ebbero tre figli: James (1941), Christopher (1943) e Trini (1954).\nEra fratello dell'attore John Mitchum (1919-2001).\nRiconoscimenti.\nPremio Oscar\nDoppiatori italiani.\nNelle versioni in italiano dei suoi film, Robert Mitchum \u00e8 stato doppiato da:\nDa doppiatore \u00e8 stato sostituito da:"}
{"id": "506587", "revid": "834", "url": "https://it.wikipedia.org/wiki?curid=506587", "title": "Ganglati", "text": ""}
{"id": "506589", "revid": "709565", "url": "https://it.wikipedia.org/wiki?curid=506589", "title": "Xibe", "text": "Gli Xibe (, sibe; in cinese, \u932b\u4f2f X\u012bb\u00f3) sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese. Vivono principalmente nella regione di Xinjiang. Originariamente gli Xibe vivevano intorno al fiume Nonni. Sono uno dei nove popoli sconfitti dall'imperatore Nurhaci nella Battaglia di Gure del 1593. Furono sotto la dominazione dei Khorchin Mongoli anche quando questi furono assimilati alla Dinastia Qing.\nGli Xibe ebbero i primi contatti diretti con i cinesi quando la Dinastia cominci\u00f2 le campagne militari contro i russi. Gli Xibe diedero un notevole supporto logistico. Nel 1692 furono incorporati nelle Otto Bandiere (divisioni amministrative della Manciuria) e si stabilirono a Qiqihar e in altre citt\u00e0 della Manciuria.\nDopo aver conquistato il Turkistan Orientale, l'imperatore Qianlong presidi\u00f2 parte del territorio Xibe (1764) per difendere la nuova frontiera. Nacque la Regione Autonoma di Qapqal.\nGli Xibe nel nord-est della Cina parlano il cinese come lingua madre. In Xinjiang, i discendenti della regione di Qapqal hanno invece conservato il loro linguaggio nativo, considerato oggi un dialetto della lingua mancese. Usano l'alfabeto Xibe, una forma di alfabeto mancese revisionato.\nGli Xibe credono di essere discendenti dei Xianbei.\nLa professoressa di storia cinese Pamela Kyle Crossley del Dartmouth College, con sede ad Hanover (New Hampshire), asserisce che i Russi abbiano coniato il termine Siberia proprio per l'avvento dei Sibe/Xibe."}
{"id": "506590", "revid": "834", "url": "https://it.wikipedia.org/wiki?curid=506590", "title": "Gangl\u00f6t", "text": ""}
{"id": "506594", "revid": "78273", "url": "https://it.wikipedia.org/wiki?curid=506594", "title": "Cipriano di Cartagine", "text": ""}
{"id": "506599", "revid": "287204", "url": "https://it.wikipedia.org/wiki?curid=506599", "title": "Nastr\u00f6nd", "text": ""}
{"id": "506600", "revid": "4175", "url": "https://it.wikipedia.org/wiki?curid=506600", "title": "Prefettura di Shizuoka", "text": "Shizuoka \u00e8 una prefettura giapponese di 3.792.457 abitanti (ad ottobre 2005), con capoluogo a Shizuoka. Si trova nella regione di Chubu, sull'isola di Honsh\u016b.\nFino al 23 marzo 2010 ne hanno fatto parte anche i distretti di Fuji e Hamana, da quella data inglobati nell'attuale prefettura.\nPopolazione e citt\u00e0.\nPrincipali citt\u00e0.\ndistretti"}
{"id": "506601", "revid": "1963361", "url": "https://it.wikipedia.org/wiki?curid=506601", "title": "Southern hip hop", "text": "Il Southern hip hop, detto anche southern rap, south coast hip hop o dirty south \u00e8 l'etichetta di un genere regionale della musica hip hop che emerse nel Sud e nel Sud-Est degli USA, specialmente ad Atlanta, New Orleans, Houston, Memphis e Miami\u2014cinque citt\u00e0 che costituiscono il \"Southern Network\" (la rete del Sud) nella musica rap. \u00c8 caratterizzato da un suono \"rimbalzante\" e accattivante.\nIl southern hip hop fu una reazione alla cultura hip hop di New York e di Los Angeles e pu\u00f2 essere considerato un terzo grande genere dell'hip hop americano, dopo l'East Cost hip hop e il West Coast hip hop. Molti dei primi rapper del sud hanno pubblicato la loro musica indipendentemente o attraverso i mixtape, dopo aver incontrato difficolt\u00e0 nell'ottenere contratti con le etichette discografiche negli anni '90. All'inizio degli anni 2000, molti artisti del sud avevano raggiunto il successo nazionale e, verso lo scadere del primo decennio, le variet\u00e0 mainstream e underground dell'hip-hop meridionale divennero tra le pi\u00f9 popolari e influenti dell'intero genere.\nStoria.\nNegli anni 1980, la crescita e la diffusione della cultura hip hop da New York e dalla California spron\u00f2 le citt\u00e0 del sud degli Stati Uniti a sviluppare le rispettive scene hip hop locali. Senza un vasto mercato urbano come quello di New York e della California, le major discografiche ignorarono il sud degli States per pi\u00f9 di un decennio, costringendo gli artisti di Southern hip hop a pubblicare i loro dischi in maniera indipendente. Il mercato dei mixtape ha avuto un ruolo preponderante nel successo di molti degli artisti di Southern hip hop odierni.\nA Miami, un genere che si distingueva per i bassi pesanti, chiamato Miami bass, si svilupp\u00f2 dall'electro hop e da simili generi dance influenzati dall'hip hop, tra i maggiori esponenti furono Luther Campbell ed il suo gruppo, i 2 Live Crew. 2 Live Crew si rovinarono la reputazione con il loro album \"Nasty As They Wanna Be\" (1989), \"messo all'indice\" in Florida con conseguenze ancora pi\u00f9 gravi per i membri della band, arrestati per oscenit\u00e0, accuse poi cadute. La scena del Miami Bass che i 2 Live Crew rappresentarono all'epoca, \u00e8 semplicemente una forma di southern hip hop, il Miami Bass, con il suono da \"club\", riusc\u00ec a guadagnarsi un po' di rispetto dagli amanti dell'hip hop.\nIl primo gruppo che riusc\u00ec a dare al southern hip hop la notoriet\u00e0 degli altri sottogeneri fu the Geto Boys. La Geto Boys di Houston era formata da Willie D, Bushwick Bill, e Scarface. Houston fu la prima citt\u00e0 dopo New York e Los Angeles ad attrarre l'attenzione del mondo dell'hip hop. Le capacit\u00e0 musicali dei Geto Boy si videro gi\u00e0 nel 1989 con \"Grip It! On That Other Level\", che cattur\u00f2 l'attenzione della Def Jam Records di Rick Rubin, che si assicur\u00f2 la produzione del loro debutto nazionale, l'album del 1990 \"The Geto Boys\". Tuttavia, fu la hit del 1991, \"Mind Playin' Tricks on Me\", che permise alla band di uscire dai confini precedentemente tracciati per il southern hip hop. Le liriche grezze sulla paranoia e sulle menti perdute prov\u00f2 alla nazione che il southern hip hop era molto di pi\u00f9 che Vanilla Ice. La canzone \u00e8 considerata un classico del genere, tanto da influenzare gli artisti anche oggigiorno, come ha rimarcato Andr\u00e9 3000 degli OutKast nel 2004:\nScarface dei Geto Boys successivamente si lanci\u00f2 in una carriera solista di successo, tanto da essere soprannominato come l'originale \"King of the South\".\nDopo il successo dei Geto Boys, Houston divent\u00f2 in fretta la citt\u00e0 capofila del southern hip hop. Famosissimi gruppi come UGK (da Port Arthur, Texas) ed 8 Ball &amp; MJG (da Memphis, Tennessee) si trasferirono a Houston nei tardi anni '80. Entrambi i gruppi realizzarono dischi diventati classici del genere come l'album UGK \"Too Hard to Swallow\" (1992) e \"Comin' Out Hard\" di 8 Ball &amp; MJG (1993). Houston \u00e8 anche la citt\u00e0 natale dell'etichetta Rap-A-Lot records, la prima label di successo che pubblicava dischi di southern hip hop.\nA Memphis, gli Arrested Development pubblicarono il loro album cinque mesi dopo \"Mind Playin' Tricks on Me\". Il loro senso dell'umorismo li spinse a scegliere \"3 Years, 5 Months &amp; 2 Days in the Life Of...\" come singolo dell'LP, estremamente diverso dal Miami bass e dal gangsta rap di Houston, con le sue liriche a tema sessuale e i loro bassi pesanti, nonostante questo ottennero buone vendite e buone recensioni.\nMentre Arrested Development non furono capaci di mantenere il loro trend positivo, il loro successo prepar\u00f2 comunque il terreno all'esplosione del southern hip hop con l'arrivo a met\u00e0 decennio di artisti quali OutKast, Goodie Mob e Three 6 Mafia."}
{"id": "506602", "revid": "78273", "url": "https://it.wikipedia.org/wiki?curid=506602", "title": "Ignazio d'Antiochia", "text": ""}
{"id": "506603", "revid": "339392", "url": "https://it.wikipedia.org/wiki?curid=506603", "title": "Dirty South hip hop", "text": ""}
{"id": "506605", "revid": "486946", "url": "https://it.wikipedia.org/wiki?curid=506605", "title": "Montata lattea", "text": ""}
{"id": "506617", "revid": "38120", "url": "https://it.wikipedia.org/wiki?curid=506617", "title": "V per vendetta", "text": ""}
{"id": "506618", "revid": "1699816", "url": "https://it.wikipedia.org/wiki?curid=506618", "title": "Bokor (vud\u00f9)", "text": "Un bokor, nelle pratiche vud\u00f9, \u00e8 un \"oungan\" o una \"mambo\" che pratica magia malvagia per scopi personali.\nUna delle fatture pi\u00f9 note dei \"bokor\" \u00e8 il furto del \"petit bon ange\" (il \"piccolo angelo guardiano\") e la successiva schiavit\u00f9 sotto forma di zombi: colui che ne \u00e8 colpito appare in un primo momento morto e viene quindi seppellito. Dopo qualche giorno il \"bokor\" ritorna per prendere il corpo e per forzarlo a fare lavori manuali, in una sorta di controllo mentale.\nSecondo leggenda, lo stregone deve cavalcare all'indietro fino alla casa della vittima, recitare alcune parole magiche e \"succhiare\" da una fessura della casa l'anima della vittima, sputandola poi in un contenitore. Il giorno seguente, la vittima non si sveglier\u00e0 dal sonno e verr\u00e0 seppellita come morta; lo stregone stapper\u00e0 il contenitore, ed il \"profumo\" dell'anima risveglier\u00e0 il corpo della vittima, la quale, da quel momento, sar\u00e0 agli ordini dello stregone.\nSpesso si trova il \"bokor\" in molti racconti e leggende haitiane."}
{"id": "506619", "revid": "38120", "url": "https://it.wikipedia.org/wiki?curid=506619", "title": "V Per vendetta", "text": ""}
{"id": "506620", "revid": "339392", "url": "https://it.wikipedia.org/wiki?curid=506620", "title": "Ambrogio da Milano", "text": ""}
{"id": "506621", "revid": "38120", "url": "https://it.wikipedia.org/wiki?curid=506621", "title": "V Per Vendetta", "text": ""}
{"id": "506623", "revid": "726373", "url": "https://it.wikipedia.org/wiki?curid=506623", "title": "Mambo (vud\u00f9)", "text": "Mambo \u00e8 il termine utilizzato per descrivere una donna (in opposizione all\"'oungan\", che indica un uomo) che svolge il ruolo di sacerdote nella religione vuduista ad Haiti. Quello di mambo \u00e8 la principale carica religiosa del Vud\u00f9 e la sua responsabilit\u00e0 \u00e8 quella di conservare e tramandare rituali e canzoni e di mantenere le relazioni tra gli spiriti (i loa) e l'intera comunit\u00e0 (sebbene questa sia responsabilit\u00e0 anche della stessa comunit\u00e0). Alle sacerdotesse in questione \u00e8 affidato il compito di comunicare con tutti gli spiriti del loro lignaggio."}
{"id": "506625", "revid": "287204", "url": "https://it.wikipedia.org/wiki?curid=506625", "title": "Loa (vud\u00f9)", "text": "I Loa (anche detti \"Lwa\" o \"L'wha\") sono gli spiriti del Vodun praticata ad Haiti, Cuba, Trinidad, Benin e in altre parti del mondo. Essi svolgono il fondamentale ruolo di intermediazione fra il mondo sovrannaturale e l'uomo.\nFunzione.\nIl culto Vodun si basa sulla concezione che il creatore supremo del mondo, Bondye (in creolo haitiano \"Dio\", dal francese \"Bon Dieu\"), fosse troppo al di sopra di esso per essere direttamente coinvolto nelle vicende terrene. La funzione dei Loa \u00e8 appunto quella di intercedere negli affari umani e di mediatori con il mondo sovrannaturale.\nOgni Loa \u00e8 responsabile per un particolare aspetto della vita. Viceversa, la loro dinamica e i loro cambiamenti di personalit\u00e0 riflettono le varie possibilit\u00e0 degli aspetti della vita che presiedono.\nNel loro ruolo di intermediazione, i Loa sono direttamente riconducibili agli Orisha delle mitologie dell'Africa occidentale, e nel sincretismo proprio del Vud\u00f9 (e di altri culti afroamericani) si trovano anche a corrispondere agli angeli o ai santi del Cristianesimo. I Loa non vengono solamente pregati, ma anche serviti e accontentati con sacrifici, danze o simboli che rispecchino il gusto personale di ogni spirito.\nIl termine Loa \u00e8 difficilmente traducibile, sebbene spesso gli venga attribuito il significato di \"Misteri\" o di \"Invisibili\".\nSincretismo.\nIl Vud\u00f9 che si pratica ancora oggi in alcune zone del mondo, \u00e8 in realt\u00e0 la fusione di culti risalenti a migliaia di anni fa, con religioni pi\u00f9 moderne come il Cristianesimo.\nNonostante questo, i cristiani proibivano severamente agli schiavi di professare fedi diverse dal Cristianesimo punendo con la morte chiunque venisse considerato infedele.\nFu per questo che tra l'XVII e l'XVIII secolo i credenti del Vud\u00f9, per ingannare le autorit\u00e0, diedero al proprio culto degli elementi di sincretismo con la religione Cristiana.\nPer esempio Papa Legba \u00e8 facilmente riconducibile a Sant'Antonio e Ayizan a Santa Chiara. Perfino l'iconografia di alcuni Loa ricorda molto quella di alcune figure del Cattolicesimo, come nel caso di Erzulie Dantor la cui immagine deriva palesemente dalla Vergine Nera di Cz\u0119stochowa.\nRituali.\nL'esoterismo e il misticismo dei riti Vud\u00f9 ha portato molte persone, anche a causa di film o romanzi, a considerare il Voodo una sorta di magia nera praticata da antichi stregoni.\nLa colpa di questa disinformazione \u00e8 per\u00f2 proprio dei praticanti che fino a 30-40 anni fa, proibivano agli stranieri di assistere alle cerimonie, dando campo libero alla fantasia dei pi\u00f9 curiosi.\nNegli ultimi tempi per\u00f2 si \u00e8 deciso che tutti potessero assistere alla prima met\u00e0 dei rituali Vud\u00f9.\nPer potere invece partecipare all'intera cerimonia di invocazione dei Loa, bisogna prima sottoporsi all'iniziazione dove per sette giorni i nuovi adepti rimangono in un luogo chiuso detto Djev\u00f2 e imparano i segreti del Vud\u00f9.\nIl rito vero e proprio inizia per mano di un sacerdote detto ougan se uomo, manb\u00f2 se donna o bokor se ha scopi malvagi. Il suo compito \u00e8 quello di evocare a uno a uno tutti i Loa bevendo un liquido (la cui natura non ha importanza) e versandolo a terra intorno ad un palo sacro detto Pot\u00f2 Mitan.\nUna volta che tutti i seguaci sono entrati in comunione con gli spiriti, il sacerdote disegna per terra i Veve, disegni formati da figure geometriche che rappresentano i poteri di ogni Loa.\nSolo allora iniziano le danze e i canti che terminano solo quando tutti i partecipanti al rituale sono ormai in stato di trance. A questo punto finalmente i Loa si manifestano e \"cavalcano\", ovvero invasano i fedeli, durante il culto. \nIl Loa condiziona in bene o in male il comportamento del posseduto che esprime, in questo modo, direttamente la personalit\u00e0 del Loa.\nOgni spirito ha una sua caratteristica che lo rende immediatamente riconoscibile. Alcuni sono violenti e fanno stare male i loro \"cavalli\" (i posseduti), altri invece si limitano a manifestare la propria personalit\u00e0. Per esempio Erzulia Freda dovr\u00e0 tenere in mano uno specchio o Baron Samedi un cappello e degli occhiali da sole.\nI Loa per\u00f2 non si limitano a farsi vedere, ma chiedono anche da mangiare o da bere e alcuni sigari o sigarette. Solo quando saranno soddisfatti finalmente ascolteranno le richieste dei fedeli e, se possibile, li accontenteranno per poi uscire dal corpo in cui risiedono.\nAlcuni Loa come Ghede per\u00f2, sono pi\u00f9 ostinati e prima di lasciare il posseduto di solito chiedono ancora qualcosa al sacerdote.\nTipi di Loa.\nI Loa, un po' come le divinit\u00e0 Orisha sono molto numerosi, dalle personalit\u00e0 pi\u00f9 varie e generalmente di aspetto umanoide.\nVengono suddivisi in tre grandi classi: i Rada, positivi e protettivi verso l'uomo; i Petro, selvaggi, violenti e i Ghede, spiriti legati alla magia nera e alla fertilit\u00e0. Tra i Loa pi\u00f9 importanti si possono citare: \"Legba\" (\"Papa Legba\"), uno dei pi\u00f9 potenti, Agwe signore del mare affiancato da \"La sir\u00e8ne\" (\"La Sirena\") e \"La Baleine\" (\"La Balena\"); Ayizan, genio del commercio; Baron nei suoi vari aspetti (\"Baron Samedi, Baron Cimeti\u00e8re, Baron La Croix, Baron Kriminel\") che incarna la morte e la sessualit\u00e0; Erzulie, patrona dell'amore e della bellezza; Loco signore dei boschi e delle piante in genere; \"Zaca\", patrono dell'agricoltura; \"Azeto\", demone sotto forma di vampiro.\nCollegamenti esterni.\n\"Turismo.stile.it\", Un rito per molti e per nessuno"}
{"id": "506626", "revid": "6923", "url": "https://it.wikipedia.org/wiki?curid=506626", "title": "Partito Socialista d'Albania", "text": "Il Partito Socialista d'Albania (\"Partia Socialiste e Shqip\u00ebris\u00eb\", PSSH) \u00e8 un partito politico albanese.\nIl PSSH \u00e8 nato nel 1991, quale erede del Partito del Lavoro d'Albania (\"Partia e Pun\u00ebs e Shqip\u00ebris\u00eb\", PPSh). Attuale leader del partito \u00e8 Edi Rama.\nIl Partito dei Lavoratori d'Albania.\nIl PPSh venne fondato nel 1941 con il nome di Partito Comunista d'Albania (\"Partia Komuniste e Shqip\u00ebris\u00eb\"), cambiato poi nel 1948. Il PPSh era un partito marxista - leninista, che fece propria la visione stalinista pi\u00f9 dogmatica. Prese il potere in Albania nel 1946 e diede vita ad un sistema dittatoriale tra i pi\u00f9 repressivi del blocco Sovietico. Il PPSh fu guidato, fin dalla sua fondazione, da Enver Hoxha, che sar\u00e0 primo ministro dal 1944 al 1954 e Ministro degli esteri dal 1946 al 1953. Di fatto Hoxha sar\u00e0 considerato leader indiscusso del partito e dello Stato fino al 1985 data della sua morte. L'Albania sotto la guida di Hoxha persegu\u00ec una politica di autarchia e di isolamento internazionale.\nAlla morte di Hoxha, divenne leader albanese il suo delfino Ramiz Alia. Gli anni ottanta erano iniziati nel segno di un risveglio artistico-culturale. Alia, nonostante l'essere stato uomo d'apparato, colse la necessit\u00e0 di far uscire il paese dall'isolamento in cui l'aveva portato Hoxha. L'Albania, pertanto, riapr\u00ec relazioni diplomatiche con Italia, Grecia, Turchia e Jugoslavia. Nel frattempo, Alia favor\u00ec il confronto ed il dibattito culturale fino a quel momento vietato. Il tutto sfoci\u00f2, nel dicembre del 1990, un anno dopo la caduta del muro di Berlino, nelle manifestazioni di piazza degli studenti ai quali Alia fu costretto a concedere la costituzione di un movimento studentesco autonomo dal PSSh. Nel 1991 furono svolte le prime elezioni pluripartitiche, che videro la vittoria del PSSH, divenuto Partito Socialista d'Albania. Alia rimase al governo fino all'anno successivo, quando il Partito Democratico d'Albania, centro-destra, vinse le elezioni e port\u00f2 Sali Berisha al governo.\nIl nuovo corso.\nIl PSSH \u00e8 stato all'opposizione del governo Berisha dal 1992 al 1997. Alle elezioni del 1992, infatti, i socialisti ottennero il 25,7% dei voti, contro il 56,2% delle elezioni dell'anno precedente. Il PD, invece, ottenne il 62,1% dei voti, conquistando ben 92 seggi su 140. Alle elezioni politiche del 1996, il PSSH perse ulteriormente terreno, scendendo al 20,4% dei voti ed eleggendo appena 10 seggi. Anche il PD perse voti, ma mantenne la maggioranza assoluta dei consensi 55,5% e dei seggi, ben 122 su 140. I socialisti, per\u00f2, accusarono Berisha di imbrogli, siccome il conteggio dei voti era svolto a livello territoriale e non da un'unica commissione nazionale. Il nuovo governo a causa delle proteste di piazza dur\u00f2 in carica meno di un anno e nel 1997 si svolsero nuove elezioni.\nApprofittando del malcontento popolare il PSSH, alle elezioni del '97, ottenne il 52,7% dei voti e 101 seggi ed elesse Fatos Nano nuovo primo ministro. Le elezioni parlamentari del 2001 confermarono i socialisti al governo, che scesero al 41,5% dei voti, ma mantennero la maggioranza assoluta con 73 seggi su 140. Ci\u00f2 nonostante diedero vita ad un governo di coalizione con il Partito Socialdemocratico d'Albania (PSD) e l'Alleanza Democratica (AD).\nNel 2004, il PSSH sub\u00ec la scissione del Movimento Socialista per l'Integrazione (LSI). Alle elezioni del 2006, il PSSH ha ridotto i suoi seggi a 42, eletti tutti nella quota maggioritaria. Nel proporzionale, infatti, il PSSH ha subito un'emorragia di consensi verso PSD e LSI, che hanno rispettivamente conseguito il 12,7% (9% in pi\u00f9) ed l'8,4% dei voti. I seggi, per\u00f2, conseguiti da questi due ultimi partiti (7 e 5) non hanno compensato il calo socialista. Il PD ha, invece, ottenuto 56 seggi e con gli alleati dell\"'Aliansa p\u00ebr Liri, Drejt\u00ebsi dhe Mir\u00ebqenie\" (Alleanza Libert\u00e0, Giustizia e Solidariet\u00e0), i cui maggiori esponenti sono il \"Partito Repubblicano d'Albania\" (PR) e il \"Partito Democratico Riformato\" (PDR), ha formato il nuovo governo, guidato da Sali Berisha.\nNel 2005, il PSSH elesse quale suo leader Edi Rama, gi\u00e0 attivista contro il regime precedente e vicino al PD, che accus\u00f2, per\u00f2, durante il primo governo Berisha di aver dato vita ad un sistema clientelare ed anti-democratico. Nel 2000, Rama fu eletto sindaco di Tirana come indipendente sostenuto dal PSSH.\nAlle elezioni del 2009, il PSSH entr\u00f2 a far parte della coalizione \"Unit\u00e0 per il Cambiamento\" (Bashkimi per Ndryshim), composta insieme al PSD, al PDS e ad alcuni partiti minori. Il nuovo sistema elettorale (proporzionale su base circoscrizionale con sbarramento al 3%) fin\u00ec per favorire i due partiti maggiori PDSH e PSSH. In alcune circoscrizioni, infatti, il numero limitato di seggi in palio fece s\u00ec che, di fatto, lo sbarramento fosse superiore al 10%. L'Unit\u00e0 ottenne il 45,8% dei voti e 66 seggi, di cui ben 65 andarono al PDSH, che ottenne il 40,8% di voti su base nazionale.\nAlle politiche del 2013, i socialisti crearono la coalizione di centro-sinistra \"Alleanza per un'Albania Europea\", alla quale ha preso parte anche LSI. Il PS ottenne il 41,2% dei voti e 66 seggi. Nel complesso l'ASE ottenne 85 seggi su 140. Nel giugno del 2017 il partito raggiunse, con le elezioni, la cifra di 74 deputati al parlamento albanese."}
{"id": "506627", "revid": "899609", "url": "https://it.wikipedia.org/wiki?curid=506627", "title": "Oungan", "text": "Nella religione vud\u00f9 di Haiti, gli oungan (chiamati anche houngan o ungan) sono i sacerdoti di sesso maschile (corrispondenti alle \"mambo\", di sesso femminile). Gli \"houngan\" sono depositari della tradizione dei riti e delle canzoni sacre. Inoltre, essi hanno il compito di curare il rapporto fra la comunit\u00e0 e gli spiriti; in particolare, ciascun \"oungan\" ha la responsabilit\u00e0 di servire gli spiriti dei propri antenati."}
{"id": "506630", "revid": "33689", "url": "https://it.wikipedia.org/wiki?curid=506630", "title": "Mario Sechi", "text": "Biografia.\n\u00c8 originario di Cabras, in Sardegna. Dopo aver studiato giornalismo alla LUISS di Roma, ha iniziato la sua carriera a \"L'Indipendente\" nel 1992.\nNel 1994 viene assunto a \"il Giornale\", per il quale \u00e8 caporedattore a Genova e poi a Milano. Dall'8 settembre 2000 al 9 novembre 2001 torna in Sardegna per dirigere \"L'Unione Sarda\". Nel novembre 2001 ritorna a \"il Giornale\", dove ricopre l'incarico di vicedirettore e capo della redazione romana. Dopo sei anni, nell'ottobre del 2007 passa al settimanale \"Panorama\", sempre con l'incarico di vicedirettore e capo della redazione romana. Nell'agosto 2009 viene nominato vicedirettore di \"Libero\". Dall'8 febbraio 2010 al 9 gennaio 2013 \u00e8 stato direttore del quotidiano romano \"Il Tempo\".\nDal 2013 al 2017 \u00e8 stato commentatore del quotidiano \"Il Foglio\". Nello stesso periodo \u00e8 stato autore e commentatore fisso di Mix24, con Giovanni Minoli e Pietrangelo Buttafuoco su Radio24. Per la televisione \u00e8 stato autore e commentatore per Sunday Tabloid, programma settimanale di Rai 2. Per la stessa rete televisiva ha commentato la settimana economica di 2Next, programma settimanale di Rai 2. Ha scritto per il mensile Prima Comunicazione sui temi del giornalismo e della privacy.\nNel giugno del 2017 ha creato \"List\", un progetto giornalistico innovativo, senza pubblicit\u00e0, a pagamento, distribuito attraverso sito web, newsletter e applicazione per smartphone e tablet.\nSi occupa di politica interna e internazionale, , , , , .\nHa tenuto conferenze a Washington e Roma sulle relazioni transatlantiche in collaborazione con istituzioni internazionali. Ha partecipato all'International Visitor Program del Dipartimento di Stato Usa e al Nato Program. Sue citazioni e interviste sono state riportate, tra gli altri, da , , , .\nSechi \u00e8 un autore della Mondadori. Nell'ottobre 2012 ha pubblicato il saggio \"Tutte le volte che ce l'abbiamo fatta\".\nDal 2017 dirige \"WE \u2013 World Energy\", trimestrale del gruppo Eni sulla geopolitica dell'energia.\nDal 1\u00ba luglio 2019 \u00e8 il nuovo direttore responsabile dell'agenzia di stampa Agi, aggiungendo il nuovo incarico alle direzioni delle riviste di Eni \u00abWE \u2013 World Energy\u00bb e \u00abOrizzonti\u00bb.\nAttivit\u00e0 politica.\nAlle elezioni politiche italiane del 2013, dopo aver lasciato la carica di direttore del quotidiano, si candida con il movimento politico di Mario Monti, Con Monti per l'Italia. Ma, per il mancato raggiungimento della soglia di sbarramento della lista in Sardegna, risulter\u00e0 non eletto al Senato della Repubblica. Sechi dopo le elezioni ha scelto di tornare al giornalismo a tempo pieno."}
{"id": "506632", "revid": "74381", "url": "https://it.wikipedia.org/wiki?curid=506632", "title": "Faulkner", "text": ""}
{"id": "506633", "revid": "1803909", "url": "https://it.wikipedia.org/wiki?curid=506633", "title": "Grande angelo guardiano", "text": "Il grande angelo guardiano (in francese gros bon ange), \u00e8 una delle due parti in cui \u00e8 divisa l'anima di un uomo secondo la religione Vud\u00f9.\n\u00c8 statico e non abbandona il corpo se non dopo la morte dello stesso, per questo non \u00e8 soggetto ad influssi esterni ed \u00e8 pi\u00f9 protetto dagli influssi negativi. Secondo il Vud\u00f9, quando una persona muore \u00e8 il grande angelo a \"presentare\" la persona a Dio per il giudizio.\nContrapposto al grande angelo \u00e8 il piccolo angelo guardiano, la parte dell'anima slegata dal corpo, la quale pu\u00f2 essere rubata e/o imprigionata durante le fasi extrafisiche, e utilizzata per rendere uno zombi la persona a cui appartiene."}
{"id": "506634", "revid": "110157", "url": "https://it.wikipedia.org/wiki?curid=506634", "title": "\u017baga\u0144", "text": "\u017baga\u0144 (in Francese e Tedesco: \"Sagan\") \u00e8 una citt\u00e0 della Polonia occidentale, composta da 26.253 abitanti (censimento del 2010). \u00c8 il capoluogo del distretto di \u017baga\u0144.\nGeografia fisica.\nSituata nel voivodato di Lubusz (dal 1999), e precedentemente nel voivodato di Zielona G\u00f3ra (1975-1998), ospita il castello di Sagan al centro di un feudo appartenuto a Wallenstein, il soldato-politico della Guerra dei trent'anni.\nStoria.\nIn epoca medievale fu capitale del ducato di \u017baga\u0144, uno dei ducati della Slesia governato dai Piast slesiani. Il ducato fu costituito nel 1274 ed esist\u00e9 sotto il governo dei Piast fino al 1304, poi di nuovo dal 1322 al 1394 e dal 1413 al 1472. Fin dal 1329 fu sotto la sovranit\u00e0 della Boemia; fu acquisito dalla casata sassone dei Wettin nel 1472, prima che fosse finalmente conquistato dal re boemo nel 1549. Pass\u00f2 successivamente dalla nobilt\u00e0 boema a quella francese e nel 1742 fu annesso alla Prussia. Nel 1786 il feudo di Sagan venne comprato da Pietro Biron, duca di Curlandia, e in seguito (1843) pass\u00f2 alla figlia Dorotea, la nipote acquisita e l'amante del grande diplomatico francese Talleyrand. Un documento del Re di Prussia la proclam\u00f2 Duchessa di Sagan. In Francia esistevano un \"principe\" e un \"duca\" di Sagan. Il doppio titolo, sia Prussiano che Francese, aveva lo scopo di rendere neutrale il duca di Sagan nella Seconda guerra mondiale: il suo Castello di Valen\u00e7ay serv\u00ec come luogo per nascondere al sicuro i tesori del Louvre durante l'occupazione tedesca della Francia.\nLa cessazione ufficiale del feudo e dei titoli avvenne nel 1935. \nDal 1913 al 1934 il castello Sankt Rochusburg presso \u017baga\u0144 fu dimora della famiglia dell'artista austriaco Wolfgang Paalen.\nDurante la seconda Guerra Mondiale nel paese vennero creati lo Stalag Luft III e lo Stalag VIII C."}
{"id": "506635", "revid": "1803909", "url": "https://it.wikipedia.org/wiki?curid=506635", "title": "Piccolo angelo guardiano", "text": "Il piccolo angelo guardiano (in francese ti bon ange o petit bon ange) \u00e8 una delle due parti dell'anima secondo la religione vud\u00f9.\n\u00c8 immaginato come una particella di forza vitale che si stacca dalla massa di energia universale per entrare nel corpo di un individuo all'atto del concepimento, per abbandonarlo al momento della morte ricongiungendosi con la Divinit\u00e0. \u00c8 statico e solidale con il corpo, che abbandona, oltre che al momento della morte, durante i sogni o quando \u00e8 posseduto da un \"loa\", vale a dire nella celebrazione dei rituali mistici vuduisti, che prevedono la possessione da parte delle divinit\u00e0. Coincide con la personalit\u00e0 e la volont\u00e0 di un individuo e si sviluppa per accumulo di esperienze e sapienze. \u00c8 contrapposto al grande angelo guardiano, rispetto al quale \u00e8 pi\u00f9 soggetto agli effetti delle estasi in cui viene forzato ad una volont\u00e0 estranea, rendendo la persona uno zombi. In questi casi \u00e8 possibile proteggersi rivolgendosi a un \"houngan\" o una \"mambo\" che preparino un'apposita bottiglia chiamata vaso della testa (in francese \"pot de t\u00eate\") nella quale intrappolare il piccolo angelo guardiano evitandone quindi la cattura da parte di un \"bokor\" malintenzionato."}
{"id": "506636", "revid": "125395904", "url": "https://it.wikipedia.org/wiki?curid=506636", "title": "Lockheed P-3 Orion", "text": "Il Lockheed P-3 Orion \u00e8 un quadrimotore a turboelica per la lotta antisommergibile e per il pattugliamento marittimo, prodotto dalla Lockheed Corporation per la United States Navy e introdotto in servizio negli anni sessanta. Il velivolo fu basato sull'aereo di linea L-188 Electra ed \u00e8 facilmente riconoscibile per il lungo \"aculeo\" di coda (in inglese \"MAD boom\"), utilizzato dal rilevatore di anomalie magnetiche, un sensore utilizzato per la scoperta dei sottomarini. Negli anni il progetto ha avuto numerose modifiche al progetto originale, le cui principali hanno riguardato l'insieme dei sensori avionici di bordo. Il P-3 Orion \u00e8 tuttora in servizio con svariate marine militari nel mondo, principalmente per i ruoli di ricognizione, pattugliamento marittimo e lotta antisommergibile.\nSviluppo.\nNel maggio 1958 la Lockheed si aggiudic\u00f2 il programma per lo sviluppo di un aereo da ricognizione marittima e antisom (\"Navy Type Specification No. 146\"), indetto dalla US Navy. Il progetto presentato dalla societ\u00e0 americana si basava sul velivolo da trasporto civile quadrimotore a turboeliche L.188 Electra, tre prototipi del quale avevano gi\u00e0 effettuato il primo volo rispettivamente nel dicembre 1957, febbraio e aprile 1958. Il terzo prototipo dell'Electra venne utilizzato quale primo esemplare sperimentale dell'Orion, mentre il primo vero prototipo del P-3, designato YP3V-1 ed equipaggiato con l'intera componente elettronica di missione, ha effettuato il primo volo nel novembre 1959.\nTecnica.\nStruttura.\nIl P-3 si caratterizzava per il medesimo impianto propulsivo dell'Electra, costituito da 4 turboeliche Allison 5O1D13 da cavalli, una fusoliera pi\u00f9 corta di 2,13\u00a0m, una capacit\u00e0 di combustibile maggiorata ( litri contro ), un'apposita estensione caudale per l'alloggiamento del MAD, il rilevatore di anomalie magnetiche, ed un equipaggio di 12 uomini. Il carico bellico era alloggiato dentro un apposito vano anteriore, al di sotto della fusoliera, in aggiunta al quale erano disponibili 10 punti d'attacco esterni.\nLa componente avionica di missione rappresentava un sostanziale salto tecnologico rispetto al P-2 Neptune e si caratterizzava per una peculiarit\u00e0, mantenuta per l'intera produzione: l'adozione di un radar di ricerca a doppia antenna (per consentire una copertura a 360\u00b0), una alloggiata in apposito radome nel muso del velivolo e l'altra in un radome posteriore, alloggiata nella struttura caudale del MAD.\nLa cellula e le disposizioni interne sono rimaste invariate per l'intera gamma di produzione del velivolo, comprese le varianti. Dietro la cabina di pilotaggio si trova la sezione operativa concentrata in tre compartimenti ubicati al centro della fusoliera. Dal muso alla coda troviamo il vano adibito alle console del TACCO (TACtical COordinator), destinato a supervisionare tutte le informazioni provenienti dai vari sensori e valutare il grado delle varie minacce, e dell'operatore addetto alla navigazione e alle comunicazioni (NAV/COMM), entrambe dotate di obl\u00f2 di osservazione. Segue il vano della stazione dei sensori non acustici e quindi di quello delle due console per i sensori acustici (boe sonore). Proseguendo verso la coda si trova il vano per l'alloggiamento del sistema di lancio delle boe acustiche, il vano per l'osservazione con 2 posti laterali e relativi obl\u00f2 a bolla, una sezione per i servizi e il vano destinato al riposo dell'equipaggio, fornito di piccola cucina con tavolo a quattro posti e cuccette.\nL'equipaggio \u00e8 composto da un pilota, un co-pilota e un tecnico di volo, tre operatori addetti alle console dei sensori, un tecnico per il MAD, un operatore per le boe acustiche e le armi, designato ORD (da \"\"Ordnance\"=munizioni), un tecnico addetto ai sistemi di piattaforma IFT (\"In-Flight Techinician\"). Il velivolo dispone comunque dello spazio per alloggiare un secondo equipaggio di 13 uomini.\nArmamento.\nL'armamento \u00e8 alloggiato in un apposito vano ubicato al di sotto della fusoliera, tra la cabina di pilotaggio e l'ala, ed \u00e8 dotato di 8 punti di aggancio, a cui si aggiungono altri 10 piloni subalari e ventrali.\nL'armamento trasportabile internamente comprende bombe Mk.82 e 83, mine navali Mk.25, 36, 52, 55, 56, e siluri antisom Mk.46 e 50, mentre ai punti d'attacco esterni possono essere trasportati mine navali, bombe, razzi e missili antinave di tipo diverso, fra cui l'AGM-84 Harpoon e lo SLAM. Il sistema di lancio delle boe acustiche e dei fumogeni comprende una serie di tubi di espulsione (SLT, \"Sonobuoy Launch Tube\"\") accessibili soltanto dall'esterno per boe \"A\", e quattro caricabili dall'interno, di cui 3 per boe \"A\" e \"B\" ed un quarto di maggiori dimensioni per gli artifizi pirotecnici.\nComplessivamente l'Orion \u00e8 in grado di trasportare 84 boe acustiche (fra cui sistemi omnidirezionali AN/SSQ-36, -41A, -41B, -47B, -50A/B, -53/A, -57A, -62, -71 e direzionali Mk.73 e Mk.82), oltre a boe per le comunicazioni subacquee.\nCon la nuova codificazione dei velivoli adottata dalla US Navy nel settembre 1962, il velivolo di serie della prima versione, denominata P3V-1, venne ridesignato P-3A, cui seguirono le altre due versioni di base B e C, le varianti ammodernate di quest'ultima, denominate Update I, II, II.5, III e le versioni specializzate e sviluppate ad hoc per i singoli utilizzatori (vedere altre sezioni).\nLa produzione del velivolo in California si \u00e8 conclusa nel 1991, ed \u00e8 stata successivamente trasferita in Georgia, dove si \u00e8 definitivamente conclusa con la consegna dei velivoli coreani.\nVersioni.\nVersioni minori.\nTra i numerosi sottotipi del P-3, sono da citare almeno:"}
{"id": "506643", "revid": "120427790", "url": "https://it.wikipedia.org/wiki?curid=506643", "title": "Branco (calciatore)", "text": "Caratteristiche tecniche.\nGiocatore.\nGiocava come laterale sinistro. Era dotato di un tiro molto potente, spesso sfruttato nei calci di punizione, dove riusciva a imprimere al pallone traiettorie a effetto.\nCarriera.\nGiocatore.\nClub.\nSi form\u00f2 calcisticamente nel Guarany di Bag\u00e9, squadra della sua citt\u00e0 natale, e nell'Internacional di Porto Alegre; venne ingaggiato nel 1982 dalla Fluminense, con cui esord\u00ec in massima divisione brasiliana nella stagione 1983: la sua prima annata in prima categoria lo vide scendere in campo per 9 volte, durante le quali riusc\u00ec a segnare un gol, il 19 febbraio contro il Tiradentes; quattro giorni dopo, il 23 febbraio, fu espulso per la prima volta, nella gara con il CSA. Nel 1984 vince il campionato nazionale, giocando da titolare per un totale di 21 partite.\nNel 1985 disput\u00f2 il suo ultimo torneo completo con il Fluminense: 16 presenze, senza gol. Nel 1986 inizi\u00f2 la sua esperienza europea tra le file del Brescia, in Italia; con la \"Leonessa\" gioc\u00f2 due stagioni, per un totale di 50 presenze. Venne poi ingaggiato dal , club portoghese dove vinse il campionato 1989-90 e la Supercoppa di Portogallo nel 1990. Nel novembre dello stesso anno \u00e8 acquistato dal Genoa, dove raggiunse una storica qualificazione alla coppa UEFA per la compagine rossoblu al termine della stagione. Una sua rete segnata su punizione in un derby venne raffigurata in numerose cartoline natalizie che i genoani spedirono ai sampdoriani per sbeffeggiarli\nLascia il \"Grifone\" nel 1993 per proseguire la carriera tornando in patria, tra le file del Gremio, del Fluminense, del Flamengo e dell'Internacional. Queste sono tutte esperienze di una sola stagione di durata. Dopo quattro anni in Brasile, Branco torn\u00f2 in Europa, in Inghilterra tra le file del Middlesbrough. In Inghilterra rimase due stagioni, retrocedendo nella prima annata in Football League Championship, la seconda divisione inglese.\nBranco decise di tornare in patria al Mogi Mirim nel 1997, ma il New York MetroStars lo convince sempre nello stesso anno a tentare l'avventura americana. L'esperienza negli Stati Uniti sar\u00e0 breve, con sole undici presenze ed un gol, tornando gi\u00e0 l'anno successivo alla Fluminense dove chiuder\u00e0 la carriera.\nNazionale.\nIn nazionale ha collezionato 72 presenze e 9 gol. Ha giocato titolare nella sua nazionale per tre Mondiali, quelli del 1986, del 1990 e del 1994. Con i verde-oro vince la Copa Am\u00e9rica 1989 organizzata proprio in Brasile.\nIl 20 giugno 1990, con un fortissimo tiro su calcio di punizione, mand\u00f2 all'ospedale per forte trauma cranico un giocatore della Nazionale scozzese, Murdo MacLeod, che, schierato in barriera, aveva tentato di colpire il pallone di testa. Nella Copa Am\u00e9rica 1991, con la sua nazionale si classific\u00f2 al secondo posto dietro l'Argentina. Ai Mondiali 1994 segn\u00f2 un gol su punizione nel quarto di finale tra Brasile e Paesi Bassi e mise a segno il terzo rigore della serie brasiliana nella finale contro l'Italia."}
{"id": "506644", "revid": "287204", "url": "https://it.wikipedia.org/wiki?curid=506644", "title": "Claudio Ibrahim Vaz Leal", "text": ""}
{"id": "506646", "revid": "131358", "url": "https://it.wikipedia.org/wiki?curid=506646", "title": "Mondiali di calcio 1994", "text": ""}
{"id": "506647", "revid": "838137", "url": "https://it.wikipedia.org/wiki?curid=506647", "title": "Jina", "text": ""}
{"id": "506649", "revid": "1123126", "url": "https://it.wikipedia.org/wiki?curid=506649", "title": "Diocesi di Zamora", "text": ""}
{"id": "506651", "revid": "92723", "url": "https://it.wikipedia.org/wiki?curid=506651", "title": "Diocesi di Zamora (Spagna)", "text": "La diocesi di Zamora (in latino: \"Dioecesis Zamorensis\") \u00e8 una sede della Chiesa cattolica in Spagna suffraganea dell'arcidiocesi di Valladolid. Nel 2020 contava 145.700 battezzati su 148.083 abitanti. \u00c8 retta dal vescovo Fernando Valera S\u00e1nchez.\nTerritorio.\nLa diocesi comprende la provincia di Zamora, in Spagna. Confina a nord con le diocesi di Le\u00f3n ed Astorga, a ovest con la diocesi di Bragan\u00e7a-Miranda (Portogallo), a sud con la diocesi di Salamanca ed a est con l'arcidiocesi di Valladolid.\nSede vescovile \u00e8 la citt\u00e0 di Zamora, dove si trova la cattedrale di Santa Maria Maddalena.\nIl territorio si estende su 6.984\u00a0km\u00b2 ed \u00e8 suddiviso in 303 parrocchie, raggruppate in 10 arcipresbiterati:\nStoria.\nSebbene alcuni storici attribuiscano alla diocesi origini anteriori, probabilmente fu eretta nel X secolo, epoca a partire dalla quale si trovano riscontri certi.\nNel 986 Zamora fu conquistata dagli arabi e la sede vescovile fu soppressa.\nFu ristabilita nel 1121, dopo la \"Reconquista\" cristiana. Nell'epoca del ristabilimento della sede, la diocesi fu oggetto di una controversia tra gli arcivescovi di Toledo e quelli di Braga. Entrambi reclamavano Zamora come propria suffraganea. Papa Callisto II decise allora di rendere la diocesi esente da giurisdizione metropolitana, ma gi\u00e0 verso la met\u00e0 del secolo papa Eugenio III riconobbe le rivendicazioni degli arcivescovi di Braga, confermate anche dai suoi successori.\nNel 1151 si inizi\u00f2 la costruzione della cattedrale romanica, sormontata da un'originale cupola bizantina e consacrata nel 1174.\nNel primo quarto del XIII secolo papa Innocenzo III assegn\u00f2 la diocesi come suffraganea della sede metropolitana di Santiago di Compostela, poich\u00e9 anticamente era stata suffraganea di M\u00e9rida, da cui Santiago faceva discendere il rango metropolitico.\nNel 1797 fu istituito il seminario diocesano, dedicato a sant'Atilano. Il seminario derivava da un collegio fondato nel 1712 e affidato ai padri gesuiti, che erano stati espulsi nel 1767.\nIn seguito al Concordato del 1851, il 4 luglio 1857 la diocesi entr\u00f2 a far parte della nuova provincia ecclesiastica dell'arcidiocesi di Valladolid.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 148.083 persone contava 145.700 battezzati, corrispondenti al 98,4% del totale."}
{"id": "506655", "revid": "14002", "url": "https://it.wikipedia.org/wiki?curid=506655", "title": "Diocesi di Oviedo", "text": ""}
{"id": "506656", "revid": "22166", "url": "https://it.wikipedia.org/wiki?curid=506656", "title": "Diocesi di Calahorra y La Calzada", "text": ""}
{"id": "506658", "revid": "124227543", "url": "https://it.wikipedia.org/wiki?curid=506658", "title": "Hip hop africano", "text": "La musica rap divent\u00f2 popolare in Africa gi\u00e0 dai primi anni 1980 grazie alla diffusione dell'influenza statunitense. Il primo gruppo hip hop africano furono i Black Noise, sudafricani di Citt\u00e0 del Capo, che iniziarono la loro attivit\u00e0 come writer e ballerini di break dance, per poi iniziare con l'MCing all'incirca nel 1989. L'apartheid che all'epoca dominava il Sud Africa, cerc\u00f2 di impedire la diffusione del rap per l'aiuto che dava alla lotta per l'uguaglianza tra le etnie presenti sul territorio sudafricano. Successivamente, il governo rese legale l'hip hop nel 1993, permettendo la programmazione di musica rap in radio e di video del medesimo genere in TV.\nNel 1985 il rap raggiunse il Senegal, paese francofono dell'Africa Occidentale. Alcuni dei primi rapper senegalesi furono MC Lida, MC Solaar e Positive Black Soul, che mescolavano rap al Mbalax, un tipo di musica suonata nell'Africa occidentale da secoli. Durante la fine degli anni '80 e l'inizio degli anni '90 il rap inizi\u00f2 ad essere sempre pi\u00f9 conosciuto in tutta l'Africa, ogni regione presenta comunque un proprio definito stile musicale, cos\u00ec elementi di rap possono trovarsi anche nel Kwaito, un nuovo genere basato sulla house music, sviluppato in Sud Africa durante gli anni '90."}
{"id": "506661", "revid": "1896393", "url": "https://it.wikipedia.org/wiki?curid=506661", "title": "Unione di Lublino", "text": "L'Unione di Lublino fu un atto politico siglato a Lublino, in Polonia, il 4 luglio 1569, col quale fu sancita la fusione del Regno di Polonia e del Granducato di Lituania in un'unica realt\u00e0 statale che prese il nome di Repubblica dei due Popoli o Confederazione polacco-lituana. Il nuovo stato fu governato da un monarca elettivo che assunse l'eredit\u00e0 dei sovrani polacchi e dei granduchi lituani, affiancato da un Senato e un parlamento detto \"Camera dei deputati della Polonia\". L'Unione di Lublino rappresent\u00f2 l'evoluzione della precedente unione personale fra domini polacchi e lituani e fu resa necessaria dalla pericolosa posizione della Lituania nelle guerre con la Russia.\nRiconosciuta come evento cruciale nella storia di molte nazioni, l'Unione di Lublino \u00e8 stata osservata e valutata in maniera diversa da molti storici. Alcuni studiosi polacchi hanno esaltato i suoi aspetti positivi, enfatizzandone i tratti di creazione politica volontaria e pacifica e il ruolo fondamentale nella diffusione dell'avanzata cultura polacca. Altri, come Pawe\u0142 Jasienica, hanno messo in rilievo come l'Unione abbia distolto la Polonia dal consolidamento ad occidente della propria influenza (Slesia e Pomerania governate da rami cadetti della dinastia Piast) rivolgendosi ad oriente per difendere la debole situazione della Lituania su quel fronte. Gli storici lituani sono stati invece pi\u00f9 critici nei confronti di questo atto, sottolineando la posizione predominante della Polonia all'interno dell'Unione. La storiografia ufficiale sovietica, per mezzo dei suoi storici inclini a seguire le direttive \"politiche\", allo scopo di giustificare, l'invasione della Polonia nel '39 e la conseguente occupazione dei territori orientali, ha cercato di accreditare la versione secondo la quale la Confederazione non fosse altro che oppressione per le vaste masse di contadini e classi pi\u00f9 povere. \u00c8 anche vero che le condizioni di questi ceti non erano poi peggiori di quelle dei contadini del principato di Moscovia. Va comunque ricordato che con tutti i limiti e le critiche possibili, la Confederazione fu il primo tentativo riuscito di unione tra popoli slavi. In un certo momento della sua storia venne considerata la possibilit\u00e0 di far assurgere l'Ucraina a stato confederato col nuovo nome di Repubblica dei tre Popoli.\nStoria.\nAntefatti.\nLa firma del trattato rappresent\u00f2 il frutto di una lunga discussione che vide in primo piano i magnati lituani, spaventati dalla prospettiva di perdere gran parte del loro potere. Secondo i piani, infatti, l'Unione avrebbe equiparato di fronte alla legge il loro status e quello della bassa nobilt\u00e0, di gran lunga pi\u00f9 numerosa, ma la contingenza storica non consentiva alla Lituania grandi spazi di manovra: la minaccia di una sconfitta totale contro la Russia nella guerra di Livonia e la conseguente prospettiva dell'incorporazione nello stato moscovita si faceva sempre pi\u00f9 concreta. Da parte sua, la Polonia non era disposta ad offrire aiuto ai lituani senza poter chiedere nulla in cambio. Il re di Polonia Sigismondo II Augusto, col sostegno della nobilt\u00e0 (la \"szlachta\"), cominci\u00f2 a premere a favore dell'unione.\nIl parlamento del 1569.\nIl parlamento (\"Camera dei deputati della Polonia\") si riun\u00ec nel gennaio 1569 presso la citt\u00e0 polacca di Lublino, ma non raggiunse alcun accordo. In segno di protesta contro le pressioni polacche a favore della firma del trattato, i Lituani, guidati da Mikolaj \"Rudy\" Radziwill, voivoda di Vilna, lasciarono Lublino il 1\u00ba marzo, temendo che Sigismondo avrebbe concluso da s\u00e9 la trattativa.\nIl 26 marzo il re assecond\u00f2 le pressioni della szlachta e ordin\u00f2 l'annessione alla Polonia delle regioni di Podlachia, Volinia, Podolia e Kiev, territori della Lituania meridionale gi\u00e0 controllati dalla corona polacca. Si trattava di una porzione significativa del territorio lituano, corrispondente ad oltre met\u00e0 dell'odierna Ucraina. I Lituani dovettero tornare sotto il comando di Jan Hieronimowicz Chodkiewicz (padre di Jan Karol Chodkiewicz) e portarono avanti i negoziati continuando ad opporsi fermamente all'ipotesi di annessione totale del granducato alla corona polacca, come voleva la szlachta, e sostenendo il progetto di uno stato federale. Il 28 giugno le ultime resistenze furono vinte e il trattato fu firmato dal re il 4 luglio successivo.\nGli effetti dell'Unione.\nConseguenze militari.\nLa Polonia offr\u00ec subito il proprio aiuto militare alla Lituania, alle prese con la guerra di Livonia, ma non restitu\u00ec i territori annessi prima dell'unione, malgrado la confederazione sfumasse di molto il significato dei confini fra i due stati. La Lituania fu comunque costretta a riconoscere alla Polonia l'annessione di Podlachia, Volinia, Podolia e Kiev.\nConseguenze politiche.\nL'Unione di Lublino rappresent\u00f2 il pi\u00f9 grande successo di re Sigismondo, ma anche il suo pi\u00f9 grande fallimento. Pur avendo dato vita alla pi\u00f9 grande realt\u00e0 statale di tutta l'Europa del tempo, Sigismondo fall\u00ec nell'agevolare le riforme necessarie a fondare un sistema politico efficiente. Egli sperava di rafforzare la monarchia grazie al supporto della bassa nobilt\u00e0 e di bilanciare allo stesso tempo il potere di questi ultimi e dei magnati, ma non vi riusc\u00ec. Sebbene l'intera aristocrazia della Confederazione fosse dichiarata formalmente uguale in termini di legge, il potere politico rest\u00f2 essenzialmente nelle mani dei magnati e non fu per niente indebolito: essi riuscirono sistematicamente a corrompere o asservire i propri \"fratelli minori\". Allo stesso tempo, il potere della Corona avrebbe continuato a scemare inesorabilmente: mentre gli stati vicini si sarebbero sempre pi\u00f9 evoluti in monarchie assolute forti e accentrate, la Confederazione sarebbe scivolata in una condizione di anarchia politica che ne avrebbe messo a rischio la stessa esistenza.\nL'Unione di Lublino determin\u00f2 la fusione delle due entit\u00e0 statali di Polonia e Lituania, ma su molti fronti esse mantennero significativi livelli di autonomia: disponevano ciascuna di un proprio esercito, una tesoreria, un corpo di leggi e di organi amministrativi. Sebbene l'Unione dichiarasse i due Paesi uguali e di pari dignit\u00e0, la Polonia, pi\u00f9 vasta e culturalmente pi\u00f9 vivace, avrebbe assunto ben presto un ruolo dominante.\nUna differenza che fu evidente gi\u00e0 nella rappresentativit\u00e0 delle due nazioni in seno alla Camera dei deputati della Polonia: a causa dei diversi livelli di popolazione, i deputati polacchi superavano quelli lituani in rapporto di 3:1.\nI promotori dell'Unione di Lublino si aspettavano che Lituania e Polonia fossero legate fra loro in maniera pi\u00f9 stretta di quanto fossero in realt\u00e0. Il Secondo statuto di Lituania, del 1566, rimaneva ancora in vigore e molte delle sue disposizioni differivano in modo sostanziale dai dettami dell'Unione di Lublino. Anche il Terzo statuto di Lituania, adottato nel 1588, contrastava con molti dei punti previsti dall'Unione.\nLa nobilt\u00e0 polacca consider\u00f2 gli statuti lituani incostituzionali, poich\u00e9 in sede di ratifica dell'Unione di Lublino era stato stabilito che nessuna legge avrebbe potuto andare in contrasto con essa. Altrettanto dichiaravano gli Statuti, che tra l'altro continuarono ad essere adoperati anche in quelle regioni che la Polonia aveva annesso poco prima della firma dell'Unione. Questi definivano incostituzionali le leggi emanate in conflitto con essi, dando avvio ad una serie di controversie giuridiche che sarebbero durate molti anni.\nI tentativi di limitare il potere dei magnati lituani (specialmente la famiglia Sapieha) e di unificare il corpo di leggi della Confederazione portarono alla nascita del movimento detto koekwacja praw, che culmin\u00f2 nelle Riforme koekwacja alle elezioni parlamentari del maggio-giugno 1697. Queste furono confermate nell'aprile 1698 nel documento \"Porz\u0105dek s\u0105dzenia spraw w Trybunale Wielkiego Ksi\u0119stwa Litewskego\"\nConseguenze culturali.\nNella vita culturale e sociale, la lingua polacca e la religione cattolica divennero presto dominanti per la nobilt\u00e0 rutena, gran parte della quale era inizialmente di lingua rutena e religione Greco-ortodossa. Ma i sudditi comuni, specialmente i contadini, continuarono a parlare i loro idiomi e a professare la religione ortodossa, determinando, nelle aree lituane e rutene della Confederazione, una sempre maggiore distanza fra le classi sociali pi\u00f9 povere e la nobilt\u00e0.\nAlcuni magnati ruteni continuarono a resistere ai tentativi di \"polonizzazione\" rimanendo incrollabilmente fedeli al cristianesimo ortodosso e facendo generose elargizioni alle chiese di rito greco e alle scuole rutene. Tuttavia, le tendenze alla polonizzazione furono pi\u00f9 forti e nel giro di poche generazioni portarono quasi tutta la nobilt\u00e0 rutena nell'orbita della cultura polacca.\nLe divergenze religiose avevano trovato un parziale compromesso con la Chiesa uniate, di liturgia bizantina, ma che riconosceva la supremazia papale.\nL'Unione di Lublino rest\u00f2 in vigore fino al 1791, quando fu superata dalla Costituzione del 3 maggio: la Confederazione fu trasformata in uno stato unitario dal re Stanislao II Augusto Poniatowski.\nLe insurrezioni dei cosacchi e gli interventi militari stranieri determinarono nel 1795 la spartizione della Polonia ad opera di Russia, Prussia ed Austria-Ungheria. L'Unione di Lublino fu soppressa durante la vigenza dell'Unione di K\u0117dainiai."}
{"id": "506662", "revid": "287204", "url": "https://it.wikipedia.org/wiki?curid=506662", "title": "Marta Kubisova", "text": ""}
{"id": "506665", "revid": "1791", "url": "https://it.wikipedia.org/wiki?curid=506665", "title": "Rumore 1/f", "text": ""}
{"id": "506673", "revid": "1543377", "url": "https://it.wikipedia.org/wiki?curid=506673", "title": "Erik Olin Wright", "text": "Si \u00e8 occupato principalmente della definizione e della rilevanza del concetto di \"classe sociale\" in una prospettiva neomarxista. La sua opera maggiore \u00e8 \"Class Counts\" (Cambridge University Press, 1997), dove esamina alla luce delle proprie teorie un largo ventaglio di dati empirici provenienti da alcuni paesi industrializzati, tra cui gli Stati Uniti. Ha insegnato all'Universit\u00e0 del Wisconsin-Madison."}
{"id": "506676", "revid": "83531", "url": "https://it.wikipedia.org/wiki?curid=506676", "title": "T\u014dt\u014dmi", "text": " \u00e8 una delle vecchie province del Giappone situata nell'area poi diventata parte occidentale della prefettura di Shizuoka.\nL'antica citt\u00e0 castello era presso Iwata ma nell'epoca Sengoku il centro fu spostato a Hamamatsu.\nT\u014dt\u014dmi era inizialmente controllata dal clan Imagawa e successivamente pass\u00f2 sotto il controllo di Tokugawa Ieyasu."}
{"id": "506678", "revid": "1318658", "url": "https://it.wikipedia.org/wiki?curid=506678", "title": "Arrondissement di Mende", "text": "L\"arrondissement\" di Mende \u00e8 un \"arrondissement\" dipartimentale della Francia situato nel dipartimento della Loz\u00e8re, nella regione dell'Occitania.\nStoria.\nFu creato nel 1800, sulla base dei preesistenti distretti. Nel 1926 vi fu integrato l'arrondissement soppresso di Marvejols.\nComposizione.\nL\"arrondissement\" \u00e8 composto da 135 comuni raggruppati in 18 cantoni:"}
{"id": "506679", "revid": "125980227", "url": "https://it.wikipedia.org/wiki?curid=506679", "title": "Xena - Principessa guerriera", "text": "Xena - Principessa guerriera (\"Xena: Warrior Princess\") \u00e8 una serie televisiva neozelandese e statunitense di ambientazione fantasy mitologico. Prodotta dal 1995 al 2001, nacque come spin-off della serie \"Hercules\".\nFantasy storico ambientato nell'antica Grecia (pur ricca di anacronismi e imprecisioni), la serie narra le avventure di Xena (gi\u00e0 personaggio antagonista ma infine alleata di Hercules nell'omonima serie, interpretata da Lucy Lawless), una signora della guerra pentita, in viaggio per redimere i propri peccati passati. Xena \u00e8 accompagnata nei suoi viaggi da Olimpia (Ren\u00e9e O'Connor), una giovane donna che diventa la sua migliore amica e la sua alleata pi\u00f9 fidata. La serie \u00e8 stata girata in Nuova Zelanda.\nTrama.\nLa serie prende in prestito liberamente nomi e temi da varie mitologie di tutto il mondo, principalmente dalla mitologia greca, adattandoli per soddisfare le necessit\u00e0 della trama. Figure storiche ed eventi reali fanno numerose apparizioni, e ai personaggi principali sono spesso attribuite risoluzioni di importanti situazioni storiche; queste comprendono un incontro con Omero (prima che diventasse famoso; infatti Olimpia incoraggia le sue aspirazioni di cantore), la caduta di Troia e la cattura di Giulio Cesare da parte dei pirati, con Xena che interpreta il capo dei pirati. La cronologia storica non \u00e8 per\u00f2 rispettata e nella narrazione si verificano frequenti anacronismi: se Olimpia e Xena avessero davvero vissuto queste avventure dovrebbero avere pi\u00f9 di 1000 anni (a partire dalla Guerra di Troia intorno al 1200 a.C. fino a Cesare nel I secolo a.C.). Questo originale miscuglio di ere e l'amalgama di elementi mitologici e storici permisero alla serie di diventare un vero e proprio cult negli anni novanta.\nIl telefilm \u00e8 un intreccio di stili, che vanno dal musical alla commedia. Nonostante ambientata in tempi antichi, i temi della serie sono essenzialmente moderni: assumersi le responsabilit\u00e0 per le azioni malvagie compiute in passato, il valore di una vita umana, la libert\u00e0 personale, il sacrificio e l'amicizia. Il contesto fantastico flessibile della serie ospitava una considerevole variet\u00e0 di stili, incluso un originale episodio musical. Nonostante lo show spesso proponga dilemmi etici come la moralit\u00e0 del pacifismo, la storia raramente cerca di dare una soluzione univoca.\nProduzione.\nI produttori di \"Xena - Principessa guerriera\" avevano inizialmente scelto Vanessa Angel come protagonista, ma a causa di un'influenza l'attrice non pot\u00e9 partire per la Nuova Zelanda, dove veniva girata la serie; per questo motivo scelsero di dare il ruolo a Lucy Lawless, che per\u00f2 era gi\u00e0 apparsa in \"Hercules\" nel ruolo di una certa Lyla nell'episodio \"Hercules e i centauri\" (1x06) e poi in \"Hercules e le donne amazzoni\" (primo film tv della serie madre); per rimediarvi i produttori le tinsero i capelli di nero e rivelarono in seguito, durante la serie, che Xena aveva diverse sosia (tutte interpretate ovviamente dalla Lawless) tra le quali vi era anche, appunto, Lyla.\nL'episodio pilota di Xena si compone di tre parti che corrispondono in realt\u00e0 a tre episodi della prima mini-stagione della serie-madre \"Hercules\".\nIn aggiunta a Xena e Olimpia, la serie mostra anche un grande assortimento di personaggi ricorrenti, inclusi gli avversari Marte (Kevin Tod Smith) e Callisto (Hudson Leick), e gli amici fidati Autolico (Bruce Campbell) e Corilo (Ted Raimi).\nTra le guest stars che hanno preso parte alla serie vi sono alcuni volti noti del cinema e della tv: Tony Todd, Melinda Clarke, Shiri Appleby, Victoria Pratt, Claudia Black e Selma Blair, John d'Aquino.\nEpisodi.\nLa serie \u00e8 andata in onda dal 1995 al 2001 e durante le varie stagioni ci sono stati dei crossover con la serie \"Hercules\". Lucy Lawless \u00e8 apparsa in quattro episodi di \"Hercules\": \"Hercules e il centauro impazzito\" (2x05) - recitando per\u00f2 qui nel ruolo di Lyla -, \"Hercules e la Principessa Nemica\" (1x09), \"Hercules e la Sfida\" (1x12) e \"Hercules e la Bestia Feroce\" (1x13). Kevin Sorbo, l'attore che interpreta Hercules, ha invece partecipato a due soli episodi di \"Xena - Principessa guerriera\", ovvero: \"Xena, Hercules e Prometeo\" (1x08) e \"Xena e la fine di Giunone e Giove\" (5x12).\nCicli di storie.\nSebbene le prime stagioni avessero episodi a s\u00e9 stanti, dove il conflitto era generalmente risolto entro la fine dell'episodio, la seconda stagione segn\u00f2 un cambiamento dell'atmosfera quando la serie inizi\u00f2 ad adottare i cicli di storie che potevano occupare una stagione o pi\u00f9.\nLe amazzoni.\nNel suo passato guerriero, Xena \u00e8 stata responsabile di aver separato le amazzoni. Esse erano originariamente una nazione unita e potente, ma Xena fece s\u00ec che si spaccassero in piccole fazioni e si disperdessero per il mondo. Per questo, molte amazzoni non si fidano di Xena, nonostante rispettino le sue abilit\u00e0 di guerriera. Olimpia, al contrario, durante il suo primo incontro con una trib\u00f9 amazzone (\"Xena e la lotta tra centauri e amazzoni\") si lancia su un'amazzone chiamata Terreis per proteggerla da una pioggia di frecce. Nonostante Terreis stesse gi\u00e0 morendo, fu impressionata dal coraggio di Olimpia e le diede il diritto di casta. Si scopre poi che Terreis era la prossima in linea diretta a governare sulla sua trib\u00f9 e, dando a Olimpia il diritto di casta, fa s\u00ec che Olimpia diventi effettivamente una principessa amazzone.\nQuesto incontro fortuito porta all'accettazione di Olimpia tra le amazzoni. Sebbene Olimpia decida di continuare a seguire Xena nelle sue avventure, \u00e8 occasionalmente chiamata dalle sue sorelle Amazzoni in periodi di necessit\u00e0 o per adempiere ai suoi doveri di principessa.\nIl \"Ciclo di Dahak / la spaccatura\".\nIl pi\u00f9 unico dei cicli di storie della serie coinvolgeva il dio Dahak, un cattivo creato appositamente per la serie. Nell'episodio \"Xena contro il testimone di Dahak\" della terza stagione, Olimpia incontra un gruppo di discepoli religiosi che adorano l'\"unico vero dio\". Attratta dalla loro apparente devozione, Olimpia li segue al loro tempio, ma la sua curiosit\u00e0 porta alla tragedia quando scopre che la religione di questo dio (Dahak) \u00e8 fondata sulla morte e sulla distruzione. Olimpia \u00e8 attirata l\u00ec a causa della sua innocenza e, quando \u00e8 convinta con l'inganno a uccidere una persona, completa un rituale oscuro che la ingravida del figlio di Dahak.\nLa gravidanza di Olimpia (\"Xena e la Speranza di Olimpia\") \u00e8 innaturale. Xena riconosce il bambino per quello che \u00e8 e insiste che deve essere ucciso appena nato. Olimpia, per\u00f2, \u00e8 sopraffatta da istinti materni e chiama sua figlia Speranza perch\u00e9 crede che sia quello che la bambina rappresenta. Dopo averla data alla luce, Olimpia inganna Xena convincendola di aver buttato Speranza da un dirupo, quando invece l'aveva messa in un cesto e abbandonata su un fiume. Questa mancanza di fiducia d\u00e0 inizio a quello che molti fan chiamano \"la spaccatura\", un periodo difficile nella relazione tra Xena e Olimpia che le porta ad allontanarsi l'una dall'altra.\nIn seguito Xena e Olimpia finiscono con l'incontrare di nuovo Speranza (\"Xena e la figlia del Male\"), anche se a causa delle sue origini sovrannaturali \u00e8 gi\u00e0 quasi adolescente. I raggiri di Speranza mettono Xena e Olimpia l'una contro l'altra, causando la morte di Seleuco, l'unico figlio di Xena. A questo punto Olimpia capisce le vere intenzioni di Speranza e l'avvelena, ma ormai \u00e8 troppo tardi per rimediare.\nLa spaccatura si risolve nel surreale episodio-musical (\"Xena e la Ruota del Fato\") che presenta diversi personaggi mentre cantano e ballano in un mondo onirico. L'arco di Dahak, per\u00f2, continua nel finale della terza stagione (\"Xena e la rinascita di una dea\" e \"Xena e il sacrificio supremo\") per poi arrivare a chiudersi con l'episodio della quarta stagione \"Xena contro il Distruttore\", dove infine Speranza va incontro alla morte. Stranamente, seppure siano state Xena e Olimpia a dare inizio al ciclo di Dahak, la risoluzione avviene definitivamente nella serie parallela \"Hercules\", dove il protagonista della serie deve affrontare e sconfiggere lo stesso Dahak.\nColonna sonora.\nLa sigla, le musiche e i temi principali della serie sono stati composti da Joseph LoDuca, che ha anche scritto i testi delle canzoni dell'episodio musical \"Xena e la ruota del fato\" (\"The Bitter Suite\", che ha la particolarit\u00e0 di essere in assoluto il primo episodio del genere nella storia dei telefilm). Il tema della sigla deriva da una canzone popolare bulgara, \"Kaval sviri\", ed \u00e8 cantata dal Bulgarian State Television Female Vocal Choir. Il brano originale \"Kaval sviri\" si pu\u00f2 sentire quando Xena combatte con Hercules nell'episodio \"Hercules e la bestia feroce\".\nLe musiche di \"Xena - Principessa guerriera\" sono state accolte positivamente da parte della critica e hanno fatto guadagnare a LoDuca sette nomination agli Emmy Awards e un premio - sempre agli Emmy - come \"Miglior composizione musicale per una serie tv (Drammatica)\" per l'episodio della quinta stagione \"Xena e il ritorno dall'Aldil\u00e0\" (\"Fallen Angel\") nel 2000.\nLa maggior parte delle musiche della serie televisiva sono state racchiuse in sei cofanetti, ognuno dei quali contiene un CD; fa eccezione la colonna sonora della sesta stagione, composta da due CD, il secondo dei quali contiene musiche delle stagioni precedenti che non erano presenti nei cofanetti relativi. Due degli album contengono le canzoni delle due puntate musical della serie, \"Xena e la ruota del fato\" (\"The Bitter Suite\", terza stagione) e \"Xena e la lira di Tersicore\" (\"Lyre, Lyre, Hearts on Fire\", quinta stagione). Mentre il primo contiene canzoni originali e le musiche della puntata a esso relativo, le canzoni del secondo sono cover di brani gi\u00e0 esistenti e contiene inoltre le musiche di altri episodi.\nInfluenza culturale.\n\"Xena - Principessa guerriera\" \u00e8 stata accreditata da molti, incluso il creatore di \"Buffy l'ammazzavampiri\", Joss Whedon, come una delle ragioni dei successi di telefilm con eroine come Buffy, Max di \"Dark Angel\", Sydney Bristow di \"Alias\", e la Sposa del film \"\" di Quentin Tarantino. Tarantino \u00e8 un fan entusiasta di \"Xena\", fatto discusso nel DVD \"Double Dare\", un documentario del 2005 sulle stuntwomen di Hollywood in \"Xena\" e \"Kill Bill\" come Zo\u00eb Bell.\nXena \u00e8 diventata un sinonimo di donna \"dura\", combattiva ed \u00e8 comunemente utilizzata nelle riviste e nelle recensioni dei film. Ad esempio, Ginevra, interpretata da Keira Knightley che nel film del 2004 \"King Arthur\" appariva come una guerriera, \u00e8 stata paragonata a Xena da molti critici. E anche nel 2005, una recensione del \"Chicago Daily Herald\" su una produzione dell\"'Henry IV\" di Shakespeare in cui molti dei ruoli maschili erano interpretati da donne fu intitolata \"Shakespeare incontra Xena\". L'autore notava come il pubblico di oggi possa facilmente accettare di vedere delle donne protagoniste delle grandi scene di battaglie e combattimenti dello spettacolo, grazie alla \"abitudine acquisita a vedere donne guerriere come Xena\". L'ex segretario di Stato statunitense Condoleezza Rice \u00e8 stata soprannominata \"principessa guerriera\" dal suo staff.\nFandom.\nStabilire se Xena e Gabrielle fossero amanti \u00e8 stato oggetto di grande interesse e dibattito tra gli spettatori. Questa questione \u00e8 stata lasciata volutamente ambigua dagli autori della serie. Scherzi, allusioni, e altre tracce di una relazione sentimentale tra Xena e Gabrielle erano chiamate \"subtext lesbico\" o semplicemente \"subtext\" dai fan.\nIl fandom di Xena ha reso famoso anche il termine Altfic (da \"fiction alternativa\") per riferirsi al romanticismo omosessuale fan fiction. Molti fan percepirono che il termine slash fiction portava con s\u00e9 la caratteristica di raccontare solo di coppie uomo/uomo e di non dare una buona descrizione per fan fiction romantiche su Xena e Gabrielle.\nUn altro termine speciale del fandom \u00e8 \"Uber\", nel 1997 Kym Taborn del fansito \"Whoosh.org\", lo us\u00f2 diverse volte con il nome di un personaggio (\"UberXena\") e qualche volta come nome di un sottogenere di fan fiction (\"Uberfic\"). Nelle Uberfic di Xena, Xena, Gabrielle, e altri personaggi compaiono in culture diverse in tempi diversi, dalla preistoria al futuro, attraverso la reincarnazione o mezzi soprannaturali. Storie di questo tipo furono ispirate inizialmente dall'episodio \"The Xena Scrolls\", che mostravano donne molto simili a loro, discendenti di Xena e Gabrielle che vivevano negli anni quaranta. In episodi successivi del telefilm c'erano future reincarnazioni di Xena e Gabrielle sia in India che negli Stati Uniti.\nAstronomia.\n\"Xena\" \u00e8 rimasto per alcuni anni il nome non ufficiale di Eris, il principale pianeta nano del sistema solare, prima che l'Unione astronomica internazionale gli assegnasse un nome definitivo. Il satellite del pianeta nano, Disnomia, venne battezzato \"Gabrielle\", in onore di \"Olimpia\", la compagna di Xena."}
{"id": "506680", "revid": "1543377", "url": "https://it.wikipedia.org/wiki?curid=506680", "title": "Va (popolo)", "text": "I va (o anche wa; in cinese: w\u01cez\u00fa; in Birmano =\u101d\u101c\u1030\u1019\u1039\u101b\u102f\u102d\u1037; nomi propri: ava, parauk) sono uno dei 56 gruppi etnici riconosciuti ufficialmente dalla Repubblica popolare cinese. La maggior parte dell'etnia vive per\u00f2 nella Birmania nord-orientale.\nSecondo stime del 2000 e del 2004, i membri dei vari sottogruppi va in Cina erano 404.000, stanziati principalmente nella zona ovest della provincia sud-occidentale dello Yunnan. In particolare nelle comunit\u00e0 di Ximeng (in va: \"M\u0113ng Ka\" o \"Si Moung\"), Cangyuan, Menglian (\"Gaeng L\u012bam\"), Gengma (\"Gaeng M\u012bex\" o \"Gaeng M\u0101x\"), Lincang (\"M\u0113ng L\u0101m\"), Shuangjiang (\"Si Nbl\u0101eng\" o \"M\u0113ng M\u0113ng\"), regioni di Zhenkang e Yongde. La maggior parte dei va vive in Birmania, nella zona orientale dello Stato Shan, dove nel 2008 erano in 922.000.\nLe lingue va appartengono al ceppo linguistico mon khmer della famiglia austroasiatica. Un alfabeto per la lingua dei va fu creato nel 1933 poi un altro nel 1956 nella Repubblica popolare cinese. Secondo quanto stabilito dalla Costituzione birmana del 2008 in materia di conciliazione nazionale, con un decreto del 20 agosto 2010 \u00e8 stata ufficializzata la divisione auto-amministrata Wa, una suddivisione amministrativa di primo livello della Birmania amministrata dai wa. Il suo territorio si trova nel corridoio compreso tra le profonde gole dei fiumi Saluen e Mekong, nella zona orientale dello Stato Shan, ai confini con la provincia cinese dello Yunnan.\nGli Wa hanno una particolare relazione con la Cina, sin da quando il Partito Comunista cinese decise nel 1960 di fornire supporto incondizionato al Partito Comunista della Birmania o Communist Party of Burma (CPB). La maggior parte dei guerriglieri del CPB era composto da Wa mentre i finanziamenti e la fornitura di armi era garantita da Pechino. Anche dopo l'armistizio del 1989 i rapporti con la Cina rimasero solidi e il supporto logistico continu\u00f2 in forma diversa, pi\u00f9 incentrato sulle necessit\u00e0 della popolazione. Gli Wa hanno costruito un rapporto privilegiato con la Cina, la struttura organizzativa a Pangkham, la capitale dello stato Wa, \u00e8 stata pensata sul modello di quella cinese, con la presenza di un comitato centrale e di un partito che si occupa in toto della gestione della cosa pubblica. La capacit\u00e0 militare degli Wa \u00e8 nettamente superiore a quella degli altri gruppi etnici ribelli, la Tatmadaw Kyi, le forze armate birmane non hanno nessun tipo di controllo sulla regione abitata dagli Wa."}
{"id": "506683", "revid": "125800738", "url": "https://it.wikipedia.org/wiki?curid=506683", "title": "Club de Regatas Vasco da Gama", "text": "Il Club de Regatas Vasco da Gama, noto comunemente come Vasco da Gama o come Vasco, \u00e8 una societ\u00e0 polisportiva brasiliana che ha sede a Rio de Janeiro.\n\u00c8 stato fondato il 21 agosto 1898. I fondatori furono degli immigrati portoghesi, tanto che ancor oggi la squadra ha un vasto consenso nella comunit\u00e0 portoghese di Rio de Janeiro.\nLa squadra di calcio \u00e8 una delle pi\u00f9 forti del Brasile e ha vinto la Copa Libertadores nel 1998, oltre alla Copa Mercosur nel 2000. In ambito nazionale il Vasco da Gama ha vinto 4 campionati nazionali (1974, 1989, 1997 e 2000), 3 tornei Rio-Sao Paulo e 24 campionati Carioca (cio\u00e8 dello Stato di Rio).\nLo stadio in cui gioca \u00e8 il S\u00e3o Janu\u00e1rio, mentre le partite pi\u00f9 importanti vengono disputate nel Maracan\u00e3. La maglia ufficiale \u00e8 nera, con una banda diagonale bianca; i pantaloncini e i calzettoni sono anch'essi neri.\nIl Vasco da Gama \u00e8, insieme con il Botafogo, il Fluminense e il Flamengo, una delle quattro principali squadre di Rio de Janeiro. Altre squadre di Rio sono il Bangu e l'Am\u00e9rica.\nOrigini.\nAlla fine del XIX secolo il canottaggio era lo sport pi\u00f9 importante a Rio de Janeiro. A quell'epoca quattro ragazzi, Henrique Ferreira Monteiro, Lu\u00eds Ant\u00f4nio Rodrigues, Jos\u00e9 Alexandre d'Avelar Rodrigues e Manuel Teixeira de Souza J\u00fanior, ai quali non stava bene di dover andare fino a Niter\u00f3i per praticare quello sport con le barche del Gragoat\u00e1 Club, decisero di fondare una societ\u00e0 di canottaggio.\nIl 21 agosto 1898, in una sala della \"Societ\u00e0 Drammatica Figli di Talma\", con 62 membri presenti, per la maggior parte immigrati portoghesi, nacque il Club de Regatas Vasco da Gama (Societ\u00e0 di regate Vasco da Gama).\nIspirati dalle celebrazioni del quarto centenario della prima navigazione dall'Europa all'India, avvenuta nel 1498, i fondatori scelsero il nome del navigatore Vasco da Gama, autore dell'impresa, per battezzare il loro nuovo club.\nCalcio.\nStadio.\nIl Vasco da Gama disputa le gare casalinghe nel Est\u00e1dio S\u00e3o Janu\u00e1rio. Inaugurato nel 1927, tale impianto pu\u00f2 contenere al massimo 21.880 spettatori. I match pi\u00f9 importanti, come i derby di Rio, vengono disputati nel Maracan\u00e3, il celebre stadio da 78.838 posti.\nRivalit\u00e0.\nGli acerrimi avversari del Vasco sono gli altri club di Rio de Janeiro: la Fluminense, il Botafogo e il Flamengo. Quest'ultima squadra \u00e8 delle tre quella con cui esiste una rivalit\u00e0 maggiore.\nColori e simboli.\nBandiera.\nLa bandiera del Vasco da Gama \u00e8 nera, con una banda bianca diagonale e una croce patente rossa in mezzo. Sono presenti anche otto stelle gialle nel quarto superiore destro, che rappresentano altrettante vittorie del team. Tali successi sono la Coppa dei Campioni 1948, la Coppa Libertadores 1998, la Coppa Mercosur 2000, i Campionati brasiliani 1974, 1989, 1997 e 2000 e il \"Campionato di Terra e Mare\" del 1945.\nDivisa.\nIl Vasco da Gama \u00e8 una delle pi\u00f9 antiche squadre brasiliane, e nella storia ha avuto diverse tenute di gioco.\nLa prima divisa, usata nel canottaggio, venne creata nel 1898, ed era completamente nera, con una banda diagonale bianca dalla spalla destra. La prima divisa per il calcio, creata nel 1916, era completamente nera, ma contraddistinta dalla presenza di una cravatta bianca e da una cintura.\nNel 1929, la tenuta di gioco venne modificata: la cravatta e la cintura vennero rimosse. Comunque, il completo rimase nero. Negli anni trenta, i colori casalinghi vennero cambiati di nuovo: la divisa divenne nera con una banda diagonale bianca dalla spalla sinistra.\nNel 1945, il colore della divisa da trasferta divenne il bianco, con la contemporanea introduzione di una fascia diagonale nera. Secondo una leggenda, la banda venne introdotta poich\u00e9 l'allora allenatore della squadra, l'uruguaiano Ondino Viera, aveva apprezzato la presenza della fascia sulla maglia della sua precedente squadra, il River Plate, squadra argentina, adottando questo disegno per la tenuta da trasferta del Vasco, ma, in realt\u00e0, la banda venne gi\u00e0 adottata nel 1938, ben prima dell'arrivo di Viera.\nNel 1988, venne rimossa la banda trasversale dal dorso delle maglie. Nel 1998, il disegno della maglia venne mutato di nuovo. La divisa ritorn\u00f2 a essere molto simile a quella del 1945. Comunque, venne aggiunta una sottile linea rossa sul bordo della banda diagonale.\nIl Vasco ha tre divise. La divisa ufficiale \u00e8 composta da una maglia nera con banda diagonale bianca (che contiene la croce dell'ordine dei Gesuiti), di pantaloncini bianchi e di calzettoni bianchi. La tenuta da trasferta \u00e8 simile a quella casalinga, ma il colore dominante \u00e8 il bianco, la banda \u00e8 nera, e i calzoncini e i calzettoni sono bianchi. La terza divisa \u00e8 molto simile alla seconda, ma senza la banda trasversale. Il nome del giocatore e il numero sul dorso \u00e8 color oro.\nInno.\nIl primo inno ufficiale del Vasco venne composto nel 1918 da Joaquim Barros Ferreira da Silva. C'\u00e8 un altro inno ufficiale, creato negli anni trenta, intitolato \"Meu Pavilh\u00e3o\" (\"Mio Padiglione\"), le cui parole vennero scritte da Jo\u00e3o de Freitas e la musica da Hernani Correia. Questo inno ha rimpiazzato il precedente.\nL'inno pi\u00f9 popolare del club, comunque, \u00e8 una musica non ufficiale composta da Lamartine Babo nel 1942.\nSquadre omonime.\nA causa dell'antichit\u00e0 del Vasco, diversi club ne hanno preso il nome. Tra essi ricordiamo in Brasile il Vasco da Gama dello Stato dell'Acre (fondato nel 1952), il Vasco dello Stato di Sergipe (fondato nel 1931) e il Vasco da Gama dello stato di San Paolo (fondato nel 1958). Il Tomazinho FC, di S\u00e3o Jo\u00e3o de Meriti, Rio de Janeiro, fondato nel 1930, ha invece un logo ispirato a quello del Vasco e gli stessi colori.\nAll'estero, si trova il Vasco Sports Club in India, fondato nel 1951, e il Vasco da Gama FC, societ\u00e0 sudafricana fondata nel 1980.\nOrganico.\nRosa 2019.\n\"Aggiornata al 15 novembre 2019.\"\nCalcio femminile.\nIl Vasco da Gama ha anche una sezione di calcio femminile. Questo team \u00e8 riuscito a vincere per sei volte consecutive il Campionato carioca; inoltre si \u00e8 laureato campione di Brasile per tre volte.\nPallacanestro.\nLa sezione di pallacanestro del Vasco da Gama ha vinto due volte il Campionato brasiliano e due volte la Liga Sudamericana, massimo torneo continentale. Inoltre dalle sue file \u00e8 uscito Nen\u00ea, attuale giocatore della NBA con la maglia dei Washington Wizards.\nIl Vasco \u00e8 stato tra l'altro la prima squadra brasiliana a giocare contro una selezione di NBA. Nel 1999, il club scese sul parquet per giocare la finale del McDonald's Championship contro i San Antonio Spurs.\nAltri sport.\nIl Vasco ha una formazione di calcio a 5 nella massima serie brasiliana, la Liga Futsal. Il nome della squadra \u00e8 \"Teres\u00f3polis/Club de Regatas Vasco da Gama\".\nLa squadra di canottaggio del Vasco \u00e8 una delle migliori in Brasile. Anche nel nuoto la societ\u00e0 eccelle: i suoi atleti rappresentano costantemente il Brasile nelle competizioni internazionali. Sono presenti squadre del Vasco da Gama anche in altri sport."}
{"id": "506684", "revid": "84184", "url": "https://it.wikipedia.org/wiki?curid=506684", "title": "Sinclair Research", "text": "La Sinclair Research \u00e8 una societ\u00e0 inglese fondata da Clive Sinclair, famosa per essere stata in passato molto attiva nel campo dell'elettronica di consumo.\nI prodotti di maggior successo riguardano il settore degli home computer: Sinclair ZX80, Sinclair ZX81 e Sinclair ZX Spectrum. \u00c8 ancora attiva tutt'oggi e distribuisce le invenzioni successivamente realizzate da Clive Sinclair, occupandosi principalmente di piccoli veicoli, per lo pi\u00f9 dotati di motore elettrico.\nStoria.\nI primi progetti e la creazione.\nClive Sinclair, con la sua societ\u00e0 Sinclair Radionics fondata nel 1961, tra la fine degli anni 1960 e gli anni 1970 inizi\u00f2 a progettare e mettere in commercio diversi dispositivi elettronici come calcolatrici ed apparecchi radio. Il lancio del \"Black Watch\" avvenuto nel 1975, un avveniristico orologio da polso che per\u00f2 si rivel\u00f2 un fallimento commerciale, port\u00f2 la Sinclair Radionics ad accumulare grosse perdite. Clive Sinclair, per continuare a vendere le sue invenzioni, decise di iniziare ad utilizzare una sua azienda secondaria, la \"Ablesdeal Ltd\", che aveva acquistato nel 1973 proprio per far fronte ad una simile eventualit\u00e0 e che fino ad allora era rimasta inattiva. Dapprima le cambi\u00f2 il nome in \"Westminster Mail Orders Ltd\" nel mese di febbraio del 1975 e nel mese di agosto dello stesso anno in \"Sinclair Instrument Ltd\".\nNel 1976 Sinclair Radionics arriv\u00f2 sull'orlo della bancarotta ed il Governo Inglese, tramite il \"National Enterprise Board\" (NEB), ne acquis\u00ec il 43% delle azioni per salvare la societ\u00e0. Nel 1976 Clive Sinclair convinse l'ingegnere Chris Curry a lasciare Sinclair Radionics per gestire la neonata Sinclair Instrument. Il primo prodotto della societ\u00e0 fu il \"Wrist Calculator\", una calcolatrice da polso, rilasciata nel 1977. Curiosamente fu rilasciata anche sotto forma di kit, nonostante l'insuccesso commerciale del Black Watch che aveva affondato la Sinclair Radionics. Nonostante i piccoli componenti ne rendessero difficoltoso l'assemblaggio da parte degli hobbisti, ne furono vendute diverse migliaia di pezzi.\nNel 1977 l'ingegnere Ian Williamson mostr\u00f2 a Chris Curry il prototipo di un microcomputer assemblato sulla base di un microprocessore di National Semiconductor. Il progetto fu approvato. Nello stesso anno il NEB dovette far fronte ad ulteriori perdite di Sinclair Radionics ed acquis\u00ec il 73% della societ\u00e0: dopo questo evento, Clive Sinclair decise di cambiare nome a Sinclair Instrument, che divent\u00f2 \"Science of Cambridge Ltd\".\nNel 1978 il microcomputer fu messo in vendita come MK 14 da Science of Cambridge. Contemporaneamente si inizi\u00f2 a lavorare ad un progetto di un nuovo home computer pi\u00f9 potente. Nel 1979, dopo che il NEB aveva iniziato a smembrare la Sinclair Radionics ed a venderne i vari reparti per far fronte alle continue perdite economiche, Clive Sinclair decise di lasciare la societ\u00e0 Sinclair Radionics che fu chiusa dopo poco tempo.\nLo sviluppo degli \"home computer\".\nAgli inizi del 1980 il computer sviluppato come erede dell'MK 14 fu pronto e fu messo in commercio come ZX80, riscuotendo un ottimo successo commerciale grazie al prezzo di sole 99,95 sterline. Alla fine dello stesso anno Science of Cambridge cambi\u00f2 il nome in \"Sinclair Computers Ltd\".\nAgli inizi del 1981 Sinclair Computers divenne \"Sinclair Research Ltd\" e, poco dopo, inizi\u00f2 la vendita del successore dello ZX80, il Sinclair ZX81. Nel periodo compreso tra il 1980 e il 1982, ovvero prima del lancio dello Spectrum (e dell'antagonista Commodore 64) il 65% degli home computer venduti in UK fu di fabbricazione Sinclair; sulla scia di questo successo la Sinclair si ingrand\u00ec trasferendo il proprio quartier generale al numero 25 di Willis Road, nello spazio precedentemente utilizzato dallo stabilimento di acqua minerale \"Barker &amp; Wadsworth\". La nuova sede, arricchita da un design all'avanguardia e opere d'arte e dotata di controllo ambientale computerizzato funzionante a energia solare parmetteva all'azienda di presentare un'immagine di successo.\nNel gennaio del 1983 lo ZX Spectrum venne presentato al \"Consumer Electronics Show\" di Las Vegas. Il nuovo computer riscosse un enorme successo commerciale, divenendo insieme al Commodore 64 protagonista della nuova moda della microinformatica. L'enorme domanda suscitata dall'annuncio del nuovo computer prese Sinclair alla sprovvista, che fatic\u00f2 a rispettare le consegne e dovette revisionare la propria catena di produzione. Il centro di ricerca e sviluppo venne nuovamente ricollocato, con l'acquisto per due milioni di sterline della \"Milton Hall\" nel villaggio di Milton, nel Cambridgeshire.\nNel settembre dello stesso anno venne lanciata la \"Sinclair TV80\" (alias \"FTV1\"), una televisione tascabile che per\u00f2 non suscit\u00f2 l'interesse sperato, probabilmente per l'alto costo della speciale batteria al litio, non ricaricabile e della durata di sole 15 ore.\nLa crisi di met\u00e0 anni '80 e la vendita ad Amstrad.\nNel 1985, a causa dell'insuccesso sul mercato dei suoi nuovi prodotti, tra cui il Sinclair QL e l'automobile elettrica Sinclair C5 la Sinclair attravers\u00f2 un periodo con pesanti perdite economiche: per ripianare i debiti la sede di Willis Road venne venduta al \"Cambridgeshire County Council\" e un anno dopo dovette cedere i diritti sui propri prodotti informatici alla Amstrad per la modica somma di 5 milioni di sterline.\nAmstrad si serv\u00ec del marchio Sinclair per lanciare tre nuovi computer: gli ZX Spectrum 128K +2 e +3, ed un PC destinato tanto alle applicazioni quanto ai giochi, il Sinclair PC200. Quest'ultimo fu un fallimento su tutta la linea: particolarmente criticata fu la scelta di dotare la macchina della sola grafica CGA in un periodo in cui ormai andava per la maggiore la pi\u00f9 potente EGA.\nInoltre la Amstrad commercializz\u00f2 un \"Sinclair PC500\", che per\u00f2 era semplicemente un Amstrad PC1512. Dopo la vendita del marchio Spectrum, Sinclair Research divenne una semplice societ\u00e0 di ricerca e sviluppo delegando la commercializzazione dei prodotti a diverse societ\u00e0 satelliti. Clive Sinclair torn\u00f2 nuovamente nel campo dei computer presentando uno dei primi computer portatili, il Cambridge Z88 nel 1987 e, nello stesso anno, il primo ricevitore satellitare Astra, entrambi commercializzati dalla \"Cambridge Computers Ltd\". Nel 1989 commercializz\u00f2 il primo telefono portatile in Gran Bretagna, il \"Forum\". In realt\u00e0 non era un cellulare GSM bens\u00ec un telefono che utilizzava il Wi-Fi: per effettuare una chiamata, il cellulare doveva trovarsi nel raggio di 100 metri da un ripetitore wireless Phonepoint della compagnia Telepoint.\nGli anni '90 e la riduzione di personale.\nGli anni novanta rappresentarono per l'azienda un altro periodo sfortunato. L'unico prodotto che fu commercializzato in quegli anni fu la \"Zike\" (1992), una bicicletta elettrica che fu un fallimento al pari del precedente veicolo elettrico C5: veniva venduta solo tramite posta al costo di circa 500 sterline. Nel frattempo, la Sinclair Research si svuotava pian piano dei suoi dipendenti e, nel 1997 il solo Clive Sinclair era rimasto ad inventare prodotti, commercializzare le sue invenzioni e gestire l'azienda.\nGli anni 2000 ed i veicoli tecnologici.\nGli anni duemila si aprirono con l'introduzione del \"Sea-Doo Seascooter\" (2001), un veicolo a propulsione elettrica ideato per l'immersione subacquea, capace di operare fino a circa 20 metri di profondit\u00e0. Il Sea-Doo fu sviluppato insieme a \"Daka Development\", una societ\u00e0 di Hong-Kong e Dan Lockton, un ingegnere britannico. Insieme a Daka ed a Lockton, Sinclair Research commercializz\u00f2 anche la sedia a rotelle a propulsione elettrica \"Daka/Sinclair ZA20\", del 2003.\nNel 2006 fu presentata la \"A-Bike\", una bicicletta ripiegabile, in vendita a 299 sterline. mentre nel 2010 fu presentato un nuovo veicolo elettrico, l'\"X-1\" (lo stesso nome utilizzato per la \"button radio\" presentata nel 1997), non ancora in commercio nonostante la data di lancio annunciata fosse il luglio del 2011."}
{"id": "506685", "revid": "125226263", "url": "https://it.wikipedia.org/wiki?curid=506685", "title": "Cygnus olor", "text": "Il cigno reale (Cygnus olor ()) \u00e8 un uccello acquatico appartenente alla famiglia Anatidae, originario dell'Eurasia ma introdotto anche in America Settentrionale, Oceania e Africa Meridionale.\nDescrizione.\nIl cigno reale \u00e8 la specie di cigno pi\u00f9 nota (particolarmente in Europa) e ne vengono spesso celebrate: l'armonia, l'estetica, l'eleganza e l'accortezza; Il colore preminente del cigno reale \u00e8 il bianco, essendo bianco il piumaggio del busto, delle ali e del lungo collo (la zona del capo tra gli occhi e il becco \u00e8 invece nera, priva di piume); le zampe sono grigio-nere, ha il becco superiore per la maggior parte di colore arancione - ad esclusione delle estremit\u00e0, parzialmente nere - mentre la parte esterna di quello inferiore \u00e8 prevalentemente nera. All'attaccamento del capo con il becco presenta sulla parte superiore di quest'ultimo una protuberanza nera, il cui sviluppo inizia pochi mesi dopo la nascita, che \u00e8 generalmente di dimensione pi\u00f9 pronunciata nel maschio che nella femmina (all'interno di una coppia), e variabile nella grandezza massima da esemplare a esemplare.\nBiologia.\nComportamento.\n\u00c8 un uccello stanziale, molto legato al proprio habitat: solo le popolazioni che vivono alle latitudini pi\u00f9 settentrionali si riuniscono in stormi per scendere a svernare nelle regioni dove il clima \u00e8 pi\u00f9 mite.\nIl cigno reale \u00e8 noto anche come \"cigno muto\" (e in lingua inglese viene proprio chiamato in tal modo, \"Mute Swan\") poich\u00e9 vocalmente silenzioso rispetto ad altre specie di cigni; normalmente, infatti, emette solo versi gutturali poco udibili simili a gargarismi, raramente ad un volume percepibile a distanza dall'uomo. Questo fatto si presta a rendere facilmente fraintendibili o sottovalutate le sue reali condizioni e il suo umore (es. se quieto e sereno o invece bellicoso, se in salute o sofferente, etc.), di modo che a volte il cigno \u00e8 costretto ad attaccare fisicamente chi, uomo o animale, ignora i suoi avvisi di stare alla larga.\nIn genere quando si sente minacciato il cigno reale emette dei \"soffi\" all'indirizzo dello sgradito avventore, simili a quelli dei gatti quando rizzano il pelo in vista di una lotta, e sempre similmente ai gatti contestualmente tende a ritrarre le ali aumentando visivamente di dimensione; altro segnale che il cigno reale \u00e8 in stato di allarme viene dal suo eventuale ritrarre totalmente il collo appiattendo il capo fino all'attaccatura con il busto.\nQuando \u00e8 fortemente in allarme, ritrae completamente il capo fino a far combaciare totalmente il collo con il dorso; in tale circostanza gonfia anche le ali e il piumaggio del collo tende a diventare irto. Questo caratteristico aspetto \"a barchetta\" del Cigno in allarme viene ottenuto dall'animale spostando verso l'alto l'articolazione del gomito e mantenendo basso il carpo, in modo che il bordo esterno delle remiganti secondarie, che coprono l'avambraccio, sporga verso l'esterno assumendo l'aspetto di due piccole \"vele\", in una posa complessivamente di grande impatto visivo (ragion per cui - in tali circostanze - il cigno \u00e8 spesso frainteso dall'osservatore umano, che affascinato dal dispiegamento esteticamente avvincente delle ali, non comprende lo stato di allarme e il potenziale pericolo che in realt\u00e0 rappresenta).\nQuesto atteggiamento, che all'occorrenza pu\u00f2 essere rivolto a propri simili, verso animali d'altra specie e anche verso l'uomo o suoi manufatti, prosegue spesso con il veloce avvicinamento del cigno - anche a balzi sull'acqua, quasi in volo - al \"nemico\", e termina con la fuga dello stesso, o con lo scontro se questo manca d'allontanarsi; \u00e8 per tanto opportuno ben intendere il significato del vedere un cigno in tale assetto, e se \u00e8 motivato dalla nostra presenza allontanarsi immediatamente, poich\u00e9 probabilmente abbiamo invaso il suo territorio venendo per qualche motivo identificati come pericolosi (facilmente in relazione a fatti negativi a lui accaduti in precedenza in situazioni simili).\nCome gli altri cigni, il Cigno Reale spesso nuota con una zampa sola - di solito quando molto rilassato - ponendo l'altra sul dorso (dalla parte della zampa stessa) o tenendola piegata sotto il piumaggio dell'ala (sempre dello stesso lato).\nIn analogia con ci\u00f2, anche quando \u00e8 in piedi, sulla terra ferma o in acque particolarmente basse, a volte il cigno staziona su una zampa sola, mantenendo l'altra nascosta sotto l'ala, e in questa curiosa posizione pu\u00f2 anche dormire; il pi\u00f9 delle volte, tuttavia, dorme comunque accovacciato a terra o galleggiando in acque calme e sicure.\nNel camminare in acque basse, e soprattutto sulla terraferma, \u00e8 molto cauto e procede pi\u00f9 lentamente di quanto potrebbe fare, ci\u00f2 al fine di ben esaminare il terreno prima di calpestarlo, poich\u00e9 caricare di slancio su una sola zampa (palmata) tutto il suo peso - come nel caso di un passo pi\u00f9 spedito - lo esporrebbe al rischio di lesioni al tessuto adiposo tra le dita se posato su eventuali particolari asperit\u00e0.\nCome molti volatili, e particolarmente i volatili acquatici quali gli Anatidi, il cigno reale dedica assidua cura alla pulizia del piumaggio, cosa molto importante poich\u00e9 - oltre ad essere funzione utile per mantenere il corpo privo di sporcizia potenzialmente dannosa per la salute - comprende il rendere idrorepellente il piumaggio stesso; tramite la stesura con il becco e il collo di una secrezione oleosa prodotta dalla ghiandola uropigea, il cigno rende infatti le piume su cui \u00e8 posata idrorepellenti, cosa che - particolarmente nelle stagioni fredde - ha importanza vitale onde evitare d'avere il piumaggio quasi costantemente inzuppato d'acqua (o peggio ancora ghiacciato in caso di temperature particolarmente basse); la stesura dell'olio rende inoltre le piume maggiormente consistenti e robuste, atte a sostenere gli sforzi cui sono sottoposte nel volo. Per poter svolgere l'opera di stendimento dell'olio idrorepellente (detta \"preening\" in inglese), il cigno ha bisogno di poter uscire completamente dall'acqua (o quantomeno far uscire totalmente dall'acqua tutte le parti di corpo coperte di piume - per esempio stando in piedi in acque molto basse), e potersi dedicare alla complessa operazione in luogo sicuro, generalmente sul bordo dello specchio d'acqua da lui frequentato, senza doversi interrompere per reagire a qualche pericolo; nello stendere la secrezione oleosa ha bisogno di poter attingere all'acqua con il becco, per diluirla o per pulire il becco dalle eventuali sporcizie rimosse.&lt;br&gt;Prima di procedere al \"preening\", generalmente il cigno reale effettua una sorta di bagno preparativo, immergendo qualche volta il capo e tutto il collo disteso in avanti - come a voler andare a nuotare sott'acqua - per poi alzare il capo e il collo di scatto muovendosi leggermente in avanti, per far scorrere indietro l'acqua sul dorso. Meno frequentemente effettua invece un poderoso lavaggio, anche per diversi minuti, agitando ripetutamente le ali sull'acqua con vigore, capovolgendosi pi\u00f9 volte su un lato ruotando sul dorso, per lavare cos\u00ec tutto il corpo; in tale circostanza l'osservatore pu\u00f2 arrivare a preoccuparsi per il grande agitamento dell'animale, che pu\u00f2 essere frainteso per una manifestazione di grave difficolt\u00e0 o pericolo, ma un atteggiamento di questo tipo - normalmente - \u00e8 invece privo di significato negativo.\nPer i cigni \u00e8 molto importante poter liberamente uscire dall'acqua per stare all'occorrenza sulla terraferma, nonch\u00e9 il poterlo fare tramite terreno a fil d'acqua (o lievissimi pendii), senza esporre le zampe palmate a pericolose asperit\u00e0 o sottoporle a sforzi, senza doversi aiutare con le ali per salire qualche scalino o riva scoscesa (particolarmente quando per qualche motivo debilitati o con ali/piumaggio non in piena forma - ad esempio a causa della muta), ma potendo invece accedere agevolmente ad un luogo asciutto, luogo da cui - in caso di pericolo - possono quindi altrettanto agevolmente camminare speditamente in acqua, mettendosi al sicuro; per tali motivi \u00e8 infatti facile vederli stazionare sulla riva degli scivoli per le imbarcazioni - quando mancano spiagge naturali - e sempre in ragione di ci\u00f2 vengono eventualmente posizionate delle apposite rampe dove i cigni vivono in cattivit\u00e0.\nPoich\u00e9 ha una visuale frontale attenuata (dal becco e dal posizionamento piuttosto laterale degli occhi), quando vuole avere una visione ottimale di qualcosa tende a ruotare il capo in modo da rendere completa in tal direzione la visione di almeno un occhio, procedendo a volte nel cammino con una doppia visuale fronte-retro (per gestire la quale pu\u00f2 chiudere un occhio alla volta per concentrare l'attenzione su una direzione sola). Sempre per questo motivo, nel cogliere il cibo dalle mani di qualche ammiratore, pu\u00f2 involontariamente pizzicare le dita (essendo privo di denti parlare di morso \u00e8 fuori luogo).\nAltro sistema usato dal cigno reale e dai cigni in generale per migliorare la visuale frontale, \u00e8 quello di inclinare molto il capo verso il basso, per poter cos\u00ec guardare in direzione orizzontale - o verso il basso vicino a s\u00e9 - senza l'ostacolo visivo costituito dal becco (e/o dalla protuberanza ad esso sovrastante), usando in questo caso entrambi gli occhi a vantaggio della messa a fuoco e della visione prospettica; questa posa tende a dare ai cigni un'espressione accigliata, coerente del resto con la loro concentrazione nell'osservare qualcosa o qualcuno con particolare attenzione, e con l'essersi messi in guardia da un potenziale pericolo.\nLa caratteristica protuberanza nera posta sopra il becco degli esemplari adulti varia di dimensioni durante l'anno, arrivando ad essere pi\u00f9 consistente nel periodo attiguo a quello della nidificazione, per attenuarsi in seguito; tuttavia, una forte diminuzione delle dimensioni della protuberanza in un esemplare adulto - al punto di apparire di dimensioni simili a quella di un giovane esemplare dal piumaggio ancora per lo pi\u00f9 grigio (in cui la protuberanza \u00e8 ancora in formazione) - \u00e8 invece irregolare ed indice di un deperimento dell'animale, che sarebbe bene sottoporre al controllo di un veterinario competente onde individuare e risolvere le cause della debilitazione.&lt;br&gt;Nel caso di scontri tra cigni, pu\u00f2 capitare che la protuberanza subisca ferite anche estese, che in genere comunque si rimarginano autonomamente nel giro di alcune settimane, lasciando segni visibili anche per diversi anni. \nPer prendere il volo ha bisogno di ampi specchi d'acqua senza ostacoli intorno, dove poter prendere la rincorsa quasi correndo sulle acque e da dove alzarsi gradualmente in volo. Nell'atterrare (ammarare), a volte pu\u00f2 effettuare un giro di ricognizione dello specchio d'acqua per verificarne la necessaria profondit\u00e0 (al contatto con l'acqua in ammaraggio vi affonda in parte con le zampe usate quali \"pattini\"), la mancanza di ostacoli o pericoli e l'idoneit\u00e0 del luogo a consentire una futura ripartenza. Quando le circostanze lo richiedono e soprattutto lo permettono, pu\u00f2 anche prendere il volo ed atterrare su terraferma.\nMolto caratteristico \u00e8 lo scambio di effusioni interne alla coppia di cigni, come i rituali di corteggiamento e accoppiamento (che avvengono in acqua).&lt;br&gt;\nAl contrario un altro comportamento molto particolare da parte di due cigni chiamato , consistente in movimenti di nuoto ravvicinato quasi identici e sincronizzati - facilmente comparabili ad una danza - con i due esemplari che ruotano ognuno su se stesso muovendosi insieme (tenendo il collo le ali nella stessa posizione di quando sono in massima allerta), non sarebbe parte dei rituali di corteggiamento, bens\u00ec avverrebbe da parte di due maschi potenzialmente antagonisti, che con tale metodo stabiliscono invece gerarchie e territori attigui in cui convivere senza scontrarsi; dopo qualche minuto, ma pi\u00f9 spesso anche dopo molte decine di minuti, la particolarissima forma di dialogo normalmente si conclude infatti positivamente, con i due cigni che si allontanano l'uno dall'altro senza dar luogo ad alcuno scontro. Tale rituale potrebbe anche essere una sorta di sfida o prova di forza tra i due cigni, durante la quale ciascuno valuta se stimare l'altro quale suo pari e non ostile, anzich\u00e9 inferiore da mandare via, oppure pericolo da affrontare o da cui fuggire. \nIl cigno reale \u00e8 anche noto per la particolarissima sonorit\u00e0 prodotta dal volo, udibile anche a grande distanza in caso di stormi.\nAlimentazione.\nI cigni sono sostanzialmente erbivori, nutrendosi in natura di piante acquatiche ed erbe dei terreni adiacenti agli specchi d'acqua da loro frequentati, cos\u00ec come di talune foglie della vegetazione limitrofa.\nQualora si voglia fornirgli alimentazione, gradiscono: insalata a foglia larga (es. lattuga romana), patate lessate, pastoni di cereali idonei e mais spezzato per volatili.\nIl cibo dovrebbe essere gettato sull'acqua, in modo che possano nutrirsene inghiottendo sempre acqua con esso, ammorbidendolo; mai dare a cigni cibo in grossi bocconi o senza risorsa d'acqua in cui il cigno possa ammorbidirlo; mai fornire pane ammuffito o avariato. Mai fornire pane o similari a cigni appena nati o in loro presenza a cigni gi\u00e0 cresciuti (poich\u00e9 i cigni appena nati potrebbero letalmente emulare il nutrirsene dei pi\u00f9 grandi). Evitare crackers salati e altri similari snacks salati.\nNutrirli a terra \u00e8 inopportuno, poich\u00e9 incoraggia i cigni a lasciare l'acqua ogni volta che vedono le persone, il che pu\u00f2 esporli a pericolo; pi\u00f9 soventemente si crea una mangiatoia a bordo dello specchio d'acqua, o si mette il cibo su un'apposita ciotola galleggiante.\nSi vedano anche le informazioni al riguardo per il genere Cygnus e per le varie altre specie di Cigno che ne sono parte.\nRiproduzione.\nA seconda della coppia, la deposizione delle uova inizia con l'arrivare della primavera per concludersi anche a maggio/giugno; la femmina depone mediamente dalle 5 alle 7 uova che vengono covate prevalentemente da lei - con la collaborazione del maschio - per circa 34/38 giorni. Il periodo di schiusura/nascita dei cignetti \u00e8 variabile quindi tra maggio e luglio a seconda di quando \u00e8 terminata la deposizione di tutte le uova (ovvero in base a quando \u00e8 iniziata la cova).\nIl nido viene precedentemente realizzato con la sovrapposizione a incastro di rami secchi, giunchi e arbusti vari, in acque basse, calme e di livello sostanzialmente stabile, nelle vicinanze o a ridosso della riva (a volte sfruttando rilievi immediatamente adiacenti, da cui poter accedere comunque direttamente all'acqua), nelle insenature tra i canneti o in altre zone con fondali bassi, in luogo in ogni caso difendibile nei confronti di animali predatori e ostile a loro agguati, generalmente appartato, e immune alle normali potenziali variazioni del livello e del corso delle acque. \nI rami secchi e gli arbusti vengono disposti a formare un solido e robusto accumulo su una superficie complessiva tale da far sovrastare adeguatamente la sommit\u00e0 rispetto al livello delle acque (generalmente pi\u00f9 di mezzo metro), con un incavo in cima - il cui fondo resta cos\u00ec ampiamente sovrastante rispetto alle eventuali acque sottostanti - che viene infine guarnito con parzialit\u00e0 di piume, in modo da rendere la superficie della nicchia in cui poi verranno deposte le uova adeguatamente morbida e predisposta a mantenere il calore corporeo effuso nella cova.\nNel realizzare la struttura, i rami e gli arbusti vengono incastrati tra di loro - fin dal basamento, sfruttando anfratti di massi, radici e ogni possibile ancoraggio - onde evitare che ad un eventuale aumento delle acque il nido prenda a galleggiare o a sfaldarsi; per tale motivo la superficie su cui viene costruito necessita d'essere tutt'altro che liscia o priva di elementi utilizzabili per incastrare i primi rami al suolo (no lastre di roccia, superfici coese costruite dall'uomo). Il grande diametro del nido dei cigni \u00e8 dovuto al fatto che i bordi sono realizzati con una pendenza volutamente lieve in almeno un punto, per permettere su quel lato la salita e la discesa dal nido dei genitori nel corso della cova - e dei cignetti una volta nati.\nIl realizzare il nido in modo che sia circondato dall'acqua, a tratti anche pi\u00f9 profonda di quanto auspicabile per il nutrimento, costituisce per la coppia di cigni il modo per potersi avvalere al meglio delle proprie prerogative di difesa (contro eventuali sgraditi avventori) anche durante il periodo di cova. Talvolta il nido viene realizzato sulla terraferma adiacente alla risacca, ad esempio in caso di colonie di pi\u00f9 coppie in riserve naturali protette, o dove la sicurezza del luogo sia comunque implementata da altri fattori in sostituzione della protezione naturale costituita dalla realizzazione in acqua (es: tutela dell'uomo, recinzioni, area raggiungibile solo dalla riva etc.).\nA seguito della schiusura delle uova i cignetti permangono nel nido pochi giorni - a volte poche ore - e sono poi rapidamente in grado di camminare e nuotare. La coppia protegge costantemente i piccoli, e durante gli spostamenti spesso la famigliola si muove in fila, generalmente con il maschio a chiuderla mentre la femmina la guida. In acqua a volte i piccoli salgono sul dorso dei genitori senza particolare necessit\u00e0, cosa che si rivela poi utile in acque potenzialmente ospitanti predatori subacquei che potrebbero altrimenti approfittare della ridotta mole dei cignetti per aggredirli. La protezione della prole dura per circa 5/6 mesi.\nL'atteggiamento fortemente protettivo dei genitori verso i piccoli \u00e8 riconducibile al fatto che nelle prime fasi della loro vita i cigni sono privi delle prerogative di cui possono poi avvalersi da adulti, infatti il collo e soprattutto le ali si sviluppano lentamente durante la crescita, nel corso della quale il cigno reale cambia anche il colore del piumaggio (dal grigio al bianco) e del becco (dal grigio all'arancione e nero), becco su cui infine appare una protuberanza nera all'attaccamento con il capo, pi\u00f9 pronunciata nel maschio.\nIl caratteristico triangolo nero visibile lateralmente sul capo, tra ognuno degli occhi e l'attaccatura verticale del becco, mentre negli esemplari ormai adulti \u00e8 un equilatero quasi perfetto, negli esemplari ancora in crescita - anche se gi\u00e0 con il piumaggio completamente bianco - \u00e8 invece ancora poco definito, molto assottigliato dalla parte degli occhi.\nI cigni raggiungono il completo sviluppo - maturit\u00e0 riproduttiva - intorno ai 4 anni di et\u00e0 (anche se possono aver individuato il proprio partner gi\u00e0 in precedenza), momento fino al quale vivono spesso all'interno del gruppo familiare (o stormo - \"flock\"); a quel punto hanno da tempo il piumaggio completamente bianco e iniziano a cercare un territorio dove riprodursi, in loco o anche altrove..\nIl numero delle uova che vengono deposte, nel susseguirsi degli anni, pu\u00f2 variare in relazione all'ospitalit\u00e0 del territorio, alle risorse disponibili, ed alla complessiva consistenza e vulnerabilit\u00e0 della specie. Generalmente, presupposto per dar via alla nidificazione \u00e8 la disponibilit\u00e0 di risorse alimentari adeguata sia alle esigenze della coppia che a quelle della futura prole; alle coppie eventualmente in cattivit\u00e0 viene infatti reso costantemente disponibile cibo in eccesso rispetto alle esigenze - senza che quanto avanzato degradi rendendosi inutilizzabile, o peggio alimento nocivo - per dare alla coppia certezza di disponibilit\u00e0 alimentare utile alle esigenze della futura prole. La diversa attivit\u00e0 riproduttiva delle varie coppie di cigno reale potrebbe essere collegata, oltre che alla maggiore o minore idoneit\u00e0 alla costruzione e alla tutela del nido delle aree in cui possono accedere durante il periodo dell'accoppiamento, ad un eventuale diverso tipo di alimentazione, sia se indipendente o implementata dall'uomo, che se quasi totalmente dipendente dal cibo prodotto o fornito dagli esseri umani.\nAlcune coppie fortemente - o forzatamente - stanziali si riproducono anche in assenza di sostenibilit\u00e0 alimentare o territoriale, costringendo poi la prole, una volta in grado di volare, ad andare altrove; a volte i giovani cigni vengono forzati ad andare comunque altrove da altre coppie in fase riproduttiva.\nRapporti con l'uomo.\nIl cigno reale \u00e8 una specie selvatica la cui eventuale vita in cattivit\u00e0 \u00e8 regolamentata per tutelare il massimo benessere dell'animale, essendo la fauna selvatica un patrimonio indisponibile dello Stato.\n Allo stato naturale il cigno si rapporta con l'uomo con prudente diffidenza, spingendosi poi facilmente a socializzare (accettare cibo, frequentare rive/spiagge con persone, etc.).\nIn diversi casi il cigno pu\u00f2 diventare aggressivo e nuocere all'essere umano, quando si sente in pericolo, o per proteggere i suoi simili (es: la prole e il partner). Particolarmente pericoloso per l'uomo subire eventuali aggressioni in acqua.\nBuona norma \u00e8 tenersi a distanza dai cigni, in modo che evitino di sentirsi in pericolo, lasciando loro sempre ampia e libera via di fuga utile ad allontanarsi se lo preferiscono.\nNel periodo attiguo a quello della nidificazione, il cigno reale pu\u00f2 diventare molto territoriale, anche muovendosi con la caratteristica posizione difensiva in direzione di chi si avvicina troppo alla zona del nido, in modo da indurlo a desistere dall'avvicinarsi ulteriormente, fin'anche ad inseguirlo fino a che sia sufficientemente allontanato. Da tenere a mente al riguardo che la capacit\u00e0 riproduttiva del cigno reale viene raggiunta intorno ai 4 anni di vita, ragion per cui un giovane cigno pu\u00f2 essere molto socievole per anni, senza con ci\u00f2 venir meno alle sue naturali prerogative di territorialit\u00e0 protettiva all'approssimarsi della nidificazione, specialmente se eventuali nidificazioni precedenti hanno subito danni causati dall'uomo (es: furto uova o distruzione del nido, atti vandalici, molestie).\n Sebbene la maggior parte dei cigni, anche adulti, sia socievole con l'uomo, arrivando spesso a nutrirsi dalle mani di persone che nel tempo hanno guadagnato la loro fiducia, e - cosa rara per animali selvatici - restando tolleranti a sessioni fotografiche e in generale alla presenza dell'uomo, a volte alcuni esemplari possono essere aggressivi (es: noto esemplare inglese soprannominato \"Asbo Swan\" che aggrediva i canoisti in transito lungo il tratto di fiume da lui frequentato - pare a causa di un urto subito da giovane - pur restando cordiale con le persone quando prive delle temute-odiate canoe), ed anche esemplari normalmente socievoli possono mutare atteggiamento a seconda delle persone e delle circostanze, se si presenta qualche pericolo; per esempio, oltre ad evitare di imporsi in prossimit\u00e0 del nido, nelle loro vicinanze \u00e8 importante evitare di introdurre cani - e se impossibile \u00e8 doveroso tenerli prudentemente al guinzaglio - poich\u00e9 questi spesso tendono ad aggredire i cigni, i quali vivono quindi con motivata allerta la loro presenza, cercando quando possibile di allontanarsi in modo utile, o dissuadendo - e a volte fin'anche attaccando per primi - il pericoloso avventore.\nDistribuzione e habitat.\nL'areale originale del cigno reale \u00e8 paleartico: comprende tutta Europa, l'Asia (escluse le regioni tropicali e l'Arabia Saudita) e il Nord Africa, sebbene sia stato introdotto in America Settentrionale (Canada, Stati Uniti d'America), in Oceania (Australia, Nuova Zelanda), e persino in Sudafrica.\nIn Italia ci sono rare nidificazioni, principalmente sui laghi del Settentrione, come il Maggiore e il lago d'Iseo.\nFrequenta le baie riparate di laghi, fiumi e canali, e occasionalmente - specie gli esemplari venuti a svernare dal nord Europa - si pu\u00f2 osservare anche in mare a ridosso di estuari o in zone acquitrinose salmastre. Nel selezionare l'habitat dove nutrirsi ed eventualmente stabilirsi, il cigno reale evita specchi d'acqua e terreni adiacenti ad alberi aghifoglie come il pino; gli aghi di pino infatti, una volta caduti al suolo o in acqua, se erroneamente raccolti con il becco nel nutrirsi - o nell'abbeverarsi - gli risultano pericolosamente indeglutibili, andando - a volte - a formare sotto il becco una sacca con infiammazione, e a impedirgli con ci\u00f2 la normale deglutizione del cibo, cosa che pu\u00f2 causargli debilitazione anche grave. La rimozione di aghi di pino e/o altri eventuali accumuli dal sotto becco dei cigni necessita spesso di competente intervento umano (es: veterinario specializzato).\nElementi umani che immettono gravi pericoli negli habitat dei cigni sono tralicci aerei (nei cui cavi i cigni in volo rischiano di scontrarsi se sono poco evidenti e/o posti lungo traiettorie di discesa o salita obbligatorie per l'ammaraggio o per prendere quota), manufatti e dispositivi che alterino o forzino in modo innaturale o repentino il corso e il livello delle acque (cosa particolarmente pericolosa nel periodo di cova, in cui il nido rischia di venire sommerso o di ritrovarsi pericolosamente lontano dall'acqua), attivit\u00e0 e residui di attivit\u00e0 di pesca (lenze, esche, ami e piombini, in cui i cigni rischiano di rimanere impigliati o di ingerire nel nutrirsi - es. residui sui fondali).\nTassonomia.\nNon sono state individuate sottospecie, per quanto esista una variante indicata come \"Polish Mute Swan\" (cigno muto polacco - poich\u00e9 rilevata per la prima volta in discendenti di cigni reali di origine polacca), caratterizzata dal colore del piumaggio alla nascita non grigio, bens\u00ec molto simile al piumaggio bianco degli esemplari adulti; in alcune nidiate di cigno reale ci sono infatti talvolta dei cignetti che nascono dotati di piumaggio color crema, quasi bianco, che presentano inoltre zampe rosa-grigio invece che nere, e il cui becco cambier\u00e0 di colore dal nero al rosa-grigio pi\u00f9 rapidamente dei cignetti dal piumaggio grigio.\nQuesta variante \u00e8 stata in passato identificata anche come \"Cygnus immutabilis\" o \"Cygnus olor immutabilis\".\nConservazione.\nIl \"Cygnus olor\" \u00e8 una specie selvatica particolarmente protetta ai sensi della Legge 157/92. Risente di qualche raro atto di bracconaggio e della distruzione dell'ambiente naturale.\nIl cigno reale nella cultura.\nLa celebre fiaba de \"Il Brutto Anatroccolo\" \u00e8 stata ispirata allo scrittore danese Hans Christian Andersen dalla straordinaria metamorfosi del cigno reale, uno degli uccelli pi\u00f9 belli e maestosi che si conoscano: un po' goffo e dal piumaggio grigiastro o bianco sporco da giovane, elegante e quasi scioccante nel suo immacolato candore in et\u00e0 adulta. Dal 1984, a seguito di un sondaggio radiotelevisivo, il cigno reale \u00e8 volatile-simbolo della Danimarca, dove viene chiamato \"knopsvane\".\nIn passato l'immagine del cigno reale \u00e8 stata a volte ritratta con una posizione erronea degli occhi (posti nei disegni alla giuntura tra il becco e il capo anzich\u00e9 pi\u00f9 arretrati, nella posizione autentica), dando l'impressione sbagliata che fosse sempre con gli occhi socchiusi e il capo chino verso il basso - come in mite perpetua sofferenza; al contrario \u00e8 invece un animale molto solare e attivo.\nPresente in numerosi stemmi di antiche casate nobiliari, dal 1928 compare insieme al Cigno Nero anche nello stemma della capitale dell'Australia, Canberra, in cui i due cigni rappresentano rispettivamente il popolo aborigeno australiano e i coloni europei, quali pilastri-supporti allo scudo dello stemma, e simbolicamente della capitale.\nNel racconto per l'infanzia \"The Lord of the rushie river\", realizzato nel 1938 dall'illustratrice inglese Cicely Mary Barker, un Cigno Reale \u00e8 un riconoscente benefattore che soccorre e protegge una bambina in difficolt\u00e0 fino al riabbraccio con la sua famiglia.\nNegli anni '90 la compagnia aerea olandese KLM ha usato il cigno reale per varie campagne pubblicitarie, creando una simpatica similitudine tra le fasi in cui il cigno spicca il volo e atterra (generalmente da e nell'acqua) e il decollo e l'atterraggio degli aerei."}
{"id": "506686", "revid": "547992", "url": "https://it.wikipedia.org/wiki?curid=506686", "title": "Record olimpici di atletica leggera", "text": "I record olimpici di atletica leggera rappresentano le migliori prestazioni di atletica leggera stabilite nell'ambito dei Giochi olimpici.\nMaschili.\n\"Statistiche aggiornate a .\"\nFemminili.\n\"Statistiche aggiornate a .\"\nMisti.\n\"Statistiche aggiornate a .\""}
{"id": "506687", "revid": "838137", "url": "https://it.wikipedia.org/wiki?curid=506687", "title": "Hr\u00edm\u00feursar", "text": "Nella mitologia norrena, gli Hr\u00edm\u00feursar (in norreno, \"\"giganti di brina\", spesso tradotto anche come \"giganti di ghiaccio\"\") sono una delle due stirpi di gigante, insieme ai M\u00faspellsmegir, che sono invece di fuoco.\nSono tutti discendenti diretti del primo gigante di brina: Ymir, il quale gener\u00f2 tutta la razza dai suoi piedi; all'uccisione dello stesso, morirono tutti tranne Bergelmir, che si salv\u00f2 all'annegamento generale riparandosi su un tronco cavo e usandolo come canoa; fu lui l'unico che riusc\u00ec a tramandare la stirpe nei secoli."}
{"id": "506689", "revid": "15756", "url": "https://it.wikipedia.org/wiki?curid=506689", "title": "Tellariti", "text": "I Tellariti sono una specie aliena umanoide dell'universo fantascientifico di \"Star Trek\", originari del pianeta Tellar Prime (\"Miracht\" nella lingua originale) poco distante dal Sistema solare, apparsi per la prima volta nell'episodio \"Viaggio a Babel\" della serie classica.\nSecondo la cronologia di Star Trek, nel 2161 i Tellariti sono tra i fondatori della Federazione Unita dei Pianeti, insieme a Vulcaniani, Umani e Andoriani.\nStoria dei Tellariti.\nPrima della Federazione.\nAll'epoca della prima guerra mondiale terrestre, anche i Tellariti affrontarono una guerra globale. Non sono note le ragioni di tali avvenimenti, tuttavia si sa che Cherok, capo del partito Ukora, riusc\u00ec con la sua dialettica a mettere fine al conflitto, portando finalmente la pace e l'unit\u00e0 sul pianeta. I Tellariti ricordano bene questi avvenimenti e, da allora, soon diventati pi\u00f9 accorti nell'evitare che la loro natura litigiosa provochi conflitti.\nI Tellariti svilupparono la tecnologia di curvatura gi\u00e0 nel XX secolo e nel 1957 vi fu il primo contatto indiretto con la Terra, quando una nave cargo tellarita ricevette una richiesta di soccorso da parte di un'astronave vulcaniana schiantatasi sul pianeta, passando poi l'informazione all'Alto Comando Vulcaniano (: \"\").\nDalle parole dell'ambasciatore Gral, in un periodo imprecisato prima del 2154, i Tellariti sono stati in guerra con gli Andoriani (ENT: '), mentre il primo contatto con gli umani si verific\u00f2 nell'aprile del 2152, quando un vascello tellarita di passaggio indirizz\u00f2 l\"Enterprise\", danneggiata in un campo minato romulano, ad una stazione di riparazione automatizzata. In quell'occasione il subcomandante T'Pol defin\u00ec i Tellariti come un popolo di cui ci si poteva fidare (ENT: ').\nTuttavia, negli anni '50 del XXII secolo, l'equipaggio della \"Enterprise\" ebbe modo di vedere alcuni Tellariti prendere parte ad azioni di dubbia moralit\u00e0. Nel 2151, un mercante operativo nell'area degli Akaaliani entr\u00f2 in competizione con Garos, uno sfruttatore minerario privo di scrupoli (ENT: '). Nel 2153, il cacciatore di taglie Skalaar, lavorando per i Klingon, cattur\u00f2 Jonathan Archer, capitano dell\"Enterprise\" (ENT: '). Nel maggio dell'anno successivo, un Tellarita fu visto fare un'offerta ad un mercato di schiavi del Sindacato di Orione (ENT: \"\").\nNel novembre 2154, la delegazione tellarita dell'ambasciatore Gral giunse a bordo dell\"Enterprise\" sul pianeta Babel, per risolvere una disputa commerciale di lungo tempo con gli Andoriani. Attorno agli eventi su Babel, ruotava per\u00f2 il piano dei Romulani per destabilizzare la regione. Sfruttando i loro droni in grado di assumere le sembianze di astronavi tellariti distrussero una nave andoriana, causando la Crisi di Babel. Ad impedire l'imminente conflitto tra i due popoli fu l'intervento del capitano Archer che riesce a riunire l\"Enterprise\" con le navi vulcaniane, tellariti e andoriane, nell'intento di scovare e distruggere i droni romulani (ENT: ', ', \"\").\nNella Federazione.\nNel 2161, i Tellariti assieme a Umani, Vulcaniani e Andoriani fondarono la Federazione dei pianeti uniti e, con essa, nacque anche la Flotta Stellare (ENT: '; : ', '; : '). Di conseguenza, i Tellariti ottennero un seggio nel Consiglio della Federazione e poterono servire nella Flotta, come ad esempio a bordo della USS \"Discovery\" (: ', '), e come alti ufficiali, come l'ammiraglio Gorch nel 2257 (DIS: '; \"Rotta verso la Terra\"; DS9: ').\nAlcuni Tellariti, tuttavia preferirono seguire carriere pi\u00f9 avventurose, come Tevrin Krit, un cacciatore di taglie che negli anni '50 del XXIII secolo tent\u00f2 di ottenere la taglia messa dalla Federazione su Harry Mudd (: \"L'artista della fuga\"). I Tellariti ebbero un ruolo importante anche sul piano politico: nel 2268, il pianeta Coridan chiese di essere ammesso alla Federazione. A causa della presenza di miniere illegali di dilitio sul pianeta, si accese un dibattito sull'ammissione tra Tellariti e Vulcaniani. Per risolvere la controversia, fu convocata la Conferenza di Babel, durante la quale per\u00f2 un infiltrato orioniano assassin\u00f2 l'ambasciatore tellarita Gav a bordo della \"Enterprise\" per tentare cos\u00ec di fermare l'operato dell'ambasciatore vulcaniano Sarek, che per\u00f2 alla fine ottenne l'ammissione dei Coridani nella Federazione (TOS: \"Viaggio a Babel\"; : \"\").\nL'anno seguente, un Tellarita fu visto tra i seguaci di Garth di Izar nel suo tentativo di fuggire dal manicomio di Elba II (TOS: \"Il sogno di un folle\"). Un altro Tellarita invece era membro del consiglio di governo della dimensione Elysia verso la fine del XXIII secolo (TAS: \"La trappola del tempo\"). Nel 2286, almeno un Tellarita \u00e8 membro invece del Consiglio della Federazione (\"Rotta verso la Terra\") e, nel 2293, almeno altri due sono presenti alla Conferenza di Khitomer (\"Rotta verso l'ignoto\").\nAnche nel XXIV secolo i Tellariti sono membri attivi della Federazione, con dignitari presenti nel Consiglio e come membri della Flotta Stellare. A prova di ci\u00f2, nel 2373, un Klingon ubriaco durante le celebrazioni dell'Ordine di Bat'leth si vant\u00f2 di aver ucciso il timoniere Tellarita della nave della Federazione comandata dal capitano Laporin (TNG: '; DS9: '; : \"\").\nNegli anni '70 del XXIV secolo, navi cargo tellarite commerciavano saltuariamente con la stazione spaziale \"Deep Space Nine\" (DS9: '). Nello stesso periodo, con la caduta di Betazed nel 2373, durante la guerra del Dominio, molti nella Flotta Stellare credettero che Tellar Prime sarebbe potuto essere il successivo obiettivo del Dominio (DS9: ').\nNell'universo dello specchio.\nNell'universo dello specchio, i Tellariti sono stati conquistati dall'Impero Terrestre in un momento imprecisato prima del 2155. Alcuni di essi per\u00f2 si sono uniti ad un movimento di ribelli, i quali usano vascelli non terrestri, come un incrociatore tellarita, per combattere l'Impero. Gli Umani, in quell'epoca, inventarono la cabina dell'agonia, un sistema di tortura che il maggiore Malcolm Reed e il dottor Phlox presentarono al capitano e al comandante Jonathan Archer, torturando un tellarita chiamato Terev. Secondo il Reed dello specchio, i Tellariti sono \"tutti colpevoli di qualcosa\" (ENT: '). \u00c8 noto che alcuni Tellariti, come Gorch, sono ancora parte della ribellione contro l'Impero Terrestre nel XXIII secolo, al fianco anche di Andoriani e Klingon (DIS: ').\nFisiologia dei Tellariti.\nI Tellariti sono una specie umanoide le cui fattezze richiamano da vicino quelle dei suini. Si crede infatti che la linea evolutiva dei Tellariti derivi da una specie suina, di cui ha mantenuto alcune caratteristiche morfologiche, analogamente a come gli umani discendono dai primati.\nI Tellariti sono piuttosto bassi e tarchiati, dalla pelle color rosa scuro, molto pelosi e i loro tratti facciali presentano occhi piccoli e neri, con un volto molto simile a quello dei maiali. La mascella inferiore presenta delle piccole zanne, anche se alcuni di loro ne possiedono di pi\u00f9 prominenti (ENT: '; TOS: \"Viaggio a Babel\"; DIS: ', \").\nI capelli sono estremamente ricci, quasi cespugliosi ed il loro corpo \u00e8 ricoperto di una folta pelliccia. Grazie alla loro riserva di grasso superfluo possono stare anche alcune settimane senza mangiare.\nI tellariti preferiscono vivere ad una temperatura leggermente pi\u00f9 alta rispetto a quella degli Umani e amano fare bagni nel fango (ENT: \").\nIl sangue dei Tellariti al posto dell'emoglobina contiene una molecola chiamata emeritrina, analogamente ad alcuni invertebrati marini terrestri (DIS: \"\").\nSociet\u00e0 dei Tellariti.\nI Tellariti sono noti per la loro impazienza (ENT: '). Sono inoltre famosi per essere \"testardamente orgogliosi\" (ENT: '). I Tellariti discutono per il solo piacere di farlo, e sono capaci di argomentare a favore di qualcosa che si pone anche all'opposto delle loro credenze personali, solo per il piacere del dibattito. Sono propensi alle forti emozioni ma apprezzano le discussioni interessanti e considerano l'arte dialettica, e la capacit\u00e0 di argomentare, una sorta di passatempo o di sport nazionale (ENT: \").\nSpesso iniziano una discussione con chi hanno appena conosciuto tramite una serie di lamentele, infatti questo \u00e8 il modo in cui essi entrano in relazione con gli sconosciuti. Se non hanno nulla di cui lamentarsi, semplicemente insultano l'altra persona. Grazie alla loro abilit\u00e0 oratoria, i Tellariti possono diventare eccellenti politici e ottimi diplomatici (ENT: \"). Libert\u00e0 di parola, dibattiti pubblici e libero scambio di informazioni sono quindi pietre miliari della societ\u00e0 tellarita. La spiritualit\u00e0 non ha un grande peso nella cultura tellarita; essi sono pi\u00f9 portati verso il lato pratico e la maggior parte di loro \u00e8 agnostico o ateo.\nNonostante la cucina tellarita faccia molto uso di frutta e verdura, essi considerano i canidi una prelibatezza (ENT: \"\").\nTecnologia.\nGi\u00e0 a partire dal 2153 i Tellariti hanno dimostrato di possedere astronavi tecnologicamente pi\u00f9 avanzate di quelle terrestri; anche la loro astronave pi\u00f9 piccola, infatti, riusciva gi\u00e0 a raggiungere la velocit\u00e0 di curvatura 4.\nI Tellariti hanno sviluppato nella loro cultura un notevole amore per la tecnologia in tutte le sue forme; sono ottimi ingegneri e tecnici molto rinomati in vari settori per la loro comprensione istintiva di come funzionano gli oggetti. Essi percepiscono la galassia come una grande macchina, o meglio come una specie di enorme orologio; cercano perci\u00f2 di comprenderla come tale e di rendere sempre pi\u00f9 efficienti tutti gli strumenti. Non sopportano l'idea che qualcosa rimanga senza spiegazione e per questo motivo cercano in qualunque modo di trovare una spiegazione ad ogni evento, anche a quelli che sfidano la plausibilit\u00e0 scientifica.\nMolti Tellariti hanno come hobby la costruzione dei meccanismi di orologio. Dispositivi ad orologio di diversi stili adornano molti pareti e superfici del loro pianeta, alcuni allo scopo di erogare servizi di vario tipo, altri invece con funzione puramente decorativa.\nAssieme a Umani, Vulcaniani e Andoriani, i Tellariti hanno partecipato alla costruzione di quasi tutte le astronavi della Flotta Stellare. Inoltre hanno dato inizio al processo di estrazione dei cristalli di dilitio sul pianeta Coridan, da cui hanno tratto enormi profitti. Sono infatti anche esperti mercanti, altrettanto dei Ferengi.\nL'ascensore spaziale di Tellar, il pi\u00f9 elevato della Federazione, \u00e8 in grado di trasportare un'astronave fino al limite dell'atmosfera di Tellar e di viaggiare dalla superficie allo spazio oltre l'atmosfera senza utilizzare navicelle. Turisti provenienti da ogni angolo della galassia visitano ogni anno l'ascensore spaziale, che possiede a tutti piani diversi negozi e ristoranti. Il teletrasporto ha ovviamente reso obsoleto tale oggetto, che tuttavia costituisce un monumento importante per quanto riguarda la tecnologia tellarita."}
{"id": "506690", "revid": "125963795", "url": "https://it.wikipedia.org/wiki?curid=506690", "title": "Titolo di citt\u00e0 in Italia", "text": "Il titolo di citt\u00e0 in Italia viene concesso ai comuni che ne siano stati insigniti con decreto del re (fino al 1946) o del capo provvisorio dello Stato (fino al 1948) o, successivamente, del presidente della Repubblica, in virt\u00f9 della loro importanza storica, artistica, civica o demografica.\nConcessione del titolo.\nLa modalit\u00e0 di concessione del titolo \u00e8 stabilita dal Testo unico delle leggi sull'ordinamento degli enti locali: Il comune richiede la concessione del titolo con un'istanza al Ministero dell'Interno.\nTale impostazione reitera quanto gi\u00e0 precedentemente stabilito dall'articolo 32 del regio decreto-legge n. 651 del 7 giugno 1943 (\"Ordinamento dello Stato Nobiliare Italiano\") e dalla legge n. 142 dell'8 giugno 1990 (\"Ordinamento delle autonomie locali\"), successivamente abrogate. Il titolo viene successivamente trascritto nel Registro Araldico dell'Archivio Centrale dello Stato.\nInoltre, molti comuni (e in particolare le citt\u00e0 pi\u00f9 antiche e importanti) hanno ottenuto il titolo per concessione formale da parte di governi precedenti all'unit\u00e0 d'Italia e lo mantengono tuttora.\nI Comuni insigniti del titolo di citt\u00e0 utilizzano una corona turrita, formata da un cerchio d'oro aperto da otto pusterle (cinque visibili) con due cordonate a muro sui margini, sostenente otto torri (cinque visibili), riunite da cortine di muro, il tutto d'oro e murato di nero (caratteristiche tecniche degli emblemi sono dettate dall'art. 5 del dpcm 28.01.2011). Gli stemmi sono assegnati o con decreto del Presidente del Consiglio dei ministri (DPCM) o con decreto del Presidente della Repubblica (DPR) (a seconda se lo stemma venga riconosciuto, quale arma \"ab antiquo\", oppure concesso ex novo) su proposta del dipartimento del Cerimoniale dello Stato - ufficio Onorificenze e Araldica pubblica (una ripartizione della Presidenza del Consiglio nata dalla trasformazione della Consulta araldica, la cui soppressione \u00e8 regolata dalle disposizioni finali della costituzione repubblicana). Non \u00e8 cos\u00ec invece in Alto Adige, dove tutto l'armoriale comunale segue l'antica tradizione dei paesi di lingua tedesca e non \u00e8 quindi previsto alcun uso di qualsivoglia corona.\nLa regione autonoma Friuli-Venezia Giulia disciplina la concessione del titolo di Citt\u00e0 con la legge regionale 12 febbraio 2003, n. 4 che prevede all'articolo 4: \"con decreto del Presidente della Regione, su proposta dell'assessore regionale per le autonomie locali, pu\u00f2 essere concesso, ai comuni che ne facciano richiesta il titolo di \"Citt\u00e0\", dopo che siano state verificate le condizioni\"\".\"\nElenco di citt\u00e0 italiane.\nDi seguito \u00e8 riportato l'elenco alfabetico (incompleto) delle citt\u00e0 italiane, suddivise per regioni e con l'indicazione della provincia di appartenenza. Le citt\u00e0 capoluogo di provincia sono segnalate in grassetto. A margine \u00e8 riportato l'anno e l'atto di elevazione al rango di citt\u00e0 (DPR, RDL, DPCM, DCG, DPGR o altro)."}
{"id": "506691", "revid": "339392", "url": "https://it.wikipedia.org/wiki?curid=506691", "title": "Xena - Principessa guerriero", "text": ""}
{"id": "506695", "revid": "228587", "url": "https://it.wikipedia.org/wiki?curid=506695", "title": "Wa", "text": ""}
{"id": "506697", "revid": "46931", "url": "https://it.wikipedia.org/wiki?curid=506697", "title": "W\u01cez\u00fa", "text": ""}
{"id": "506699", "revid": "1318658", "url": "https://it.wikipedia.org/wiki?curid=506699", "title": "Brad Bird", "text": "Vincitore di due premi Oscar al miglior film d'animazione per \"Gli Incredibili - Una \"normale\" famiglia di supereroi\" e \"Ratatouille\", ha cominciato lavorando per le pi\u00f9 importanti case di produzione del genere d'animazione fino al suo ingresso nella Pixar.\nBiografia.\n\u00c8 nato a Kalispell il 24 settembre 1957. Nel genere d'animazione Brad Bird \u00e8 una sorta di bambino prodigio. Realizza il suo primo cortometraggio tra gli 11 e i 13 anni riuscendo a farsi notare da Milt Kahl, uno dei pi\u00f9 importanti animatori della Walt Disney Feature Animation, il quale comincia a dargli lezioni d'animazione all'et\u00e0 di 14 anni. Pi\u00f9 avanti spinto dalla Disney and\u00f2 a frequentare il California Institute of the Arts dove far\u00e0 conoscenza e amicizia con un suo compagno di corso, John Lasseter, il futuro fondatore (insieme ad Ed Catmull e ad Alvy Ray Smith) dei Pixar Animation Studios.\nCarriera.\nAll'interno degli studios d'animazione avr\u00e0 modo di conoscere quello che diventer\u00e0 un suo grande amico, Tim Burton, assieme a cui reciter\u00e0 in uno dei primi cortometraggi del maestro del cinema dark, \"Doctor of Doom\". Lavorer\u00e0 ancora presso la Disney come animatore per due lungometraggi \"Le olimpiadi della giungla\" (1979) e \"Red e Toby - Nemiciamici\" (1981), ma dopo questi due lavori si staccher\u00e0 dalla Disney per supervisionare per un breve periodo l'animazione sul suolo statunitense del film \"Piccolo Nemo - Avventure nel mondo dei sogni\".\nAll'inizio degli anni ottanta, dopo aver realizzato un breve test animato consistente in un finto trailer per un ipotetico adattamento del fumetto \"The Spirit\", Steven Paul Leiva, scrittore e produttore, propose a Gary Kurtz di concretizzare una trasposizione dell'opera di Will Eisner. Leiva aveva scelto Kurtz perch\u00e9 Bird avrebbe lavorato al progetto soltanto se a produrlo ci fossero stati George Lucas, Steven Spielberg, Francis Ford Coppola o lo stesso Kurtz, il quale si rivel\u00f2 un appassionato di Eisner.\nDopo un incontro a Los Angeles, Kurtz decise di opzionare i diritti per l'adattamento, convincendo lo stesso Eisner. Il mercato dell'animazione, in quegli anni, versava in condizioni critiche: i Walt Disney Animation Studios non sembravano potersi permettere un progetto cos\u00ec rischioso come \"The Spirit\"; le compagnie pi\u00f9 piccole, allo stesso modo, si stavano dedicando a film per bambini, rincuoranti e solari. Il gruppo decise allora di fondare il proprio studio d'animazione, \"Visions Animation + FilmWorks\", con il quale realizzare il film. Bird e Jerry Rees (uno degli animatori del test di prova, nonch\u00e9 di alcune sequenze di \"Tron\") posero le basi per la sceneggiatura che sarebbe stata scritta dal solo Bird.\nDopo alcuni mesi, in cui Bird aveva steso una prima bozza lavorando negli uffici della Kinetographics, Kurtz mostr\u00f2 il progetto ai maggiori studi hollywoodiani in cerca di finanziamenti. Nonostante la sceneggiatura venisse elogiata dalla maggior parte dei dirigenti, nessuno riusciva a capire perch\u00e9 il gruppo fosse cos\u00ec desideroso di realizzare un noir con personaggi umani, nessun animale parlante, e atmosfere adulte con la tecnica dell'animazione; pi\u00f9 persone proposero a Kurtz di girare una versione dal vivo della sceneggiatura, ma Bird fu adamantino sulla decisione di fare uno \"Spirit\" a cartoni. Kurtz perse i diritti e l'idea dello studio \"Visions Animation + FilmWorks\" venne accantonata, cos\u00ec come l'adattamento di \"The Spirit\".\nLavorer\u00e0 dunque per la serie televisiva \"Storie incredibili\", prodotta da Steven Spielberg, dove ci cimenter\u00e0 sia come regista che come sceneggiatore. Fu questa sua seconda attivit\u00e0 che lo aiut\u00f2 ad emergere e a farsi notare dallo stesso Spielberg, con la sceneggiatura di \"Miracolo sull'8\u00aa strada\" (*batteries not included, 1987). Esso era inizialmente previsto come un episodio della suddetta serie, ma la sceneggiatura colp\u00ec talmente tanto il famoso regista statunitense che ne volle fare un film, che verr\u00e0 poi diretto da Matthew Robbins.\nNel 1989 Bird si sposter\u00e0 ancora, andando a lavorare per la Klasky-Csupo dove avr\u00e0 modo di contribuire alla realizzazione di uno dei fenomeni animati televisivi contemporanei, ovvero \"I Simpson\" (fu lui ad introdurre il personaggio di Krusty il Clown). Collaborer\u00e0 poi per altre due serie, prodotte dalla 20th Century Fox, \"The Critic\" (1994) di Al Jean e Mike Reiss (due dei produttori della serie animata \"I Simpson\") e \"King of the Hill\" (1997) di Mike Judge e Greg Daniels, ma far\u00e0 anche da sceneggiatore per la serie TV \"Family Dog\" (1993).\nLa sua grande occasione gliela dar\u00e0 la Warner Bros. che gli conceder\u00e0 la possibilit\u00e0 di fare il suo debutto alla regia con il lungometraggio animato dal gusto r\u00e9tro \"Il gigante di ferro\" (1999) tratto dal libro \"The Iron Man\" di Ted Hughes, dove riprender\u00e0 alcuni temi gi\u00e0 inseriti in \"Miracolo sull'8\u00aa strada\", come quello dei robot giunti dallo spazio. Tuttavia questo film sar\u00e0 un vero e proprio flop (sebbene venga apprezzato dalla critica) e potr\u00e0 riscattarsi solo 5 anni pi\u00f9 tardi quando entrer\u00e0 a far parte della Pixar.\nNel 2004 dirige e sceneggia il lungometraggio animato \"Gli Incredibili\", un progetto che doveva essere realizzato in 2-D per la Warner, ma quando i loro studi chiusero, Bird si rivolse alla Pixar per la realizzazione di questo film, tra l'altro il primo della Pixar in cui si trovano solo personaggi umani. Come ha sempre fatto in passato, anche qui dar\u00e0 la voce ad uno dei personaggi, in questo caso alla stilista di supereroi Edna Mode. Agli Academy Awards 2005 Brad Bird, grazie a questo film, vinse il premio Oscar al miglior film d'animazione e fu nominato all'Oscar alla migliore sceneggiatura originale.\nDal 2004 inizia a lavorare stabilmente per la Pixar, avendo inizialmente cominciato come esterno alla casa di produzione, realizzando anche il cortometraggio \"Jack-Jack Attack\" (2005), reperibile nell'edizione in DVD de \"Gli Incredibili\". Nel 2007 dirige e sceneggia, insieme a Jan Pinkava, un nuovo lungometraggio animato \"Ratatouille\" dove il protagonista \u00e8 un ratto che sogna di diventare un cuoco nei pi\u00f9 importanti ristoranti di Parigi.\nNel 2010, dopo aver momentaneamente abbandonato il progetto \"1906\", firma per dirigere il film d'azione \"\", in uscita nel dicembre 2011. Nel 2015 scrive e dirige il suo secondo film live-action: \"Tomorrowland - Il mondo di domani\" (\"Tomorrowland\"), film che ricevette critiche miste da parte dalla critica. Nel 2018 torna a lavorare all'animazione in \"Gli Incredibili 2\", sequel del fortunato primo capitolo uscito nel 2004, che \u00e8 stato accolto calorosamente dalla critica e ha incassato 608 milioni di dollari, diventando il terzo film Pixar a superare il miliardo di dollari dopo \"Toy Story 3 - La grande fuga\" (2010) e \"Alla ricerca di Dory\" (2016) e diventando il film d'animazione che ha incassato di pi\u00f9 nella storia della Pixar.\nVita privata.\nBrad Bird nel 1988 ha sposato l'assistente editor Elizabeth Canney, da cui ha avuto tre figli tra cui due, Nicholas e Michael, che come il padre lavorano anche loro nel cinema, entrambi come doppiatori."}
{"id": "506700", "revid": "2120780", "url": "https://it.wikipedia.org/wiki?curid=506700", "title": "Monti Lepini", "text": "I Monti Lepini sono un gruppo montuoso del Lazio, appartenente al settore settentrionale dei Monti Volsci, nell'Antiappennino laziale, contenuti interamente nel Lazio, fra le province di Latina, Roma e Frosinone. Confinano a nord con i Colli Albani, ad est con la valle del Sacco, a sud con i Colli Seiani (sottogruppo collinare tra Sezze e Priverno che li collega ai Monti Ausoni), a sud-est con la Valle dell'Amaseno e ad ovest con l'Agro Pontino. La vetta pi\u00f9 alta \u00e8 il Monte Semprevisa con i suoi 1536 metri; situato fra i Monti Lepini e i Monti Ausoni si trova il Monte Siserno che costituisce un gruppo intermedio dubitativamente attribuito ai Monti Lepini in quanto in riva destra del Fiume Amaseno, ma completamente isolato da entrambi.\nEtimologia ed evoluzione del toponimo nelle carte storiche.\nIl nome sembra che derivi dalla voce latina \"lapis\", cio\u00e8 pietra calcarea. \nNella carta di Abrahamus Hortelius del 1595 l'aggettivo \"lepino\" compare al singolare riferendosi ad un rilievo compreso tra Signia colonia (Segni) e Sulmo (Sermoneta) corrispondente dunque all'attuale Monte Lupone, che viene nominato \"Lepinus mons\". Nel 1829 nella carta di Giovanni Enrico Westphal sulla antica toponimia, si trova riferimento allo stesso territorio come \"Lepini Montes\" (Monti Lepini) che \u00e8 dunque considerato al plurale come insieme di monti. Successivamente nelle carte pontificie preunitarie, il Monte Lupone viene chiamato \"Monte Lupino\" e infine assume la dicitura attuale \"Monte Lupone\" con l'unit\u00e0 d'Italia quando allo stesso tempo il nome \"Monti Lepini\" viene esteso a tutto il gruppo montuoso.\nOrografia.\nI Monti Lepini - tutelati dalle dei Monti Lepini - sono composti da due sottogruppi principali: uno occidentale e l'altro orientale divisi dalla valle compresa tra Montelanico e Maenza. Si tratta di una valle che si origina ad ovest di Paliano restringendosi nella \"Bocca di Montelanico\", prosegue salendo per Carpineto Romano - al centro della vallata omonima - fino al passo di Cona Selvapiana (600 metri s.l.m.) e si getta verso sud sfociando sulla Media Valle dell'Amaseno, al confine nord del territorio comunale di Priverno.\nIl sottogruppo dei Monti Lepini occidentali, lungo 30\u00a0km, con andamento da nord-ovest a sud-est, ha origine ad oriente dei Colli Albani ed assume una sua definizione pi\u00f9 netta a partire dalla vetta del Monte Lupone (m 1378); quindi prosegue lungo lo spartiacque (sud-est), con una serie di rilievi minori: Colle Piano, Il Monte, Colle la Costa, Colle Zappetella, Monte Gorgoglione (m 928), Monte Perentile (m 1022). La sequenza altimetrica \u00e8 interrotta dal Passo della Fota, valico mulattiero di comunicazione fra il versante pontino e quello interno della catena; quindi riprende quota con il Monte Belvedere (m 1258), il Monte Capreo (m 1461), il Monte Erdigheta (m 1336), dopo il quale si stende la Sella del Semprevisa (m 1536), che domina Camporosello. Da qui il crinale prosegue per fitte faggete culminando nella vetta della Semprevisa (m 1536) e ridiscendendo poi, verso il territorio di Roccagorga, con le cime pi\u00f9 meridionali: Monte la Croce (m 1429), Monte Erdigheta (m 1336), Monte Pizzone (m 1313), Monte della Difesa (m 923).Il sottogruppo dei Monti Lepini orientali, lungo circa 25\u00a0km, procede da nordovest a sudest. Si forma nella zona fra Sgurgola e Gorga, sul confine fra le province di Roma e Frosinone, e si definisce a partire da Monte Filaro (m 1230); procede quindi attraverso una densa teoria di rilievi: Monte Favilozzo (m 1283), Rocca San Marino (m 1387), Monte Alto (m 1416), Sprone Maraoni (m 1328), Monte Malaina (m 1480); e, proseguendo al di l\u00e0 del pianoro di Santa Serena: Monte Gemma (m 1457), Monte Salerio (m 1439), Monte Acuto (m 827), Monte Sentinella (m 1110), Monte Cacume (m 1095) e Monte Calvello (m 935).\nAl di l\u00e0 di questi due sottogruppi principali, vi sono alcuni rilievi abbastanza isolati e molto meno elevati a valle di Sgurgola e in corrispondenza dei colli bordieri della Pianura Pontina, come il Monticchio di Sermoneta.\nRilievi principali.\nScorrendo in sequenza le due catene emergono:\nClima.\nPer la complessa orografia del territorio, le varie esposizioni, la vicinanza del mare da un lato e l'area continentale sub-appenninica dall'altro, non si pu\u00f2 parlare di un vero e proprio clima omogeneo per tutto il massiccio.\nEsiste tuttavia una caratteristica comune all'intero gruppo montuoso che consiste in una elevata piovosit\u00e0 nelle tre stagioni, (autunno inverno e primavera), vista la favorevole posizione sulla traiettoria delle principali depressioni mediterranee e atlantiche le quali, sospingendo i venti miti ed umidi da sud, sud-ovest e sud-est - e pi\u00f9 raramente da nord-ovest - verso l'interno, scaricano sotto forma di precipitazioni, spesso abbondanti, su tali baluardi montuosi tutta l'umidit\u00e0 in essi contenuta. \nTale fenomeno (detto stau o sbarramento) \u00e8 chiaramente pi\u00f9 vistoso nei versanti occidentali e meridionali per la pi\u00f9 diretta esposizione ai flussi umidi marittimi, ma non si limita certo ad essi, spingendosi ben al di l\u00e0 delle creste e interessando anche i versanti orientali. Ci\u00f2 anche perch\u00e9 la catena non \u00e8 impenetrabile, ma soprattutto \u00e8 aggirabile sia a nord-ovest, al confine con i Colli Albani: nel vallone Lariano/Giulianello/Artena, sia a sud-est attraverso il corridoio naturale della valle dell'Amaseno (tra i Lepini sudorientali e i Monti Ausoni). Inoltre in condizioni di intensi flussi sciroccali apportatori di abbondanti piogge specialmente in autunno e primavera, ambedue i versanti vengono interessati in egual misura da nubi e precipitazioni: quello esterno poich\u00e9 disteso parallelamente alla costa e direttamente aperto al mare; quello interno poich\u00e9 dal Golfo di Gaeta fino alle porte sudorientali di Roma, non esiste praticamente alcun impedimento all'entrata diretta delle perturbazioni le quali risalendo da sud-est tutto l'ampio solco della Valle Latina (bassa Valle del Liri e Valle del Sacco) danno i loro effetti in abbondanti piogge, in particolar modo a ridosso dei rilievi. In caso di venti molto impetuosi, anzi, i versanti marittimi direttamente investiti non risultano molto piovosi, proprio a causa dell'intensit\u00e0 troppo elevata delle correnti, mentre le precipitazioni pi\u00f9 abbondanti si verificano nei versanti orientali pi\u00f9 riparati.\nPer quanto riguarda il regime pluviometrico, esso \u00e8 chiaramente \"sub-litoraneo\" con due massimi: l'uno accentuato autunnale, tra ottobre e novembre; l'altro, secondario, primaverile solitamente ad aprile. Il massimo di piovosit\u00e0 autunnale continua in modo pi\u00f9 attenuato anche a dicembre smorzandosi in gennaio (durante gli anticicloni freddi) e riprendendo gradualmente in febbraio fino al culmine primaverile. Maggio e giugno risultano fortemente variabili di anno in anno, talvolta molto perturbati, altre volte molto caldi e asciutti; marcato e piuttosto stabile risulta invece il minimo estivo di luglio che si protrae spesso anche in agosto. \nUna differenza sostanziale nel regime pluviometrico, che per tutto il resto \u00e8 simile nei due versanti, \u00e8 data dalle \"piogge orogenetiche\" o temporali di calore, frequenti nei mesi pi\u00f9 caldi nell'area centrale della catena, sulle aree sommitali e, principalmente, nei versanti pi\u00f9 interni in cui, in certi particolari anni tra luglio e agosto, si verificano veri e propri periodi piovosi per il ripetuto formarsi, ogni pomeriggio sempre sulle medesime aree, di cumuli e cumulonembi che danno luogo a piogge locali pi\u00f9 o meno abbondanti, talvolta causando grandi differenze nel paesaggio tra la zona continentale e quella marittima: prati verdi e sensazione di frescura nella prima e pascoli ingialliti tipicamente mediterranei nella seconda.\nIl meccanismo che provoca tale fenomeno \u00e8 piuttosto semplice: tra la tarda mattinata e il primo pomeriggio delle calde giornate estive, i pendii e le vallate si riscaldano fortemente per l'intenso soleggiamento. L'aria una volta divenuta pi\u00f9 calda e quindi pi\u00f9 leggera, forma vere e proprie \"bolle\" cosiddette termiche, le quali, favorite dal pendio montuoso, iniziano a salire, finch\u00e9 incontrano in quota uno strato d'aria pi\u00f9 fredda che le frena costringendole - per contrasto - a condensare tutto il vapore acqueo in esse contenuto, formando le nubi. Tale meccanismo ripetuto pi\u00f9 volte gonfia i cumuli nuvolosi facendoli crescere in altezza e rendendoli turbolenti fino alla raggiunta \"maturit\u00e0\", stato in cui iniziano a dar luogo a piogge o veri e propri temporali. Naturalmente perch\u00e9 il fenomeno si presenti occorre - oltre che l'aria caldo-umida risalga i pendii - che l'atmosfera in quota sia un po' disturbata e instabile: per questo motivo non tutti i pomeriggi estivi danno luogo a temporali, fenomeni che risultano variabili di anno in anno. Le cause per cui siano favorite le aree interne rispetto a quelle pi\u00f9 aperte al mare, sono da ricercare nella condizione di maggiore \"calma\" delle zone continentali le quali, pi\u00f9 chiuse e pi\u00f9 umide, meno soggette a venti impetuosi, favoriscono il processo suddetto, mentre i versanti \"marittimi\" - interessati da brezze pi\u00f9 costanti e pi\u00f9 intense che sospingono con forza aria umida e nubi sulle cime e verso i versanti opposti - restano spesso all'asciutto.\nC'\u00e8 da notare, in proposito, che in tutti i valloni e nei corridoi ampi, come ad esempio la Valle dell'Amaseno, il termine brezza di valle non deve trarre in inganno, trattandosi di veri e propri venti che nei pomeriggi della stagione calda raggiungono velocit\u00e0 istantanee anche di 40 o 50\u00a0km/h, limitando per certi versi l'afa estiva, ma al contempo rendendo, per i motivi sopra citati, la stagione calda molto asciutta.\nLa distribuzione della quantit\u00e0 di precipitazioni medie annue (in mancanza di dati capillari relativi all'intero territorio) ci viene indicata principalmente da Cristofaro Mennella, il quale individua per i Monti Lepini una piovosit\u00e0 abbondante, prossima o addirittura superiore - sulle aree sommitali - ai 2000\u00a0mm annui, con quantitativi decrescenti fino ai 1000\u00a0mm delle zone pedemontane; l'autore evidenzia altres\u00ec una certa tendenza all'aumento pluviometrico da ovest/sud-ovest procedendo verso est, sempre a causa della minore intensit\u00e0 delle correnti dominanti nelle aree orientali pi\u00f9 riparate, rispetto a quelle pi\u00f9 aperte occidentali e meridionali. Ancor pi\u00f9 preciso \u00e8 il quadro delineato da Carlo Blasi il quale traccia uno schema comprendente quattro fasce in cui le piogge pi\u00f9 abbondanti sembrano essere prerogativa non esclusivamente delle cime, ma seguano pi\u00f9 che altro un andamento dovuto all'esposizione e alla topografia locale:\nQuesto stesso schema messo a punto da Blasi pu\u00f2 essere applicato alla temperatura, tenendo conto che normalmente essa diminuisce di 0.6\u00a0\u00b0C ogni 100 metri di quota, ma che, come per le precipitazioni, nel nostro caso \u00e8 fortemente soggetta a variazioni dovute, oltre che all'altitudine, soprattutto alla topografia e all'esposizione:\nDalle suddette fasce vanno esclusi tutti i valloni incassati e fortemente ombreggiati, che in special modo tra dicembre e l'inizio di febbraio possono essere interessati da condizioni di gelo marcato; nonch\u00e9 il territorio lepino pertinente al Bacino del fiume Amaseno, il quale essendo parte di un catino vallivo, \u00e8 soggetto, nel periodo invernale, a frequenti condizioni di inversione termica, molto accentuata rispetto alle alture circostanti, essendo chiuso completamente dal fondovalle almeno fino a 400 metri di quota alle influenze marittime dirette. Per influenze di natura barica e orografica tale bacino \u00e8, inoltre, interessato nel periodo da novembre a marzo da un continuo drenaggio di aria pi\u00f9 fredda continentale.\nLa situazione termica estiva appare molto pi\u00f9 omogenea con isoterme medie del mese pi\u00f9 caldo che toccano i 25\u00a0\u00b0C in tutto il pedemonte di ambo i versanti; quella dei 20\u00a0\u00b0C le medie quote (tra 600 e 800 metri), mentre le cime godono di un clima estivo piuttosto fresco, non raggiungendo i 17\u00a0\u00b0C medi. \nIn tutto il territorio la temperatura pu\u00f2, tra luglio e agosto raggiungere e superare i 30\u00a0\u00b0C, tuttavia sono rare ondate di calore che per pi\u00f9 giorni stazionino su valori superiori ai 35\u00a0\u00b0C.\nAspetti naturalistici.\nI Monti Lepini pur mantenendo una fortissima identit\u00e0 naturalistica e geologica in comune con il resto dei Monti Volsci offrono aspetti peculiari tipici che risiedono nella conformazione geologica e strutturale e nelle risorse idriche di cui dispone.\nGeologia.\nLa successione stratigrafica dei Monti Lepini affiora quasi ovunque nel gruppo montuoso ed \u00e8 costituita prevalentemente da calcari e dolomie della successione di piattaforma Laziale-Abruzzese. Nei Monti Lepini i depositi del Giurassico medio e superiore sono bene esposti sui versanti meridionali del Monte Semprevisa e nella zona di Bassiano. Nel gruppo montuoso prevalgono gli affioramenti del Cretaceo che sono state depositate in un contesto di piattaforma tropicale carbonatica simile a quella attualmente produttiva sulle Isole delle Bahamas. Le rocce cretacee possono essere distinte in base alla loro composizione in carbonati di piattaforma interna e di margine. Queste ultime affiorano principalmente la zona compresa tra il Monte Arrestino (Cori) ed Artena e sono caratterizzate da frammenti di Rudiste, dei bivalvi che avevano funzione di scogliera. A seguito di una complessa storia sedimentaria, la piattaforma entra in erosione per gran parte del Paleogene. In seguito, nel Miocene inferiore e medio l'area \u00e8 interessata dalla sedimentazione di calcareniti che sono preservate in modo discontinuo al tetto della successione e hanno spessori limitati a pochi metri o decine di metri (Gorga). Nella zona di Ceccano queste ultime possono registrare uno spessore massimo di circa 70 m.\nNel corso dell'orogenesi dell'Appennino i Monti Lepini assieme al resto dei Monti Volsci furono coinvolti in diverse fasi di piegamento e sovrascorrimento. Durante il Miocene medio la sedimentazione carbonatica subisce un brusco arresto dovuto alla forte subsidenza e alla sedimentazione di materiale silicoclastico e argilloso fine. Nel corso del Tortoniano inferiore la zona tra Colleferro e Ceprano viene ricoperta da una successione di avanfossa spessa circa 700-1000 metri - Avafossa di Frosinone - costituita prevalentemente da arenarie e siltiti mentre i Monti Volsci iniziano a sperimentare i primi accavallamenti tettonici. Nel corso del Messiniano nuovi sovrascorrimenti coinvolgono l'intera struttura di catena e di avanfossa. Eventi di retroscorrimento sembrano interessare l'intera area che torna ad entrare in erosione, perlomeno nelle parti pi\u00f9 rilevate nel corso del Pliocene inferiore. La massima espressione del retroscorrimento corrisponde alla valle tra Montelanico e Maenza che suddivide i Monti Lepini in occidentali e orientali. \nSuccessivamente, in seguito alla distensione ancora in corso della catena Appenninica, le faglie normali ad alto angolo ritagliano la pi\u00f9 antica struttura a pieghe e sovrascorrimenti, determinando una serie di blocchi che ribassano nel corso del Pleistocene una serie di blocchi in quella che poi sar\u00e0 la Piana Pontina cos\u00ec separando anche la struttura dai Monti Ausoni da quella dei Monti Lepini attraverso la formazione della Valle Dell'Amaseno. In questo contesto il carsismo inizia a modellare il paesaggio di pari passo con la tettonica che determina i percorsi seguiti dalle acque meteoriche, i quali seguono preferenzialmente faglie e strati argillosi per determinare falde idriche sospese e di base. \nLungo queste faglie ad alto angolo per una parte del Pleistocene (0,7 - 0,25 milioni di anni) oltre ai movimenti tettonici si assiste all'arrivo di masse magmatiche da aggiungersi a quelle provenienti dai vicini Colli Albani. Sui Monti Lepini, a Pisterzo (Monti Ausoni) e nella media Valle Latina (spesso erroneamente chiamata Ciociaria) tra Piglione (Morolo) e Pofi, compaiono presenti diversi centri vulcanici monogenici che hanno dato luogo ad eruzioni esplosive freatomagmatiche e subordinate colate di lava. L'unico di questi centri poligenico \u00e8 il vulcano di Pofi che ha registrato diverse eruzioni nel corso del Pleistocene medio.\nGeomorfologia e Carsismo.\nDa un punto di vista geomorfologico i Monti Lepini sono caratterizzate da pronunciati fenomeni carsici epigei ed ipogei. Per questo motivo, su questo territoriosi possono trovare, doline, voragini, grotte e pozzi, che costituiscono motivi d'interesse speleologico fra i pi\u00f9 rilevanti del Lazio e di tutta l'Italia centrale.\nIn particolare meritano menzione i seguenti:\nFlora e fauna.\nLa flora \u00e8 molto varia in ragione delle differenti quote ed esposizioni di questa zona montuosa. Mentre sui versanti pi\u00f9 bassi ed occidentali abbonda la macchia mediterranea, nelle zone elevate ed esposte a nord (come la Sella del Semprevisa) si stendono fitte faggete. Particolare menzione merita la Selva di Cori, una bosco di essenze miste, sito nella zona pi\u00f9 nord-occidentale del comprensorio, tra Cori e Norba, nel territorio compreso fra il Monte Lupone e il Monte Arrestino. Infine, rinomata \u00e8 l'Oasi di Ninfa, un lussureggiante parco floristico, visitabile soltanto in periodi predefiniti.\nMolto ricca \u00e8 la fauna avicola, rappresentata dal falco pellegrino, dal corvo imperiale, dall'aquila reale, dal falco lanario e dall'avvoltoio capovaccaio. \u00c8 presente anche il lupo, le cui cucciolate sono state rese oggetto di una caccia spietata nella zona. Forse l'episodio culminante di questa opera distruttiva fu raggiunto nel 1983, quando un cucciolo morto di lupo fu barbaramente inchiodato da alcuni vandali sul portone del municipio di Carpineto Romano.\nL'uomo.\nQuesta zona storicamente fu abitata dai Volsci, fieri nemici dei Romani. Di epoca romana restano ben conservati, a Cori, il tempio di Ercole (89-80 a.C.) ed il tempio di Castore e Polluce (I secolo a.C.). Ricca di testimonianze \u00e8 l'acropoli di Norba latina, fondata da Roma nel 492 a.C., di cui resta il tempio di Giunone, il Foro e l'intero circuito murario, che aveva lo scopo di proteggere la citt\u00e0. Sezze (l'antica \"Setia\") conserva tratti di mura in opera poligonale. La citt\u00e0 medioevale di Ninfa, gi\u00e0 citata per l'oasi omonima, fu feudo dei Frangipane, distrutta dal corsaro barbaresco Khayr al-D\u012bn Barbarossa e abbandonata nel 1680 per poi essere trasformata in giardino nel 1920. Sermoneta, amata da Virgilio, conserva intatto il centro storico medioevale.\nDialetto locale.\nI dialetti questa zona sono molto caratteristici e vanno inseriti nel gruppo dei dialetti mediani, cio\u00e8 quel gruppo che comprende anche le parlate del Lazio \"pontificio\" (quindi sotto l'amministrazione dello Stato della Chiesa), dei comuni abruzzesi negli immediati dintorni dell'Aquila, dell'Umbria e delle Marche centrali. Per la precisione sono dialetti di tipo laziale centro-settentrionale.\nComuni.\nI Comuni interessati dai Monti Lepini sono:"}
{"id": "506701", "revid": "640277", "url": "https://it.wikipedia.org/wiki?curid=506701", "title": "Atmosfera di Titano", "text": "Titano \u00e8 l'unico satellite naturale del sistema solare a possedere un'atmosfera sviluppata; la sua scoperta risale al 1944, quando Gerard Kuiper, facendo uso di tecniche spettroscopiche, stim\u00f2 la pressione parziale del metano in 10 kPa. In seguito, le osservazioni condotte da distanza ravvicinata nell'ambito del programma Voyager hanno permesso di determinare che l'atmosfera titaniana \u00e8 quattro volte pi\u00f9 densa di quella terrestre, e le sue imponenti formazioni nuvolose rendono impossibile l'osservazione diretta della superficie. La foschia visibile nell'immagine a fianco contribuisce a sostenere un effetto serra al contrario, che, aumentando l'albedo del satellite e riflettendo la luce incidente nello spazio, ne diminuisce la temperatura superficiale. Sulla superficie la sonda Huygens ha rilevato una temperatura di -179\u00a0\u00b0C e una umidit\u00e0 del 45%.\nComposizione atmosferica.\nL'atmosfera titaniana \u00e8 l'unica del sistema solare oltre a quella terrestre a mostrare una grande preponderanza dell'azoto, presente in ragione del 98,4%. Il rimanente 1,6% \u00e8 composto da metano e da tracce di idrocarburi (etano, diacetilene, metilacetilene, cianoacetilene, acetilene, diacetilene, propano), di argon, di monossido e diossido di carbonio, di cianogeno, di acido prussico, di elio e cianuro di vinile. Si ritiene che gli idrocarburi abbiano origine nell'alta atmosfera, come risultato di reazioni chimiche che avvengono tra le molecole di metano innescate dalla radiazione ultravioletta proveniente dal Sole; come risultato, il satellite appare avvolto da una spessa coltre di smog arancione.\nTitano non possiede un campo magnetico e lungo la sua orbita viene periodicamente a trovarsi all'esterno di quello di Saturno, ed \u00e8 dunque esposto direttamente al vento solare. Si ritiene che questo potrebbe indurre la ionizzazione e la perdita di alcune molecole presenti nell'alta atmosfera.\nBassa atmosfera.\nLa temperatura superficiale di Titano \u00e8 mediamente pari a 94 K; a questa temperatura il ghiaccio d'acqua non sublima, e per questo motivo l'atmosfera titaniana \u00e8 praticamente priva di vapore acqueo. Le nubi sparse che generano la foschia caratteristica del satellite sono probabilmente composte di metano, etano o altri composti organici semplici; molecole pi\u00f9 complesse, presenti in piccole quantit\u00e0, sono responsabili della caratteristica colorazione arancione di Titano.\nSopra le nuvole di metano che caratterizzano la bassa atmosfera, ad un'altitudine di 160-210 km, \u00e8 stata rilevata una nube particolarmente tossica costituita da acido cianidrico (HCN) e benzene, sostanze che piuttosto che stratificarsi sembra si siano condensate formando anomale particelle di ghiaccio. La nube \u00e8 stata osservata dallo strumento CIRS (\"Composite Infrared Spectrometer\") della sonda Cassini.\nVisibilit\u00e0 del Sole.\nLa spessa atmosfera di Titano impedisce alla maggior parte della radiazione solare incidente di raggiungere la superficie; lo stesso lander europeo Huygens, atterrato il 25 dicembre 2004, durante la discesa non \u00e8 stato in grado di individuare la direzione del Sole, e dunque con ogni probabilit\u00e0 lo stesso Saturno \u00e8 sempre invisibile dalla superficie del satellite.\nLe scoperte del modulo Huygens.\nLe analisi svolte dal lander Huygens indicano che l'atmosfera di Titano \u00e8 periodicamente sede di piogge di metano liquido e di altri composti organici. \u00c8 possibile che parti della superficie del satellite siano ricoperte da un precipitato organico noto come tolina, sebbene non vi siano prove definitive al riguardo.\nSono anche state rilevate tracce di argo 40, probabilmente frutto di fenomeni di natura criovulcanica che producono una \"lava\" di ghiaccio d'acqua ed ammoniaca . Un'analisi successiva delle fotografie scattate dal lander durante la discesa ha permesso di individuare un vulcano nell'atto di emettere metano nell'atmosfera; il criovulcanismo \u00e8 probabilmente la fonte principale di tale composto organico su Titano.\nMeteorologia.\nLe immagini scattate dalla sonda Cassini nell'ottobre 2004 hanno permesso di individuare nubi di alta quota in prossimit\u00e0 del polo sud del satellite, ma inaspettatamente la loro composizione si \u00e8 rivelata differente dal metano.\nAltre osservazioni svolte dalla Cassini hanno permesso di determinare che l'atmosfera di Titano, analogamente a quella di Venere, ruota assai pi\u00f9 rapidamente della superficie planetaria.\nOsservazioni all'infrarosso effettuate tramite i Telescopi Keck e il Very Large Telescope hanno mostrato che sul satellite si sviluppano frequenti piogge di metano. Questo fa pensare che sul satellite si sia sviluppato un completo ciclo del metano che provvede ad alimentare i laghi di metano che si trovano sulla superficie."}
{"id": "506702", "revid": "363629", "url": "https://it.wikipedia.org/wiki?curid=506702", "title": "Grip", "text": "La parola inglese \"grip\" significa, in generale, \"presa\", \"aderenza\", \"tenuta\". "}
{"id": "506704", "revid": "337298", "url": "https://it.wikipedia.org/wiki?curid=506704", "title": "Pietro d'Arbu\u00e9s", "text": "Biografia.\nNato in una famiglia aristocratica, da Antonio Arbu\u00e9s e Sancia Ru\u00edz, studi\u00f2 filosofia per poi recarsi a Bologna, entrando nel Collegio di Spagna, dove ottenne il titolo di dottore in teologia e giurisprudenza. Secondo fonti agiografiche, d'Arbu\u00e9s nel Collegio era considerato un modello di dottrina e di piet\u00e0. Al suo ritorno in Spagna, prese i voti nel 1474, entrando a far parte dei canonici regolari di sant'Agostino. In quegli anni, Ferdinando II d'Aragona e Isabella di Castiglia avevano ottenuto da papa Sisto IV il permesso di creare tribunali per perseguire gli eretici.\nDurante il periodo di dominio del grande inquisitore Tom\u00e1s de Torquemada, Pietro d'Arbu\u00e9s fu inquisitore maggiore d'Aragona, nominato da Torquemada stesso, nel 1484. L'attivit\u00e0 di Arbu\u00e9s si concentr\u00f2 contro gli ebrei che, convertitisi pubblicamente al Cristianesimo in un clima di discriminazione o di persecuzione, avevano segretamente continuato a professare l'Ebraismo (conosciuti allora con il nome dispregiativo di \"marranos\").\nMolti degli abitanti di Saragozza erano \"cristiani nuovi\" e manifestarono la loro strenua contrariet\u00e0 all'introduzione dell'Inquisizione. Seguendo l'esempio di Torquemada, Arbu\u00e9s organizz\u00f2, gi\u00e0 nei primi mesi di incarico, due autodaf\u00e9. Il primo di questi si concluse con una riconciliazione, mentre per il secondo fonti diverse riportano esiti discordanti: secondo fonti ebraiche molti \"marranos\" furono giustiziati, mentre altri furono condannati ad umiliazioni e sequestri di propriet\u00e0, altre fonti parlano di due bruciati sul rogo, mentre le fonti cattoliche escludono condanne a morte imputabili a d'Arbu\u00e9s, ammettendo per\u00f2 i sequestri di propriet\u00e0.\nPoich\u00e9 le confische attuate secondo la legge del tribunale dell'inquisizione erano in contrasto con le leggi e le libert\u00e0 politiche del regno di Aragona, alcuni rappresentanti furono mandati presso la corte reale e a Roma, chiedendone l'abolizione. A causa dell'atteggiamento temporeggiante di re Ferdinando, durante l'assenza dei rappresentanti, gli inquisitori di Saragozza giudicarono e condannarono numerosi \"conversos\" fra il maggio ed il giugno 1485.\nIn conseguenza della durezza con cui aveva esercitato il ruolo di inquisitore, si tram\u00f2 una congiura per mettere fine alla sua vita. Il 14 settembre 1485, mentre pregava inginocchiato davanti all'altare maggiore della cattedrale di Saragozza, fu accoltellato da otto assassini, che riuscirono a fuggire. Mor\u00ec poco dopo, il 17 settembre, per le conseguenze delle ferite riportate. L'Inquisizione non era infatti autorizzata a spargere sangue direttamente e i condannati potevano essere arsi solo dai tribunali secolari alla conclusione degli autodaf\u00e9.\nIl suo assassinio fu attribuito ad alcuni \"conversos\", fra cui Jaime de Montesa e Vidal Durango, ed ebbe inizio una repressione feroce e senza piet\u00e0. I sospetti assassini furono imprigionati e giustiziati in vari autodaf\u00e9, che ebbero luogo fra il 30 giugno e il 15 dicembre 1486. Secondo Jer\u00f3nimo Zurita y Castro, ci furono nove giustiziati di persona, pi\u00f9 due suicidi, tredici bruciati in effigie e quattro puniti per complicit\u00e0. Successivamente, l'Inquisizione perseguit\u00f2 le principali famiglie convertite della citt\u00e0 (Sant\u00e1ngel, Caballer\u00eda, Santa Fe, S\u00e1nchez, etc.), influenzando la politica del regno d'Aragona.\nCulto.\nFu beatificato da papa Alessandro VII il 17 aprile 1662 e canonizzato da papa Pio IX il 29 giugno 1867 con la bolla \"Maiorem caritatem\". \u00c8 sepolto nella cappella di san Pietro Arbu\u00e9s della cattedrale di Saragozza. La sua memoria liturgica cade il 17 settembre."}
{"id": "506705", "revid": "1543377", "url": "https://it.wikipedia.org/wiki?curid=506705", "title": "SyncML", "text": "SyncML (Synchronization Markup Language) \u00e8 il nome con cui era noto lo standard ora chiamato \"Open Mobile Alliance Data Synchronization and Device Management\". Si tratta di uno standard di sincronizzazione dell'informazione indipendente dalla piattaforma.\nLe soluzioni di sincronizzazione, soprattutto legate a dispositivi mobili, erano in precedenza spesso legate al venditore o al sistema operativo. L'obiettivo di SyncML \u00e8 di superare questo limite offrendo uno standard aperto. Le maggiori compagnie come Samsung, Motorola, Nokia, Sony Ericsson e Siemens AG gi\u00e0 implementano SyncML nei loro prodotti.\nPhilippe Kahn \u00e8 stato un personaggio chiave in questo processo con la Starfish Software, poi acquisita da Motorola. La sua visione \u00e8 espressa con:\nSyncML \u00e8 pensato soprattutto come un metodo di sincronizzazione dei contatti e del calendario tra alcuni tipi di palmari, telefoni cellulari e computer (personal o network-based service). La nuova versione delle specifiche include anche il supporto per push email, fornendo un protocollo standard alternativo a soluzioni proprietarie come BlackBerry.\nLa versione attuale \u00e8 la 1.1.2. La versione 1.2 \u00e8 una candidata come standard ed \u00e8 disponibile sulla pagina OMA Release Program and Specifications."}
{"id": "506711", "revid": "1745361", "url": "https://it.wikipedia.org/wiki?curid=506711", "title": "Europa orientale", "text": "L'Europa orientale \u00e8 la regione orientale dell'Europa e pu\u00f2 indicare:\nGeografia politica.\nPoliticamente l'Europa orientale copre anche tutta l'Asia settentrionale, visto che la Russia \u00e8 una singola entit\u00e0 politica transcontinentale. Anche Cipro viene incluso in questa area, lo stesso dicasi per Azerbaigian e Armenia, quindi la delimitazione dell'Europa orientale varia a seconda del punto di vista, dato che questa idea \u00e8 solamente un concetto astratto legato all'organizzazione umana.\nLe nazioni transcaucasiche di Armenia, Azerbaigian e Georgia sono comprese nelle definizioni storiche dell'Europa orientale. I tre stati hanno legami politici e culturali con l'Europa rientrando nella Politica di vicinato dell'Unione Europea attraverso il Partenariato orientale e aderendo al Consiglio d'Europa.\nDurante la guerra fredda con \"Europa orientale\" si indicava il cosiddetto blocco comunista, ma con l'allargamento a est dell'Unione europea questo termine ha perso parte del suo valore e assume un valore per lo pi\u00f9 culturale.\nEuropa orientale.\nStati non pi\u00f9 esistenti.\nNell'Europa orientale si includevano anche:\nFiumi lunghi e grandi laghi.\nUno tra i pi\u00f9 caratteristici elementi di questo paesaggio \u00e8 rappresentato dalla ricca presenza d'acqua; infatti molti laghi e fiumi importanti si trovano in questa regione. I fiumi hanno un corso lungo e sinuoso per merito della superficie pianeggiante. Alcune delle arterie fluviali pi\u00f9 importanti sono:"}
{"id": "506712", "revid": "1610933", "url": "https://it.wikipedia.org/wiki?curid=506712", "title": "Cigno reale", "text": ""}
{"id": "506713", "revid": "1543377", "url": "https://it.wikipedia.org/wiki?curid=506713", "title": "Gu\u00f3m\u00edn G\u00e9m\u00ecng J\u016bn", "text": "Il Gu\u00f3m\u00edn G\u00e9m\u00ecng J\u016bn ( - talvolta abbreviato in o Esercito rivoluzionario prima del 1928 e o Esercito nazionale dopo il 1928, nome completo in italiano Esercito rivoluzionario nazionale) \u00e8 stato il braccio militare del Kuomintang (KMT, o Partito Nazionalista Cinese) dal 1925 al 1947 nella Repubblica di Cina. Esso divenne anche l'esercito regolare della Repubblica di Cina durante il periodo di dominio del partito del KMT a partire dal 1928. Venne ribattezzato Forze armate della Repubblica di Cina dopo la Costituzione del 1947, che istitu\u00ec il controllo civile dei militari.\nOriginariamente organizzato con l'aiuto dei sovietici come mezzo del Kuomintang per unificare la Cina durante il Periodo dei signori della guerra, l'Esercito rivoluzionario nazionale combatt\u00e9 importanti battaglie nella Spedizione del Nord contro i signori della guerra cinesi dell'Esercito Beiyang, nella Seconda guerra sino-giapponese (1937\u20131945) contro l'Esercito imperiale giapponese e nella Guerra civile cinese contro l'Esercito Popolare di Liberazione.\nDurante la seconda guerra sino-giapponese, le forze armate del Partito Comunista Cinese vennero nominalmente incorporate nell'Esercito rivoluzionario nazionale (pur mantenendo comandi separati), ma si separarono per formare l'Esercito Popolare di Liberazione poco dopo la fine del la guerra. Con la promulgazione della Costituzione della Repubblica di Cina nel 1947 e la fine formale dello stato-partito del KMT, l'Esercito rivoluzionario nazionale venne ribattezzato Forze armate della Repubblica di Cina, con la maggior parte delle sue forze che formarono l'Esercito della Repubblica di Cina, che si ritir\u00f2 nell'isola di Taiwan nel 1949.\nStoria.\nL'esercito nazionalista venne fondato dal Kuomintang nel 1925 come forza militare destinato a unire la Cina nella Spedizione del Nord. Organizzato con l'aiuto del Comintern e guidato sotto la dottrina dei Tre Principi del Popolo, la distinzione tra partito, stato ed esercito era spesso confusa. Un gran numero di ufficiali dell'esercito pass\u00f2 attraverso l'Accademia militare di Whampoa, e il primo comandante, Chiang Kai-shek, divenne comandante in capo dell'esercito nel 1925 prima di lanciare con successo la Spedizione del Nord. Altri comandanti di spicco includevano Du Yuming e Chen Cheng. La fine della Spedizione del Nord nel 1928 \u00e8 spesso considerata la data in cui fin\u00ec il periodo dei signori della guerra in Cina, anche se l'attivit\u00e0 dei signori della guerra su scala ridotta continu\u00f2 negli anni successivi.\nNel 1927, dopo lo scioglimento del Primo Fronte Unito tra nazionalisti e comunisti, il KMT al potere epur\u00f2 i suoi membri di sinistra ed elimin\u00f2 in gran parte l'influenza sovietica dai suoi ranghi. Chiang Kai-shek si rivolse quindi alla Germania, storicamente una grande potenza militare, per la riorganizzazione e la modernizzazione dell'Esercito rivoluzionario nazionale. La Repubblica di Weimar invi\u00f2 consiglieri in Cina, ma a causa delle restrizioni imposte dal Trattato di Versailles non poterono prestare servizio militare. Chiang inizialmente richiese generali famosi come Ludendorff e von Mackensen come consiglieri; il governo della Repubblica di Weimar lo rifiut\u00f2, tuttavia, temendo che fossero troppo famosi, che avrebbero attirato le ire degli Alleati e che avrebbe comportato la perdita di prestigio nazionale per figure cos\u00ec illustri lavorare, essenzialmente, come mercenari.\nQuando Adolf Hitler divenne il cancelliere della Germania nel 1933 e sconfess\u00f2 il Trattato, il Partito nazista e il KMT furono presto impegnati in una stretta collaborazione. con la Germania che addestrava le truppe cinesi ed espandeva le infrastrutture cinesi, mentre la Cina apriva i suoi mercati e le sue risorse naturali alla Germania. Max Bauer fu il primo consigliere della Cina.\nNel 1934, il generale Hans von Seeckt, in qualit\u00e0 di consigliere di Chiang, propose un \"Piano 80 divisioni\" per riformare l'intero esercito cinese in 80 divisioni di truppe altamente addestrate e ben equipaggiate organizzate secondo linee tedesche. Il piano non venne mai completamente realizzato, poich\u00e9 gli eterni litigiosi signori della guerra non riuscivano a mettersi d'accordo su quali divisioni dovevano essere unite e sciolte. Inoltre, poich\u00e9 l'appropriazione indebita e la frode erano all'ordine del giorno, specialmente nelle divisioni sottoforza (lo stato della maggior parte delle divisioni), la riforma della struttura militare avrebbe minacciato la \"presa\" dei comandanti di divisione. Pertanto, nel luglio 1937 solo otto divisioni di fanteria avevano completato la riorganizzazione e l'addestramento. Queste erano la 3\u00aa, la 6\u00aa, la 9\u00aa, la 14\u00aa, la 36\u00aa, l'87\u00aa, l'88\u00aa e la Divisione di addestramento.\nUn altro generale tedesco, Alexander von Falkenhausen, venne in Cina nel 1934 per aiutare a riformare l'esercito. Tuttavia, a causa della successiva cooperazione della Germania nazista con l'Impero del Giappone, venne poi richiamato nel 1937. Dopo la sua festa di addio con la famiglia di Chiang Kai-shek, promise di non rivelare i suoi piani di battaglia ai giapponesi.\nPer un certo periodo, durante la seconda guerra sino-giapponese, le forze comuniste combatterono come parte nominale dell'Esercito rivoluzionario nazionale, formando le unit\u00e0 Ottava Armata della Strada e Nuova Quarta Armata, ma questa cooperazione in seguito croll\u00f2. Durante la guerra civile cinese l'Esercito rivoluzionario nazionale ebbe grossi problemi con la diserzione, con molti soldati che cambiavano schieramento per combattere per i comunisti.\nLe truppe in India e Birmania durante la seconda guerra mondiale includevano la Chinese Expeditionary Force, l'Armata cinese in India e la Y Force.\nIl governo degli Stati Uniti minacci\u00f2 ripetutamente di interrompere gli aiuti alla Cina durante la seconda guerra mondiale a meno che non avesse consegnato il comando totale di tutte le forze militari cinesi agli Stati Uniti. Dopo un considerevole ritardo, l'accordo fall\u00ec solo a causa di una lettera particolarmente offensiva degli americani a Chiang.\nDopo la stesura e l'attuazione della Costituzione della Repubblica di Cina nel 1947, l'Esercito rivoluzionario nazionale venne trasformato nell'arma di servizio terrestre delle Forze armate della Repubblica di Cina \u2013 l'Esercito della Repubblica di Cina (ROCA).\nOrganizzazione.\nL'Esercito rivoluzionario nazionale era composto da circa 4.300.000 effettivi suddivisi in 370 divisioni ordinarie (\u6b63\u5f0f\u5e2b), 46 divisioni di nuovo tipo (\u65b0\u7de8\u5e2b), 12 divisioni di cavalleria (\u9a0e\u5175\u5e2b), 8 divisioni di cavalleria di nuovo tipo (\u65b0\u7de8\u9a0e\u5175\u5e2b), 66 divisioni temporanee (\u66ab\u7de8\u5e2b) e 13 divisioni di riserva (\u9810\u5099\u5e2b) per un totale complessivo di 515 divisioni. Tuttavia molte divisioni vennero formate unendo gli effettivi di due o pi\u00f9 unit\u00e0 e non tutte furono operative nello stesso tempo.\nAl vertice dell'ERN c'era il Consiglio militare nazionale, tradotto anche come Commissione per gli affari militari. Presieduto da Chiang Kai-Shek, dirigeva gli stati maggiori e i comandi. Comprendeva dal 1937 il Capo di Stato Maggiore, il Generale He Yingqin, lo Stato Maggiore, il Ministero della Guerra, le regioni militari, le forze aeree e navali, i comandanti della difesa aerea e delle guarnigioni e i servizi di supporto. Circa 14 milioni di uomini vennero arruolati dal 1937 al 1945.\nInoltre, vennero create nuove divisioni per sostituire le divisioni standard perse all'inizio della guerra ed esse ricevettero il numero delle vecchie divisioni. Pertanto, il numero di divisioni in servizio attivo in un dato momento \u00e8 molto pi\u00f9 piccolo di questo. La divisione media dell'ERN aveva 5.000-6.000 soldati; una divisione media dell'esercito aveva 10.000-15.000 soldati, l'equivalente di una divisione giapponese. Nemmeno le divisioni addestrate in Germania erano alla pari in termini di uomini con una divisione tedesca o giapponese, avendo solo 10.000 uomini.\nL'opuscolo della campagna dello United States Army sulla campagna difensiva della Cina del 1942-1945 diceva:\nL'ERN aveva solo un piccolo numero di veicoli corazzati e truppe meccanizzate. All'inizio della guerra nel 1937 i corazzati erano organizzati in tre battaglioni corazzati, dotati di carri armati ed autoblindo di vari paesi. Successivamente questi battaglioni vennero per lo pi\u00f9 distrutti nella Battaglia di Shanghai e nella Battaglia di Nanchino. I nuovi carri armati, autoblindo e camion forniti dall'Unione Sovietica e dall'Italia permisero di creare l'unica divisione meccanizzata dell'esercito, la 200\u00aa Divisione. Questa divisione alla fine cess\u00f2 di essere un'unit\u00e0 meccanizzata dopo la riorganizzazione delle divisioni del giugno 1938. I reggimenti corazzati e di artiglieria vennero posti sotto il comando diretto del V Corpo d'armata e la 200\u00aa Divisione divenne una divisione di fanteria motorizzata all'interno dello stesso corpo d'armata. Questo corpo d'armata combatt\u00e9 nella Battaglia di Guangxi nel 1939\u20131940 e nella Battaglia dello Yunnan nel 1942 riducendo le unit\u00e0 corazzate a causa di perdite e guasti meccanici dei veicoli. Sulla carta la Cina aveva 3.8 milioni di uomini sotto le armi nel 1941. Erano organizzati in 246 divisioni \"di prima linea\", con altre 70 divisioni assegnate alle retrovie. Forse fino a quaranta divisioni cinesi erano state equipaggiate con armi di fabbricazione europea e addestrate da consiglieri stranieri, in particolare tedeschi e sovietici. Il resto delle unit\u00e0 era sottoforza e generalmente non addestrato. Nel complesso, l'esercito nazionalista ha impressionato la maggior parte degli osservatori militari occidentali perch\u00e9 ricorda pi\u00f9 un esercito del XIX secolo che quello del XX.\nAlla fine della campagna della Birmania, l'esercito dell'NRA aveva un battaglione corazzato dotato di carri armati Sherman.\nNonostante le pessime recensioni date dagli osservatori europei alle divisioni addestrate in Europa, le Divisioni musulmane dell'Esercito rivoluzionario nazionale, addestrate in Cina (non da occidentali) e guidate da generali musulmani della Cricca Ma, spaventarono gli osservatori europei con il loro aspetto e le loro abilit\u00e0 di combattimento in battaglia. Europei come Sven Hedin e Georg Vasel erano in soggezione per l'aspetto dato dalle divisioni cinesi musulmane dell'ERN e per le loro feroci capacit\u00e0 di combattimento. Essi vennero addestrati in condizioni dure e brutali. La 36\u00aa Divisione, addestrata interamente in Cina senza alcun aiuto europeo, era composta da musulmani cinesi e combatt\u00e9 e dilani\u00f2 duramente un'armata sovietica invasora durante l'invasione sovietica dello Xinjiang. La divisione era priva di tecnologia e uomini, ma danneggi\u00f2 gravemente la forza russa superiore.\nGli osservatori occidentali riferirono che le divisioni musulmane dell'esercito controllate dal generale musulmano Ma Hongkui erano dure e disciplinate. Nonostante avesse il diabete, Ma Hongkui si addestr\u00f2 personalmente con i suoi soldati e durante l'addestramento s'impegn\u00f2 nella scherma.\nQuando i capi di molte delle armate dei signori della guerra e provinciali si unirono al KMT e vennero nominati ufficiali e generali, le loro truppe si unirono all'ERN. Queste armate vennero ribattezzate come divisioni dell'ERN. Tutte le armate della Cricca Ma vennero assorbite dall'ERN. Quando il generale musulmano della cricca Ma Ma Qi si un\u00ec al KMT, l'esercito Ninghai venne ribattezzato 26\u00aa Divisione dell'Esercito rivoluzionario nazionale.\nL'organizzazione delle unit\u00e0.\nL'organizzazione delle unit\u00e0 dell'ERN era la seguente: (Si noti che un'unit\u00e0 non \u00e8 necessariamente subordinata ad una immediatamente sopra di essa; ad esempio diversi reggimenti dell'esercito possono essere trovati sotto un gruppo d'armate.) Il comandante in capo dell'ERN dal 1925 al 1947 fu il Generalissimo Chiang Kai-shek.\nCommissione Affari Militari\nLe squadre suicide.\nDurante la Rivoluzione Xinhai ed il periodo dei signori della guerra della Repubblica di Cina, i \"corpi della morte\" () o \"squadre suicide\" erano spesso usati dalle armate cinesi. La Cina schier\u00f2 queste unit\u00e0 suicide contro i giapponesi durante la seconda guerra sino-giapponese.\nLe truppe \"della morte\" vennero usate dai signori della guerra nelle loro armate per condurre attacchi suicidi. I corpi \"della morte\" continuarono ad essere utilizzati nell'esercito cinese. Il Kuomintang ne us\u00f2 uno per sedare un'insurrezione a Canton. Molte donne vi si unirono oltre agli uomini per ottenere il martirio contro gli avversari della Cina.\nUn \"corpo della morte\" venne effettivamente utilizzato contro le unit\u00e0 giapponesi nella battaglia di Taierzhuang. Essi usarono spade.\nAnche il bombardamento suicida venne usato contro i giapponesi. Un soldato cinese fece esplodere un giubbotto di granate e uccise 20 soldati giapponesi al magazzino di Sihang. Le truppe cinesi legavano esplosivi come pacchi di granate o dinamite ai loro corpi e si gettavano sotto i carri armati giapponesi per farli esplodere. Questa tattica venne utilizzata durante la battaglia di Shanghai, dove un attentatore suicida cinese ferm\u00f2 una colonna di carri armati giapponesi facendosi esplodere sotto il carro armato in testa, e nella battaglia di Taierzhuang, dove la dinamite e le granate vennero fissate dalle truppe cinesi che si precipitarono sui carri armati giapponesi e si fecero esplodere. In un incidente a Taierzhuang, gli attentatori suicidi cinesi distrussero quattro carri armati giapponesi con fasci di granate.\nI battaglioni di disciplina.\nDurante la guerra civile cinese l'Esercito Rivoluzionario Nazionale (ERN) era noto per aver usato battaglioni di disciplina dal 1945 al 1949. Un'unit\u00e0 composta da disertori e accusati di codardia, il battaglione di disciplina assegnava compiti come la ricognizione davanti alle forze principali per cercare imboscate, attraversare fiumi e torrenti per vedere se erano guadabili e attraversare campi minati non mappati.\nLa coscrizione.\nL'esercito venne formato attraverso campagne di coscrizione sanguinose e disumane. Queste vennero descritte da Rudolph Rummel come:Questa era un affare mortale in cui gli uomini venivano rapiti per l'esercito, rastrellati indiscriminatamente da bande della stampa o da unit\u00e0 dell'esercito tra quelli per le strade o nelle citt\u00e0 e nei villaggi, o altrimenti radunati. Molti uomini, alcuni molto giovani e vecchi, vennero uccisi mentre resistevano o cercavano di fuggire. Una volta raccolti, venivano legati o incatenati insieme e fatti marciare, con poco cibo o acqua, per lunghe distanze fino al campo. Spesso morivano o venivano uccisi lungo la strada, a volte meno del 50% raggiungeva vivo il campo. Allora il campo di reclutamento non era migliore, con ospedali che assomigliavano ai campi di concentramento nazisti come Buchenwald.\nEquipaggiamento.\nPer le normali divisioni provinciali cinesi i fucili standard erano gli Hanyang 88 (copia del Gewehr 88). Le divisioni dell'Armata centrale erano tipicamente equipaggiate con il fucile Chiang Kai-shek e altri fucili di tipo Mauser provenienti da Germania, Belgio e Cecoslovacchia. Le mitragliatrici leggere standard vennero importate o prodotte internamente dalla ceca ZB vz. 26 di Brno nello standard 7,92 mm. C'erano mitragliatrici di altre fonti, come quella belga, francese e del programma di aiuti sovietico. In generale, c'erano 6-9 MGL in una compagnia di fanteria, con la fornitura mensile di munizioni di circa 5.000 colpi (per un consumo di 5 giorni). Le mitragliatrici pesanti erano principalmente mitragliatrici Maxim raffreddate ad acqua Type 24 di fabbricazione locale (basate sulla versione commerciale della tedesca MG 08) e mitragliatrici Browning Type Triple-Ten M1917 camerate per il proiettile Mauser standard da 8 mm. In media, ogni battaglione dell'Armata centrale conteneva una compagnia di mitragliatrici con 5-6 mitragliatrici pesanti. Gli venne assegnata una fornitura mensile di 20.000 colpi. L'arma da fianco pi\u00f9 comune per sottufficiali e ufficiali era la pistola semiautomatica Mauser C96 da 7,63 mm. I fucili mitragliatori non facevano parte di alcun TO&amp;E, ma molti furono ereditati da ex eserciti di signori della guerra o prodotti localmente. Erano generalmente trasportati dalle guardie dei comandanti di divisione o di corpo d'armata o da plotoni/compagnie di servizio speciale. Alcune unit\u00e0 d'\u00e9lite, come la X Force in Birmania, utilizzavano equipaggiamento statunitense in prestito/affitto.\nIn generale, le divisioni regolari provinciali dell'esercito non possedevano artiglieria. Tuttavia, alcune divisioni dell'Armata centrale erano equipaggiate con cannoni anticarro PaK 35/36 da 37 mm e/o mortai Oerlikon, Madsen e Solothurn. Ognuna di queste divisioni di fanteria aveva idealmente 6 mortai francesi Brandt da 81 mm e 6 cannoni automatici Solothurn da 20 mm. Alcune brigate e reggimenti d'artiglieria indipendenti erano equipaggiati con cannoni da campagna Krupp 75 mm L/29, Krupp 75 mm L/14 o cannoni da montagna Bofors 75 mm L/20. C'erano anche 24 obici Rheinmetall 150 mm L/32 sFH 18 (acquistati nel 1934) e 24 obici Krupp 150 mm L/30 sFH 18 (acquistati nel 1936). All'inizio della guerra, l'ERN e il reggimento della polizia tributaria avevano tre battaglioni di carri armati armati con carri armati leggeri tedeschi Panzer I e carri armati CV35. Dopo la sconfitta nella battaglia di Shanghai, i carri armati rimanenti, insieme a diverse centinaia di carri armati T-26 e BT-5 acquisiti dall'Unione Sovietica, vennero riorganizzati nella 200\u00aa Divisione.\nLe uniformi della fanteria erano fondamentalmente giacche di Zhongshan ridisegnate. Le mollettiere erano standard sia per i soldati che per gli ufficiali, poich\u00e9 la principale modalit\u00e0 di movimento per le truppe dell'ERN era a piedi. I soldati ricevettero anche berretti da campo cuciti. Gli elmetti erano la caratteristica pi\u00f9 distintiva di queste divisioni. Dal momento in cui lo Stahlhelm M35 tedesco usc\u00ec dalle linee di produzione nel 1935, e fino al 1936, l'ERN import\u00f2 315.000 di questi elmetti, solitamente visti con il blu cielo con un emblema del sole bianco della ROC sui lati. Questi elmetti erano indossati sia dalle divisioni addestrate dai tedeschi che dalle normali divisioni dell'Armata centrale. Altri elemtti includevano l'elmetto francese Adrian, l'elmetto britannico Brodie e in seguito l'elmetto americano M1. Altre attrezzature includevano scarpe di paglia per i soldati (scarpe di stoffa per l'Armata centrale), scarpe di pelle per gli ufficiali e stivali di pelle per gli ufficiali di alto rango. Ogni soldato riceveva munizioni per la sua arma, insieme a borse o imbracature per le munizioni, una borraccia, una baionetta, una borsa per il cibo e una maschera antigas."}
{"id": "506724", "revid": "488300", "url": "https://it.wikipedia.org/wiki?curid=506724", "title": "Arcidiocesi di Magonza", "text": ""}
{"id": "506730", "revid": "287204", "url": "https://it.wikipedia.org/wiki?curid=506730", "title": "M60", "text": "Con M60 si pu\u00f2 indicare:"}
{"id": "506732", "revid": "484362", "url": "https://it.wikipedia.org/wiki?curid=506732", "title": "Costituente", "text": ""}
{"id": "506740", "revid": "17351", "url": "https://it.wikipedia.org/wiki?curid=506740", "title": "J-37 Viggen", "text": ""}
{"id": "506742", "revid": "34392", "url": "https://it.wikipedia.org/wiki?curid=506742", "title": "Bad trip", "text": ""}
{"id": "506748", "revid": "17351", "url": "https://it.wikipedia.org/wiki?curid=506748", "title": "Daimler Benz DB 601", "text": ""}
{"id": "506749", "revid": "1186766", "url": "https://it.wikipedia.org/wiki?curid=506749", "title": "Sabbipode", "text": ""}
{"id": "506750", "revid": "17654", "url": "https://it.wikipedia.org/wiki?curid=506750", "title": "Don Giovanni (Mozart)", "text": ""}
{"id": "506753", "revid": "287204", "url": "https://it.wikipedia.org/wiki?curid=506753", "title": "Domenico Canalella", "text": "Apparteneva all'Ordine dei Frati Predicatori e si \u00e8 distinto per aver tradotto alcune opere classiche in siciliano.\nBiografia.\nA Caltanissetta si dedic\u00f2 allo studio dei classici e della filosofia ed entr\u00f2 nel seminario vescovile, dove ader\u00ec all'ordine di san Domenico di Guzm\u00e1n. Nel 1943 venne ordinato sacerdote. Fino al 1958 girovag\u00f2 per la Sicilia orientale, passando per Acireale, Catania e Messina, poi si trasfer\u00ec stabilmente a Palermo, dove mor\u00ec.\nAveva una cultura vastissima e eccelse nella traduzione dei classici. Oltre alla trasposizione del salterio in italiano, tradusse in siciliano prima l\"Iliade\" e l\"Odissea\" di Omero, poi la \"Divina Commedia\" di Dante, lavoro per il quale ottenne la Medaglia d'Oro al merito dal Ministero della Pubblica Istruzione.\nInizialmente le sue traduzioni apparvero a puntate su alcune riviste. La \"Divina Cumeddia\" \u00e8 stata pubblicata integralmente solo nel 2004 dalla Nuova Ipsa."}
{"id": "506757", "revid": "1543377", "url": "https://it.wikipedia.org/wiki?curid=506757", "title": "Africa@home", "text": "Africa@home \u00e8 un sito web che si propone di raccogliere progetti in grado di contribuire alla scoperta di soluzioni ai problemi umanitari africani attraverso progetti di calcolo distribuito.\nPartner del progetto sono:\nLe istituzioni accademiche collegate sono:\nSponsor del progetto:\nProgetti.\nMalariacontrol.net.\nNell'autunno del 2005 un gruppo di studenti hanno creato la prima applicazione per Africa@home con lo scopo di comprendere come la malattia si diffonde tra la popolazione attraverso l'utilizzo di modelli. Questo progetto si chiama Malariacontrol.net ed \u00e8 ora in fase di testing. I volontari hanno gi\u00e0 cominciato a contribuire a questo primo progetto."}
{"id": "506758", "revid": "73843", "url": "https://it.wikipedia.org/wiki?curid=506758", "title": "Record olimpici femminili dell'atletica leggera", "text": ""}
{"id": "506759", "revid": "1543377", "url": "https://it.wikipedia.org/wiki?curid=506759", "title": "Ruscaceae", "text": "Nella classificazione APG II quella delle Ruscaceae era una famiglia di monocotiledoni dell'ordine delle Asparagales a cui appartenevano molti generi inclusi dal sistema Cronquist nelle Liliaceae o divisi in altre tre famiglie (Convallariaceae, Dracaenaceae e Nolinaceae).\nLa classificazione APG III e la APG IV non riconoscono questo taxon e assegnano i generi in precedenza ad esso attribuiti alla famiglia Asparagaceae (sottofamiglia Nolinoideae)\nTassonomia.\nLa famiglia Ruscaceae comprendeva i seguenti generi:"}
{"id": "506760", "revid": "35813", "url": "https://it.wikipedia.org/wiki?curid=506760", "title": "Suitgero dei signori di Morsleben e Hornburg", "text": ""}
{"id": "506763", "revid": "73843", "url": "https://it.wikipedia.org/wiki?curid=506763", "title": "Record olimpici femminili di atletica leggera", "text": ""}
{"id": "506764", "revid": "14002", "url": "https://it.wikipedia.org/wiki?curid=506764", "title": "Arcidiocesi di M\u00fcnchen und Freising", "text": ""}
{"id": "506765", "revid": "1543377", "url": "https://it.wikipedia.org/wiki?curid=506765", "title": "Distretto di Kuk\u00ebs", "text": " \nIl distretto di Kuk\u00ebs (in albanese: \"Rrethi i Kuksit\") era uno dei 36 distretti amministrativi dell'Albania.\nLa riforma amministrativa del 2015 ha ricompreso il territorio dell'ex distretto nel comune di Kuk\u00ebs, accorpando a questo 14 comuni.\nGeografia fisica.\nIl territorio del distretto \u00e8 situato nella parte nord-orientale del paese in un'area montuosa. Le montagne situate ad est della citt\u00e0 di Kuk\u00ebs raggiungono i 2400 m s.l.m. \nIl confine settentrionale \u00e8 il fiume Drin, una diga sul fiume forma il lago \"Liqen i Fierz\u00ebs\". Il distretto \u00e8 attraversato dal corso del fiume \"Drin nero\" che sfocia nel lago artificiale insieme al fiume \"Drin bianco\" proveniente da est. La valle del fiume Drin \u00e8 stretta e difficilmente accessibile, come del resto gran parte del territorio del distretto.\nA est del distretto si trova il Kosovo e nei pressi di Morina, 39\u00a0km a est di Kukes sulla strada che percorre la valle del Drin si trova il pi\u00f9 importante valico di frontiera fra di due paesi.\nGeografia antropica.\nSuddivisioni amministrative.\nIl distretto comprendeva un comune urbano e 14 comuni rurali."}
{"id": "506766", "revid": "14002", "url": "https://it.wikipedia.org/wiki?curid=506766", "title": "Diocesi di Berlino", "text": ""}
{"id": "506767", "revid": "35813", "url": "https://it.wikipedia.org/wiki?curid=506767", "title": "Giovanni Graziano", "text": ""}
{"id": "506768", "revid": "73843", "url": "https://it.wikipedia.org/wiki?curid=506768", "title": "Record olimpici maschili di atletica leggera", "text": ""}
{"id": "506771", "revid": "301156", "url": "https://it.wikipedia.org/wiki?curid=506771", "title": "Jinja", "text": " \u00e8 il termine giapponese che sta a indicare un santuario shintoista, generalmente costituito da una serie di edifici e l'area naturale circostante ed \u00e8 il luogo dove i fedeli shintoisti possono recarsi per la venerazione degli d\u00e8i (kami). Dal 1946, con l'istituzione della Jinja Honcho, la Comunit\u00e0 shintoista, tutti i santuari del Giappone sono parte di questa organizzazione, che negli ultimi decenni ha iniziato anche ad aprire nuovi santuari all'estero, in particolare in America, Australia e San Marino.\nOrigini.\nSi crede che originariamente i \"jinja\" fossero solo santuari temporanei, allestiti in occasione di una festivit\u00e0 (matsuri) in luoghi considerati sacri come caverne o montagne. Questo per il fatto che nella fede shintoista i kami sono in un certo senso \u00abonnipresenti\u00bb, avendo la facolt\u00e0 di essere dove vogliono quando vogliono, e che dunque non possano essere confinato in uno spazio sacro ben definito.\nComunque, in epoche pi\u00f9 recenti, dopo la costruzione di questi santuari temporanei chiamati , si diffuse la credenza secondo cui un \"kami\" venerato in un santuario farebbe di quest'ultimo la sua dimora sacra. Nacquero cos\u00ec i primi santuari stabili, i \"jinja\", a partire da preesistenti \"shaden\". Molti credono che le tecniche di costruzione degli \"shaden\" derivino dal Buddhismo, difatti, parecchi \"jinja\" antichi non hanno tracce di \"shaden\", ma solamente luoghi di preghiera affacciati su ambienti sacri a cui \u00e8 solitamente vietato l'accesso.\nLocali di un \"jinja\".\nUn santuario shintoista \u00e8 costituito da parecchi locali ed edifici, inclusi un e un . L\u2032\"honden\" \u00e8 il Sancta Sanctorum, la stanza o l'edificio contenente il . Di queste stanze, solo l'haiden \u00e8 aperto ai laici. \nL\u2032\"honden\" \u00e8 collocato dietro l\u2032\"haiden\", \u00e8 pi\u00f9 piccolo ed \u00e8 privo di decorazioni. \u00c8 importante considerare che i santuari Shinto, a differenza dei templi buddisti, erano costruiti in legno, con tetti di paglia o corteccia; inoltre, non era prevista una manutenzione dei \"jinja\", ma si lasciava che il tempo e i fenomeni atmosferici facessero il loro corso, salvo poi ricostruire un nuovo edificio.\nAltre zone particolari di un santuario shintoista sono l'area del \"torii\", l'ingresso sacro al santuario; il l'area delle abluzioni di mani e bocca, e il . Molto spesso, inoltre, a indicare un santuario Shinto \u00e8 la presenza di cipressi.\nA partire dalla seconda met\u00e0 del periodo Nara fino al periodo Meiji non era rara la costruzione di templi buddisti all'interno o adiacenti a santuari shintoisti. Questo tipo di costruzione, in cui un \"jinja\" ospita un tempio buddista \u00e8 chiamata . Nel 1868 fu vietata la costruzione di questo tipo di templi-santuari, nel tentativo di creare una distinzione netta tra i riti dedicati ai kami e e quelli rivolti al Buddha, condannando tutte le pratiche combinatorie. Molti santuari e templi, tuttavia, ancora oggi collaborano tra loro, soprattutto in occasione di matsuri e altri eventi.\nUn santuario shintoista pu\u00f2 includere inoltre anche altre aree ed edifici tra i seguenti:\nKannushi.\nUn \u00e8 il sacerdote incaricato della custodia di un \"jinja\" e dell'organizzazione delle cerimonie. Tradizionalmente, in particolare in passato, molti \"jinja\" non hanno un Kannushi e sono custoditi da una commissione di volontari locali chiamati . In un jinguji, un monaco buddhista pu\u00f2 custodire il suo santuario e il santuario shintoista annesso.\nKami.\nIl \"kami\" venerato in un \"jinja\" \u00e8 generalmente una divinit\u00e0 shintoista, ma spesso vi vengono venerate anche divinit\u00e0 buddhiste o taoiste. Alcuni santuari sono inoltre consacrati alla venerazione di persone importanti o figure mitologiche.\nAbitudini.\nUn \"jinja\" \u00e8 un luogo di pace e, con l'eccezione di particolari matsuri, non si pu\u00f2 correre o fare molto rumore. Molti \"jinja\", comunque, organizzano attivit\u00e0 ludiche per i bambini. Un comportamento scorretto comune per uno straniero, specialmente durante una calda giornata estiva, \u00e8 bere l'acqua di una fontana \"chozusha\". Un comportamento ancor pi\u00f9 offensivo \u00e8 addentrarsi nell'area sacra senza permesso, ancor pi\u00f9 se si tratta di uno \"shaden\"."}
{"id": "506772", "revid": "599013", "url": "https://it.wikipedia.org/wiki?curid=506772", "title": "Tel\u00e9 Santana", "text": ""}
{"id": "506776", "revid": "6923", "url": "https://it.wikipedia.org/wiki?curid=506776", "title": "Balt-Orient-Express", "text": "Balt-Orient Express \u00e8 una relazione ferroviaria tra Stoccolma e Bucarest creata nel 1948. L'attraversamento del Mar Baltico avveniva via traghetto tra i porti di Trelleborg in Svezia e di Sassnitz nella Repubblica Democratica Tedesca.\nDall'introduzione di questa relazione l'itinerario \u00e8 stato pi\u00f9 volte cambiato:"}
{"id": "506778", "revid": "36426", "url": "https://it.wikipedia.org/wiki?curid=506778", "title": "Desenzano", "text": ""}
{"id": "506780", "revid": "2166030", "url": "https://it.wikipedia.org/wiki?curid=506780", "title": "Boleslao III di Polonia", "text": "Biografia.\nBoleslao sconfisse la Pomerania alla battaglia di Nak\u0142o nel 1109 e assunse il controllo della Pomerania dal 1119 al 1123, riconquistando per il Regno di Polonia un accesso al Mar Baltico. Il governo della Pomerania fu lasciato al suo posto.\nBoleslao sconfisse anche l'imperatore Enrico V nel 1109 alla Battaglia di G\u0142og\u00f3w e \"Psie Pole\" (l'ultima anche conosciuta, nelle traduzioni tedesche, come Battaglia di Hundsfeld).\nNel 1135 Boleslao diede un tributo all'imperatore Lotario II: l'Imperatore ricevette da Boleslao parti della Pomerania Occidentale e R\u00fcgen come pegno.\nBoleslao III effettu\u00f2 anche campagne in Ungheria dal 1132 al 1135, ma furono di poco effetto.\nMatrimoni ed eredi.\nCon la prima moglie, Zbyslava, figlia del gran principe di Kiev Sviatopolk II, Boleslao ebbe: \nBoleslao in seguito spos\u00f2 Salomea (o Salome) di Berg-Schelklingen, dalla quale ebbe 14 figli (sei maschi e otto femmine), dei quali si conoscono quattro maschi e cinque femmine:\nTestamento.\nPrima della sua morte, avvenuta nel 1138, Boleslao pubblic\u00f2 il suo testamento, che divise le sue terre tra quattro dei suoi figli. Il \"principio del signore\" stabilito nel testamento ordin\u00f2 che in ogni momento il pi\u00f9 anziano membro della dinastia dovesse avere potere supremo sul resto della dinastia e dovesse controllare un'indivisibile \"parte del signore\": una vasta striscia di terra che andava da nord a sud fino a met\u00e0 della Polonia, con Cracovia citt\u00e0 capitale. I diritti del signore includevano anche il controllo sulla Pomerania, una dipendenza del Sacro Romano Impero. Il \"principio del signore\" fu quasi subito rotto, portando a un lunghissimo periodo di frammentazione feudale della Polonia."}
{"id": "506781", "revid": "436907", "url": "https://it.wikipedia.org/wiki?curid=506781", "title": "Pride (In the name of love)", "text": ""}
{"id": "506783", "revid": "228587", "url": "https://it.wikipedia.org/wiki?curid=506783", "title": "Tu", "text": ""}
{"id": "506785", "revid": "1543377", "url": "https://it.wikipedia.org/wiki?curid=506785", "title": "Distretto di Argirocastro", "text": " \nIl distretto di Argirocastro (in albanese: \"Rrethi i Gjirokastr\u00ebs\") era uno dei 36 distretti amministrativi dell'Albania. \nSituato nella parte meridionale del paese faceva parte della prefettura omonima. Capoluogo era la citt\u00e0 di Argirocastro (\"Gjirokast\u00ebr\").\nLa riforma amministrativa del 2015 ha suddiviso il territorio dell'ex-distretto in 3 comuni: Argirocastro, Dropull e Libohov\u00eb\nGeografia fisica.\nIl territorio del distretto \u00e8 prevalentemente montuoso, l'unica area pianeggiante, situata nel centro del distretto, corrisponde alla vallata del fiume Drinos che attraversa il distretto da sud a nord. Gran parte dei villaggi \u00e8 situata sulle pendici della vallata nella quale si trovano importanti resti storici come le antiche citt\u00e0 di Antigonea e Adrianapoli.\nPopolazione.\nA sud e a est il distretto confina con la Grecia, fra la popolazione si trova quindi una nutrita percentuale di persone di etnia greca concentrata in 33 villaggi che si sviluppano lungo la strada che da Argirocastro porta a Kakavij\u00eb, valico di frontiera con la Grecia.\nGeografia antropica.\nSuddivisioni amministrative.\nIl distretto comprendeva 2 comuni urbani e 11 comuni rurali."}
{"id": "506787", "revid": "6923", "url": "https://it.wikipedia.org/wiki?curid=506787", "title": "Arlberg-Orient Express", "text": "Arlberg-Orient Express \u00e8 una relazione ferroviaria tra Parigi e Atene/Bucarest via Basilea-Zurigo-Vienna istituita nel 1924 e operata dalla CIWL con vetture dirette Calais-Bucarest. Reintrodotto dopo la guerra, l'Arlberg-Orient-Express dal 1962 \u00e8 stato limitato a Vienna e il nome cambiato in Arlberg Express"}
{"id": "506791", "revid": "125688472", "url": "https://it.wikipedia.org/wiki?curid=506791", "title": "Paolo Posi", "text": "Biografia.\nSpecializzatosi in giovent\u00f9 nell'allestimento di feste ed apparati effimeri, il Posi mantenne per tutta la sua carriera un colorato gusto scenografico ancora di retaggio barocco, nonostante le sue ultime opere siano datate in un'epoca in cui il neoclassicismo era gi\u00e0 lo stile dominante. Architetto della Famiglia Colonna dal 1751, continu\u00f2 infatti a disegnare festosi apparati pirotecnici per le feste offerte dalla nobile casata romana.\nLe sue opere pi\u00f9 celebri sono le ristrutturazioni del Duomo di Napoli e di Santa Maria dell'Anima a Roma e il rutilante monumento a Maria Flaminia Chigi-Odescalchi nella basilica di Santa Maria del Popolo, dove sono ancora presenti tutti gli elementi del repertorio barocco di stampo berniniano (medaglioni, drappi marmorei, pietra sbozzata in modo da fingere rocce naturalistiche).\nPaolo Posi fu anche maestro di Giacomo Quarenghi.\nA lui sono stati attribuiti anche alcuni disegni architettonici per due ville conservati nel Fondo Lanciani della Biblioteca dell'Istituto Nazionale di Archeologia e Storia dell'Arte di Roma e quelli per la Villa Farsetti a Santa Maria di Sala. Un progetto di chiesa e convento si trova anche nell'archivio della provincia ungherese degli Scolopi a Budapest (ricordiamo che nel XVIII secolo gli Scolopi - come l'architetto Gaspar Oswald - erano molto attivi nella costruzione di opere architettoniche nell'Europa danubiana)."}
{"id": "506792", "revid": "30300", "url": "https://it.wikipedia.org/wiki?curid=506792", "title": "Tempio shintoista", "text": ""}
{"id": "506794", "revid": "124568038", "url": "https://it.wikipedia.org/wiki?curid=506794", "title": "Giovanni da Velletri", "text": "Dopo aver ricoperto la carica di priore della chiesa di San Frediano a Lucca, gli venne affidata la diocesi fiorentina da Innocenzo III, al quale aveva reso numerosi servigi.\nBiografia.\nIn quel tempo Firenze era minacciata dall'eresia dei novatori, detti anche \"bulgari\", che erano scesi dalla Lombardia e il nuovo vescovo si prodig\u00f2 con zelo a mantenere le file della diocesi.\nSi dedic\u00f2 anche alla costruzione di nuove chiese e all'abbellimento di nuove (come la Badia Fiorentina) e, sebbene mai incaricato ufficialmente, rappresent\u00f2 il braccio destro del papa in terra toscana. Nonostante ci\u00f2 si seppe destreggiare bene tra le alterne vicende, come quando il comune decise di schierarsi con l'imperatore Ottone IV, ponendosi contro papa Innocenzo che aveva pi\u00f9 volte manifestato l'opposizione all'imperatore arrivando a scomunicarlo. In quella circostanza il vescovo Giovanni seppe accrescere la sua autorit\u00e0 anzich\u00e9 vederla diminuita.\nFu presente al Concilio Lateranense IV del 1215 sotto papa Onorio III, e grazie alla sua abile diplomazia seppe ricucire lo strappo con il papato di pochi anni prima.\nDurante il suo episcopato giunsero in citt\u00e0 sia i francescani che i domenicani (1221), entrambi sostenuti dal vescovo.\nMor\u00ec il 14 luglio 1230 e fu sepolto nel Battistero di San Giovanni fra l'altare maggiore e la fonte. Gli succedette Ardengo Trotti."}
{"id": "506795", "revid": "47767", "url": "https://it.wikipedia.org/wiki?curid=506795", "title": "Imperatore Ottone IV", "text": ""}
{"id": "506796", "revid": "709565", "url": "https://it.wikipedia.org/wiki?curid=506796", "title": "Edoardo il Principe Nero", "text": "Era figlio primogenito del re d'Inghilterra e duca d'Aquitania, Edoardo III e di Filippa di Hainaut. Non divenne mai re perch\u00e9 la sua morte precedette di un anno quella del padre, consentendo al figlio Riccardo, anche se minorenne, di salire al trono.\nBiografia.\nNato nel Palazzo di Woodstock nell'Oxfordshire, Edoardo fu fatto Conte di Chester nel 1333, Duca di Cornovaglia nel 1337 ed infine investito Principe di Galles nel 1343.\nInfanzia.\nLa sua nascita fu importante per la famiglia reale sotto diversi punti di vista, poich\u00e9 si dice avesse dato ad Edoardo III la certezza che la dinastia plantageneta sarebbe continuata, cos\u00ec da dargli la possibilit\u00e0 di continuare nella distruzione di Ruggero Mortimer, primo conte di March, e di Isabella di Francia nel 1330, senza particolari apprensioni in merito.\nIl giovane principe svolse le funzioni simboliche di reggente nel 1339, 1340 e 1342, mentre il padre era in campagna militare. \nLa sua giovinezza si caratterizz\u00f2 per una passione per i mantelli in velluto rosso e porpora e per i tornei, a spese dell'istruzione, cos\u00ec come era stato per suo padre. Il principe svilupp\u00f2 inoltre una noncuranza per il denaro, insieme all'inclinazione per il gioco d'azzardo, che col tempo avrebbe cagionato la fine della sua fortuna.\nCarriera militare.\nEdoardo dimostr\u00f2 di possedere un prodigioso talento militare, come testimoniato dal coraggio personale e dalle abili tattiche poste in essere alla battaglia di Cr\u00e9cy, quando era ancora sedicenne. A ci\u00f2 fece seguito dieci anni dopo con un'altra vittoria alla Battaglia di Poitiers, durante la Guerra dei cent'anni, che permise in seguito di firmare il Trattato di Br\u00e9tigny, dopo un periodo di grave anarchia in Francia. Il principe manifest\u00f2 ancora il suo valore nel 1367, con la vittoria nella battaglia di N\u00e1jera, nel nord della Castiglia. .\nEdoardo mantenne la consuetudine di usare arcieri inglesi e gallesi nel suo esercito. Grazie a ci\u00f2 gli arcieri inglesi ottennero nel tempo una consistente supremazia sui balestrieri di oltremanica, sia nello scoccare pi\u00f9 velocemente le frecce, sia nella precisione sulle grandi distanze. Gli arcieri furono utilizzati efficacemente insieme a punti d'appoggio di fanteria pesante e di armigeri; ci\u00f2 dopo che la cavalleria francese aveva cominciato ad indossare corazzature di piastre, leggere ma resistenti. La superiorit\u00e0 degli arcieri inglesi fu evidente anche contro tali corazze, essendo i primi addestrati ad abbattere i cavalli ed i capisaldi della fanteria (fossati, pali, buche, barriere di difesa, carri, acquitrini, fango e palle spinate). Gli armigeri, spesso a cavallo, furono impiegati per annientare i nemici feriti gravemente. Edoardo fu uno dei primi condottieri ad introdurre l'uniforme, abbigliando le sue truppe del Cheshire e del Flintshire in abiti verdi e bianchi.\nTuttavia, nonostante le sue capacit\u00e0 tattiche, Edoardo in genere evit\u00f2 la battaglia convenzionale, preferendo la prosecuzione della strategia di suo padre, ovverosia le incursioni a cavallo (denominate in francese \"chevauch\u00e9e\"), durante le quali faceva strage di civili francesi mediante devastazioni, saccheggi, massacri e stupri. L'azione fu anche una forma vincente di guerra economica e pot\u00e9 essere usata per stanare gli eserciti che evitavano di dar battaglia, inclusi i guerriglieri. Edoardo fu in genere superiore agli altri comandanti impegnati nelle \"chevauch\u00e9e\", utilizzando durante le incursioni un mix bilanciato di velocit\u00e0 e distruzione, che solitamente durava un paio di mesi. Per contro, gli altri comandanti erano troppo lenti e distruttivi oppure troppo veloci ed inefficaci. Il Principe Nero inoltre utilizz\u00f2 unit\u00e0 specializzate ed esplor\u00f2, prima di attaccare, vaste e lontane aree mediante delle pattuglie ricognitive di mercenari. La debolezza di Edoardo tuttavia, comune a tutti i comandanti inglesi dell'epoca, era nella ritirata dalla zona delle operazioni. Le risorse erano limitate e gli incursori erano normalmente rallentati dal loro rifiuto di consegnare i prigionieri o il bottino ed infine troppa fiducia era riposta nelle informazioni fornite dai prigionieri, i quali tentavano di ingannare gli inglesi.\nIl Principe Nero \u00e8 associato ad almeno due accuse, non provate, di atrocit\u00e0 di guerra: il massacro di circa 3.000 abitanti, fra i quali donne e bambini, di Limoges nel 1370, dopo un assedio provocato dal vescovo della citt\u00e0, che aveva invitato i francesi a riconquistarla; la partecipazione al raid di Caen durante la \"chevauch\u00e9e\" di Normandia del 1346, in cui furono trucidati 2.500 civili. \u00c8 necessario dire che lo sconvolgente resoconto di Froissart sulla crudelt\u00e0 del principe a Limoges non \u00e8 avvalorato da fonti non francesi.\nPolitica economica e commerciale di Edoardo.\nQuando il padre, Edoardo III, increment\u00f2 i rapporti d'affari con i mercanti della Hansa, soprattutto di Dortmund, che, oltre che a incrementare i loro traffici di lana, si misero a prestare denaro al re, anche il principe Nero ricorse al prestito dei mercanti della Hansa che, per tre anni, ottennero in pegno le miniere di stagno che Edoardo possedeva in Cornovaglia.\nPer ci\u00f2 che concerne le miniere di stagno della Cornovaglia che si trovavano a Lostwithiel, nelle vicinanze di Truro, Edoardo, impegnandovi dei capitali, organizz\u00f2 l'estrazione, la lavorazione e l'esportazione dello stagno, ricavandone notevoli profitti e divenendo una sorta di capitalista industriale.Inoltre Edoardo organizz\u00f2 un traffico di pesce salato verso il mercato di Bordeaux.\nL'ultima campagna, la malattia e la morte.\nLa campagna militare a favore di Pietro I di Castiglia, noto ai suoi nemici come \"Pietro il Crudele\", rovin\u00f2 la salute e le finanze di Edoardo, tanto che fu costretto a rinunciare all'amministrazione dell'Aquitania nel 1371 ed a ritornarsene in Inghilterra. Mentre cercava di farsi coinvolgere nel governo del paese, per contrastare il suo ambizioso fratello, Giovanni di Gand duca di Lancaster, il principe dovette presto abbandonare qualsiasi speranza di riprendere l'attivit\u00e0 militare. Rimane ignota la malattia che avvizz\u00ec gli ultimi otto anni della sua vita, bench\u00e9 si ritenga che fosse una forma particolarmente grave di dissenteria. Mor\u00ec all'et\u00e0 di 45 anni a Westminster, l'8 giugno 1376, lasciando il giovane figlio Riccardo come erede al trono. Edoardo fu seppellito nella Cattedrale di Canterbury in un pregevole monumento funebre in rame e pietra; di fronte a lui dopo fu sepolto suo nipote Enrico IV. Le ultime volont\u00e0 del principe stabilivano non solo le fattezze della tomba, ma anche che dovesse essere tumulato nella cripta della cattedrale. Tale richiesta fu tuttavia ignorata ed il condottiero fu inumato a fianco della tomba di San Tommaso Becket, nella cappella della Trinit\u00e0. L'effigie del principe, sebbene dorata, fu colata in ottone.\n Quando la campagna in Spagna non ebbe successo (dal momento che Pietro fu sconfitto e ucciso), l'Inghilterra dovette sostenere grossi debiti provenienti dall'azione di Edoardo. Per contro, le pesanti tasse imposte dal Principe Nero causarono solo del risentimento. Come risultato, Edoardo III si vide costretto a controllare assiduamente il figlio malato, offeso e prodigo. Edoardo inoltre, quando fu chiamato dai francesi a Parigi per chiarire la sua posizione come duca d'Aquitania, replic\u00f2 che sarebbe tornato l\u00ec con 70.000 uomini al seguito. \nL'appellativo di \"Principe Nero\".\nSebbene Edoardo sia quasi sempre definito il \"Principe Nero\", non fu cos\u00ec conosciuto dai suoi contemporanei. Egli invece fu noto come Edoardo di Woodstock. Il soprannome di Principe Nero non apparve nei documenti fino ad almeno due secoli dopo la sua morte. L'origine \u00e8 incerta: secondo la tradizione l'appellativo deriv\u00f2 da una corazza nera, \nEmblema.\nIl pennacchio sull'emblema del Principe di Galles ed il suo motto, \"Ich dien\" (dal tedesco: \"Io servo\"), , contro il quale egli aveva combattuto nella battaglia di Cr\u00e9cy. Tali emblema e motto non furono un'esclusiva del Principe Nero, ma furono usati anche dai suoi fratelli. \n Ella discendeva dalla famiglia dei conti di Hainaut, i quali utilizzavano detto simbolo (lo struzzo in francese \u00e8 detto \"autruche\"), giocando sulla assonanza col nome del loro possedimento: Ostrehans.\nUno sguardo sulla cavalleria.\nEdoardo visse in un secolo di declino degli ideali della cavalleria. La creazione dell'Ordine della Giarrettiera, di rango reale e di cui Edoardo fu un membro fondatore, segn\u00f2 un mutamento verso il patriottismo, distante dalla mentalit\u00e0 crociata che caratterizzava l'Inghilterra dei due secoli precedenti. L'atteggiamento del principe in tale evoluzione fu apparentemente piuttosto diviso. Edoardo estern\u00f2 un'obbedienza ai tipici doveri cavallereschi attraverso le sue costanti e pie contribuzioni alla cattedrale di Canterbury.\nDa una parte, dopo la cattura di Giovanni II di Francia e del suo pi\u00f9 giovane figlio a Poitiers, egli li tratt\u00f2 con grande rispetto, al punto di lasciare libero il sovrano di tornare a casa e, a quel che si dice, di pregare con lo stesso nella cattedrale di Canterbury. In particolare il principe concesse un giorno per i preparativi della battaglia di Poitiers, cosicch\u00e9 entrambe le parti poterono discutere dell'imminente scontro ed il cardinal di P\u00e9rigord pot\u00e9 invocare la pace. Sebbene contrario alle cariche di cavalleria sul campo di battaglia, egli fu incline ai tornei cavallereschi.\nDall'altra parte, le sue inclinazioni cavalleresche in molte occasioni furono annullate dal pragmatismo. L'uso frequente della strategia delle \"chevauch\u00e9e\" non aveva riscontro nei concetti della cavalleria dell'epoca, eppure questa fu abbastanza valida nel raggiungere gli obiettivi militari e nell'indebolire l'economia e l'unit\u00e0 della Francia. Sul terreno di battaglia, la prevalenza del pragmatismo sulla cavalleria fu evidenziata dall'uso massiccio di capisaldi di fanteria, arcieri e negli attacchi laterali. Inoltre Edoardo fu straordinariamente severo e sprezzante verso le classi meno abbienti della societ\u00e0, come indicato dalla pesante tassazione che egli impose come principe di Aquitania e dai massacri perpetrati a Limoges ed a Caen. Il comportamento di Edoardo fu tipico di un numero sempre maggiore di cavalieri e nobili durante il tardo Medioevo, che poneva sempre meno attenzione agli alti ideali della cavalleria.\nMatrimonio e discendenza.\nEdoardo era stato cresciuto con sua cugina Giovanna di Kent, figlia di Edmondo di Woodstock (1301 \u2013 1330), primo conte di Kent e di Margaret Wake, terza Baronessa di Wake of Liddell. Edoardo spos\u00f2 Giovanna nell'ottobre del 1361, suscitando delle polemiche. Sia Edoardo che Giovanna avevano lo stesso nonno (Edoardo I \"Gambelunghe\") e si pensava che un condottiero come lui dovesse sposare una straniera, onde ottenere vantaggi diplomatici. , dove govern\u00f2 per conto di suo padre.\nDurante quel periodo dalla moglie, ebbe due figli:"}
{"id": "506803", "revid": "13833", "url": "https://it.wikipedia.org/wiki?curid=506803", "title": "Diocesi di Wroc\u0142aw", "text": ""}
{"id": "506804", "revid": "198277", "url": "https://it.wikipedia.org/wiki?curid=506804", "title": "Lancia Stratos", "text": "La Lancia Stratos \u00e8 un'auto sportiva prodotta dalla casa automobilistica italiana Lancia dal 1973 al 1975. Venne disegnata da Marcello Gandini per Bertone ed equipaggiata con motore e cambio V6 Ferrari Dino espressamente per distinguersi nei rally. Dalla seconda met\u00e0 degli anni 1970 la versione preparata dalla \"Squadra Corse Lancia HF\", la Stratos HF, ottenne una lunga serie di successi che la fecero entrare nella storia della disciplina.\nStoria.\nAnteprima: la Strato's Zero (1970) e la Stratos HF (1971).\nLa Strato's Zero \u00e8 una \"dream car\" esposta per la prima volta dalla carrozzeria Bertone come prototipo al Salone dell'automobile di Torino del 1970; fu presentata come progetto di autovettura sportiva a motore centrale (il V4 di una Lancia Fulvia Coup\u00e9 recuperato da un demolitore), di concezione avveniristica per quei tempi. Il design opera di Marcello Gandini (l'autore di auto come la Fiat X1/9 e la Lamborghini Countach), suscit\u00f2 subito grande interesse in tutti i visitatori del salone per il suo stile innovativo e \"di rottura\", soprattutto per un marchio come Lancia. Abolite le portiere sul prototipo si saliva aprendo direttamente il parabrezza e calandosi all'interno scavalcando il piantone dello sterzo snodato, il cofano posteriore aveva un inedito motivo a freccia, le luci posteriori erano formate dal semplice contorno luminoso del volume di coda, mentre quelle anteriori da 10 proiettori affiancati sull'affilato muso della vettura, verniciata in bronzo metallizzato. Cesare Fiorio, alla guida della squadra corse Lancia HF, in cerca di una sostituta adeguata nei rally per la Fulvia Coup\u00e9 1600 HF, vide in questo prototipo a motore centrale la giusta carica di novit\u00e0 necessaria all\u2019azienda, entrata l\u2019anno prima nel Gruppo Fiat. Per progettare la degna erede della Fulvia Coup\u00e9 Cesare Fiorio ascolt\u00f2 i pareri dei piloti e dei tecnici della vincente squadra corse HF e stabil\u00ec le direttive base: passo corto, 2 posti secchi, potente motore centrale, aerodinamica avanzata e sfruttabilit\u00e0 in ogni condizione (pista, strada e sterrato).\nTuttavia i regolamenti internazionali obbligavano a costruire almeno 500 esemplari di una nuova vettura per poterla omologare in Gruppo 4. Per questo motivo, nella primavera del 1971, Cesare Fiorio e Pier Ugo Gobbato, il nuovo direttore generale Lancia, che voleva rendere lustro all\u2019azienda attraverso prestigiose vittorie internazionali, chiesero a Nuccio Bertone di progettare e produrre una vettura che fosse meno avveniristica della \u201cZero\u201d ma che, pur rispettando le richieste di Fiorio, fosse adatta a essere prodotta in serie, sia pur limitata. \nCos\u00ec per tutta l\u2019estate la Carrozzeria Bertone e la Lancia HF lavorarono per presentare in tempo per il Salone di Torino 1971 il prototipo semi-definitivo della Stratos HF (High Fidelity), privo tuttavia del motore. Solo dopo una lunga trattativa tra Pier Ugo Gobbato ed Enzo Ferrari in persona venne raggiunto l\u2019accordo per usare il motore V6 Dino. A quel punto la prima automobile specificamente progettata per i rally e poi prodotta in serie era pronta. Una corta coup\u00e9 2 posti secchi con scocca e telai ausiliari in acciaio, carrozzeria in vetroresina, motore centrale posteriore per un\u2019ottimale distribuzione dei pesi e trazione posteriore per migliorare la motricit\u00e0. In definitiva il prototipo Strato's Zero ispira soltanto la Stratos vera e propria, che infatti non ne riprende alcuna parte meccanica.\nLa versione definitiva (1973-1974).\nGli ingegneri Lancia guidati da Gianni Tonti, pienamente sostenuti da Gobbato e, in gran segreto, anche da Gianni e Umberto Agnelli, si misero al lavoro per creare espressamente una vettura che potesse dominare il panorama rallystico mondiale. Partirono progettando l'abitacolo come una cellula di sicurezza in acciaio a cui saldare due telai a tubi quadri di acciaio per sostenere il gruppo motopropulsore e le sospensioni. La sospensione posteriore utilizzava lo schema MacPherson con barra antirollio, molto robusto, adattabile a pneumatici di varie misure e facilmente regolabile alle altezze diverse richieste da sterrato e da strada. La sospensione anteriore invece sfruttava un classico sistema a doppi quadrilateri sovrapposti con molle elicoidali, ammortizzatori idraulici telescopici e barra antirollio; una soluzione da vera auto sportiva. Gli sbalzi anteriore e posteriore erano contenuti al massimo, il passo di soli 2180 mm e le carreggiate anteriore e posteriore erano rispettivamente di 1430 e 1460 mm. Il rapporto tra dimensioni del passo e della carreggiata e uno sterzo a cremagliera molto preciso e diretto resero l\u2019auto molto maneggevole.\nLa versione da gara montava cerchi in lega Campagnolo dal caratteristico disegno a stella e pneumatici di diverse misure all\u2019anteriore e al posteriore, rispettivamente 205/50-15 e 295/35-15, ci\u00f2 per garantire un\u2019ottima aderenza del retrotreno e altrettanta direzionalit\u00e0 davanti. Tuttavia sulla versione stradale gli uomini del marketing Lancia vollero che la vettura fosse pi\u00f9 una comoda granturismo che una sportiva \"tout court\", perci\u00f2 sostituirono le sospensioni su \"uniball\" con dei pi\u00f9 comodi \"silentblock\" e pretesero di montare cerchi uguali sulle quattro ruote. Queste modifiche cambiarono il comportamento dell\u2019auto tanto da renderla molto pi\u00f9 imprecisa e meno efficace in curva.\nAppena ottenuta l\u2019omologazione le vetture furono inviate ai concessionari Lancia, che furono obbligati a ritirarne almeno una a testa. Nel mezzo della crisi petrolifera, vendere i 500 esemplari di Stratos con motore vorace, finiture spartane e sedili scomodi per l'ingente somma di 10.725.000 lire i clienti che tuttavia l\u2019acquistarono all\u2019epoca erano sostanzialmente degli appassionati sportivi, come il tennista Nicola Pietrangeli e la sciatrice Clotilde Fasolis. Inoltre Lancia non fece assolutamente nessuna pubblicit\u00e0 alla Stratos stradale, anzi fu la Stratos HF a essere usata come veicolo pubblicitario.\nFfile\nI freni a disco sulle 4 ruote autoventilanti ATE-Girling non disponevano di servofreno, inutile su un\u2019auto destinata alle competizioni. I due serbatoi, sistemati in posizione centrale, contenevano fino a 85 litri di carburante, quanto appena necessario per un\u2019auto che percorreva appena 7 km/litro.\nLa parte posteriore e anteriore della carrozzeria vennero realizzate in un sol pezzo di vetroresina, cos\u00ec come le portiere, per poterle aprire, ed eventualmente rimuovere, velocemente. Cos\u00ec veniva garantita anche ottima accessibilit\u00e0 alle parti meccaniche, vitale nei punti di assistenza dei rally. La linea venne inoltre completamente ridisegnata da Gandini e, pur mantenendo un design estremo a cuneo, non condivideva nessun pannello con la Strato's Zero. Sulla vettura vennero inseriti 3 spoiler fissi, uno anteriore, uno posteriore e uno centrale per migliorare l'aerodinamica.\nVenne scelto di posizionare il gruppo motopropulsore in posizione posteriore centrale. Cos\u00ec il motore e il cambio, gli stessi dalla Dino 246 GT, uniti a un differenziale autobloccante ZF a lamelle, vennero montati trasversalmente, esattamente come sulla vettura da cui provenivano.\nQuesto motore era l\u2019ultima evoluzione del noto 6 cilindri a V di 65\u00b0, 2418 cm\u00b3, con monoblocco in ghisa e testata bialbero in lega leggera alimentato da 3 carburatori Weber doppio corpo invertiti 40 IDF. Sulla versione stradale, con un rapporto di compressione 9:1, erogava una potenza massima di 190 CV a 7000 giri/min e una coppia massima di 23 kgm a 4000 giri/min. Con il favorevole rapporto peso/potenza di 5,2 kg/CV la vettura poteva raggiungere i 100 km/h in meno di 7 secondi e poteva passare da 0 a 160 km/h in circa 18 secondi.\nIl gruppo motopropulsore era gi\u00e0 valido ma portava con s\u00e9 anche qualche difetto. In curva la vaschetta (laterale) dei carburatori non era alimentata a sufficienza per un effetto della centrifugazione. Lancia e Weber dovettero ridisegnare il collettore di aspirazione e i carburatori (ora con vaschetta centrale) dopo aver scartato l'idea dell'iniezione meccanica per una ragione di costi e facilit\u00e0 di messa a punto. Inoltre la trasmissione era in blocco con il motore e in caso di guasti al cambio era impossibile intervenire tempestivamente nelle difficili condizioni dei punti di assistenza rallystici.\nIl V6 Dino venne poi elaborato per le gare fino a raggiungere una potenza massima di 280 CV a 8000 giri/minuto, e una coppia massima di 37 kgm a 5300 giri/minuto con tre carburatori Weber 48 DCF doppio corpo invertiti. In questo caso il V6 bialbero disponeva di sole due valvole per cilindro, venne subito prevista e poi sviluppata anche la versione a 4 valvole per cilindro (successivamente bandita insieme con altri aggiornamenti nel 1978) per ottenere altri 40 CV e arrivare cos\u00ec a ben 320 CV a 8500 giri/minuto. Infine venne anche creata da Carlo Facetti una versione con 560 CV sovralimentata con un turbocompressore KKK e iniezione Kugelfischer per le gare Endurance.\n\u00c8 stato gi\u00e0 detto che nella versione definitiva vennero adottati il motore e la trasmissione della Ferrari Dino 246 GT, ma la situazione fu pi\u00f9 complicata del previsto. La fornitura dei motori venne concessa alla Lancia infatti solo \u201call\u2019ultimo minuto\u201d, il 14 dicembre 1972, da Enzo Ferrari a Pier Ugo Gobbato dopodich\u00e9, stanco delle varie difficolt\u00e0 incontrate con Ferrari, aveva sondato la via dei motori Maserati, in particolare il 3,0 V6 della Merak. Solo il rischio che venissero montati dei motori del Tridente fece cadere tutte le resistenze ancora presenti a Maranello.\nPer tutto il 1972 infatti ci furono diversi tira e molla tra Torino e Maranello; il 2 febbraio Enzo Ferrari telefon\u00f2 a Gobbato per congratularsi della vittoria della Fulvia Coup\u00e9 al Rally di Montecarlo e diede la sua disponibilit\u00e0 a fornire 500 motori per la Stratos; tuttavia ai primi di marzo, nacquero delle difficolt\u00e0 per la fornitura dei propulsori da parte dei responsabili della produzione di Maranello. Il 21 maggio la Ferrari 312 PB vince la Targa Florio con alla guida Arturo Merzario e Sandro Munari, \u201cin prestito\u201d dalla Lancia, e la Ferrari consegna 10 motori Dino al Reparto Corse Lancia per essere elaborati e montati sui prototipi Stratos. Ai primi di novembre una Stratos esordisce nei rally internazionali, al Tour de Corse, tra i prototipi del Gruppo 5, mentre non c\u2019\u00e8 ancora la certezza che verranno forniti i propulsori necessari per la produzione di 500 vetture. Finalmente a dicembre, dopo la telefonata di Gobbato a Modena, caddero le ultime remore e l\u201911 febbraio 1973 venne firmato l\u2019accordo legale con la Ferrari.\nTutto il 1972 tuttavia non fu tempo perso perch\u00e9 fu molto utile a sviluppare la macchina e renderla competitiva su ogni tipo di percorso, dai caldi sterrati del Kenya al freddo ghiaccio finlandese, passando per l\u2019asfalto monegasco. Sotto la direzione di Cesare Fiorio e Gianni Tonti, piloti e ingegneri come Sandro Munari, Claudio Maglioli, Carlo Facetti, Mike Parkes, Gianni Gariboldi, Giampaolo Dallara, Sergio Camuffo, Francesco De Virgilio, Francesco Faleo e Nicola Materazzi collaborarono attivamente per il successo finale della nuova nata. Estenuanti test su strada furono condotti anche col supporto della Pirelli che svilupp\u00f2 gomme apposite per sterrato e asfalto.\nOttenuti i motori, cominci\u00f2 la corsa per produrre le vetture necessarie per l'omologazione nel Gruppo 4, tuttavia la lenta attivit\u00e0 di produzione nello stabilimento Bertone di Grugliasco costrinse la Stratos a gareggiare come Gruppo 5 finch\u00e9 non venne raggiunta la quantit\u00e0 minima di esemplari necessari (500). In merito, nella dichiarazione di omologazione firmata da Fiorio, si afferma che al 23 luglio 1974 ne sono stati costruiti 515 esemplari. La veridicit\u00e0 di tale affermazione \u00e8 stata messa in dubbio da molti; d'altra parte, 17 mesi dopo, la soglia minima richiesta venne abbassata a 400 esemplari, rendendo cos\u00ec inutile ogni polemica.\nLa carriera sportiva.\nLa Stratos HF.\nOttenuta l'omologazione nell'allora Gruppo 4 venne schierata in gara nei rally e fu per anni la vettura pi\u00f9 competitiva: nelle stagioni 1974, 1975 e 1976 divent\u00f2 Campione del Mondo Rally; ebbe inoltre molti altri successi di prestigio a livello europeo e nei singoli campionati nazionali tra i quali, ovviamente, quello italiano.\nL'esordio in gara per\u00f2 avvenne tra i prototipi, al Tour de Corse 1972, dove fu affidata al pilota Sandro Munari, il quale dovette ritirarsi per la rottura delle sospensioni posteriori. Dopo aver sostituito i portamozzi realizzati in lamiera scatolata (deformabili sotto sforzo) con altri pi\u00f9 resistenti in duralluminio la vettura ottenne finalmente il suo primo successo l'8 settembre del 1973 al Rally Firestone in Spagna, valido per il campionato europeo, con Sandro Munari e Mario Mannucci. Fu il primo di una lunga serie di successi durata fino al 1982, anno di scadenza della \"fiche\" di omologazione.\nLa stessa coppia si ripet\u00e9 pochi mesi dopo al Tour de France Automobile 1973, dove arriv\u00f2 la prima grande vittoria internazionale della Stratos HF con i colori Marlboro. Sempre nel 1973 la Stratos venne impiegata nella 57\u00aa Targa Florio, dove giunse seconda pilotata da Munari e Andruet e al Giro Automobilistico d'Italia il francese utilizz\u00f2 per la prima volta il motore a 24 valvole.\nIl 1974.\nIl 9 giugno 1974 la Stratos HF, gareggiando ancora tra i prototipi, vinse la Targa Florio con Amilcare Ballestrieri e G\u00e9rard Larrousse. L\u2019equipaggio italo-francese concluse la gara al primo posto completando gli 8 giri del circuito in 4h, 35\u2019, 02\u201d alla media di 109,946 km/h. La vettura \u201cpreparata\u201d non \u00e8 molto diversa da quella di serie per i motivi gi\u00e0 affrontati e oltre a roll-bar integrato nella scocca e altre misure di sicurezza obbligatorie ha un motore elaborato fino a 250 CV ed elementi delle sospensioni rinforzate poggiati su \u201cuniball\u201d.\nOttenuta la tanto desiderata omologazione in Gruppo 4 il 1\u00ba ottobre 1974, la coppia Munari-Mannucci vince il Rally di Sanremo sbaragliando la concorrenza, la seconda Stratos HF Marlboro, affidata ad Amilcare Ballestrieri e Silvio Maiga, dopo un avvio promettente, \u00e8 costretta al ritiro per un\u2019uscita di strada. Sebbene manchino solo pochi mesi alla fine dell\u2019anno Lancia riesce ancora a cogliere altre due affermazioni mondiali, vincendo poche settimane pi\u00f9 tardi, sempre con Munari-Mannucci, il Rally dei Rideau Lakes, in Canada, mentre in dicembre il pilota francese Jean-Claude Andruet, in coppia con Mich\u00e8le Petit \u201cBiche\u201d, si aggiudica il prestigioso Tour de Corse, dove Munari si ritira per guai al motore. Grazie anche al terzo posto ottenuto dai soliti Munari e Mannucci sulle strade del RAC Rally inglese la Lancia Stratos HF conquista il Titolo Mondiale Costruttori per la Lancia. Alla prima occasione disponibile la Stratos HF aveva dimostrato di essere la vettura da battere.\nIl 1975.\nIn maniera insolita, nel 1975, due marchi dello stesso gruppo industriale, FIAT da una parte e Lancia dall\u2019altra, si contendono il Mondiale Rally. Tuttavia, fin dall\u2019inizio, \u00e8 chiaro che la Fiat 124 Spider Abarth non \u00e8 in grado di competere con la Stratos HF. Quell\u2019anno comincia anche una delle sponsorizzazioni pi\u00f9 famose della storia dei rally; quella che lega Alitalia alla Lancia e ai rally. La Stratos HF del 1975 presenta cos\u00ec per la prima volta la famosa livrea tricolore bianca, verde e rossa.\nQuell\u2019anno si alterneranno alla guida delle Stratos HF, il \u201cDrago\u201d di Cavarzere, Sandro Munari (navigato da Mario Mannucci), Bj\u00f6rn Waldeg\u00e5rd (insieme con Hans Thorszelius), Raffaele \u201cLele\u201d Pinto (in macchina con Arnaldo Bernacchini) e Jean-Claude Andruet (in coppia con \u201cBiche\u201d).\nMunari vince il Rally di Montecarlo e arriva secondo al Safari e a Sanremo, mentre Waldeg\u00e5rd vince in Svezia e a Sanremo e viene squalificato al RAC Rally di cui aveva dominato le speciali; Bernard \u201cNanard\u201d Darniche e Alain Mah\u00e9 con la Stratos HF dell\u2019importatore francese Chardonnet, vincono il Tour de Corse. La Lancia si laurea cos\u00ec per la seconda volta consecutiva Campione del Mondo Rally e la Stratos HF si consacra \u201cb\u00eate \u00e0 gagner\u201d, bestia per vincere.\nIl 1976.\nL\u2019anno successivo per rinnovare le vittorie degli anni passati Lancia si affida sempre alla Stratos HF con motore 4 valvole per cilindro da 280 CV e agli stessi piloti dell\u2019anno passato, Munari, Waldeg\u00e5rd e Pinto, supportati occasionalmente da \u201cNanard\u201d Darniche, Per-Inge Walfridsson (con John Jensen), Simo Lampinen (con navigatore Arne Hertz) e Mauro Pregliasco (in macchina con Piero Sodano). Al Rally di Montecarlo si compie una storica tripletta: Bj\u00f6rn Waldeg\u00e5rd e \u201cNanard\u201d Darniche (Scuderia Chardonnet) completano il podio di Sandro Munari, ancora primo ma stavolta in coppia con Silvio Maiga perch\u00e9 Mario Mannucci \u00e8 sceso dal sedile di destra per prendere il posto del Ds Daniele Audetto, chiamato alla Ferrari.\nIn Portogallo Munari domina, poi dopo un ritiro al Safari giunge terzo in Marocco, secondo al Sanremo e vince in Corsica, a titolo ormai conquistato. Bj\u00f6rn Waldeg\u00e5rd si impone per appena 4\u201d al Rally di Sanremo con una prestazione maiuscola dopo un duello senza esclusione di colpi proprio col compagno di squadra italiano durato fino all\u2019ultima prova speciale. Waldeg\u00e5rd tuttavia non ha gradito il trattamento riservatogli dalla squadra Lancia in quell\u2019occasione e cambia colori passando alla Ford. Lele Pinto e Arnaldo Bernacchini completano il podio di una storica tripletta \u201cligure\u201d.\nCon una serie impressionante di risultati la Lancia Stratos HF \u00e8 Campione del Mondo per la terza volta consecutiva. Sempre nel 1976, Bernard Darniche conquista il titolo di Campione europeo rally, mentre l\u2019imprenditore-pilota Antonio \u201cTony\u201d Fassina (con navigatore Mauro Mannini) quello italiano.\nIl 1977.\nQuell\u2019anno presenta novit\u00e0 regolmentari di rilievo, infatti viene modificato il criterio per l\u2019assegnazione del punteggio per cui per accumulare punti una macchina deve entrare nei primi dieci classificati. L\u2019altra novit\u00e0 \u00e8 l\u2019istituzione della Coppa FIA Piloti, antenata dell\u2019odierno mondiale piloti, che viene assegnata al pilota pi\u00f9 meritevole. Quell\u2019anno se l'aggiudica Sandro Munari, ovviamente alla guida della Stratos HF.\nLa Stratos HF \u00e8 ancora in piena forma ma il Gruppo Fiat decide di frenarla per favorire il successo della nuova Fiat 131 Abarth Rally, sempre un\u2019auto da rally prodotta in 500 esemplari ma molto pi\u00f9 vicina alla Fiat 131 Mirafiori di serie di quanto non fosse la Stratos HF con la Beta berlina. La vettura quindi disputa ufficialmente solo Safari Rally, Sanremo, Tour de Corse e ovviamente \u201cil Monte\u201d. Nonostante questo la Stratos HF vince di nuovo il Rally di Montecarlo con Sandro Munari, con navigatore Silvio Maiga e lo fa per l\u2019ultima volta con i colori Alitalia, l\u2019anno dopo lo sponsor colorer\u00e0 le \u201ccugine\u201d Fiat-Abarth. Il resto della stagione riserva solo piazzamenti e alla fine ci sar\u00e0 solo un 5\u00ba posto. Lo stesso anno Bernard Darniche \u201cbissa\u201d il titolo europeo dell\u2019anno precedente e l\u2019equipaggio Mauro Pregliasco Vittorio Reisoli conquistano quello italiano.\nIl 1978.\nQuesto \u00e8 l\u2019ultimo anno in cui la Stratos HF corre seguita dalla casa ufficiale, poi la squadra corse Lancia HF e l\u2019Abarth Corse verranno unificate, per questo la sua presenza sar\u00e0 limitata alle sole tappe europee del mondiale. Inoltre a partire dal 1\u00ba gennaio 1978 la vettura dovette tornare alle specifiche della versione \"di serie\": abolite la frizione bi-disco in rame, la testata a 24 valvole, il cofano posteriore allargato e altri particolari. Nonostante una lunga serie di ritiri Markku Al\u00e9n vince il Rally di Sanremo e lo fa con i nuovi colori bianco-rosso-nero della Pirelli che vestivano anche la Lancia Stratos HF di Tony Carello e Maurizio Perissinot a bordo della quale vinsero il Campionato Europeo Rally. Partecipando a 10 gare ottennero 2 ritiri, un terzo posto (Ypres) e ben 7 vittorie (Costa Brava, Targa Florio, 4 Regioni, Alpi Orientali, Halkidikis, OeASC e RACE). Invece la Stratos HF che si aggiudica il Campionato Italiano Rally con Adartico Vudafieri e Mauro Mannini porta i colori Sportitalia, i due si impongono nei rally dell\u2019Elba, del Ciocco e delle Valli Piacentine e si piazzano al posto d\u2019onore nella Targa Florio e nel 4 Regioni.\nIl 1979 e gli anni seguenti.\nDa quell\u2019anno ogni attivit\u00e0 sportiva del Gruppo Fiat viene seguita da una nuova struttura che unifica i reparti Lancia HF e Abarth Corse: l'Attivit\u00e0 Sportive Automobilistiche (ASA). Nei rally mondiali si decide quindi di puntare tutto su una sola vettura, la 131 Abarth, che corre gi\u00e0 da qualche anno, e di pensionare \u201cufficialmente\u201d la Stratos HF. Direttore generale della neonata realt\u00e0 sportiva sar\u00e0 Cesare Fiorio e responsabile logistico di nuovo Audetto, ritornato dalla Ferrari. Nonostante questo sono molte le scuderie e i piloti privati che continuano a correre con la berlinetta di Chivasso, che li ripagher\u00e0 con prestazioni ancora all\u2019altezza delle aspettative. In particolare Darniche con la Scuderia Chardonnet riuscir\u00e0 a vincere ancora una volta il Rally di Montecarlo, con una straordinaria rimonta notturna sulla Ford Escort RS Cosworth 1800 MkII di Bj\u00f6rn Waldeg\u00e5rd, e anche il Tour de Corse. Lo stesso anno la coppia Fassina-Mannini con una Stratos HF del Piave Jolly sponsorizzata dai Concessionari Lancia vincono il Campionato Italiano Rally, coronando il campionato con il successo al Rally di Sanremo valido per il mondiale. Fino alla vittoria al Rally di Argentina 1986 della Delta S4 di Massimo \u201cMiki\u201d Biasion e Tiziano Siviero quella rester\u00e0 l\u2019ultima vittoria tutta italiana (auto ed equipaggio) nel Mondiale Rally. Inoltre il principe ereditario della Georgia e pilota amatoriale Jorge de Bagration de Mukharani vince il campionato spagnolo Rally.\nL\u2019ultimo acuto di rilievo e nel Mondiale della Stratos HF fu una vittoria al Tour de Corse 1981, ancora con lo specialista Darniche per la Scuderia Chardonnet.\nLa Stratos HF comunque continu\u00f2 a gareggiare e a vincere, ma solo gare minori, ancora nel 1982, anno di scadenza dell'omologazione.\nAlla fine la Stratos vincer\u00e0 3 titoli mondiali, 3 europei, 3 italiani e altre innumerevoli gare nazionali minori. Quest\u2019auto \u00e8 stata talmente vincente da guadagnarsi il soprannome di \u201cammazza rally\u201d, infatti oltre a centinaia di vittorie nazionali ed europee, gli unici rally mondiali che mancano nel suo ricco palmar\u00e8s sono il Rally RAC e il Safari Rally.\nLa Stratos Turbo Silhouette.\nNel 1976 incominci\u00f2 lo sviluppo della versione \"silhouette\" della Stratos HF destinata alla pista da parte di Carlo Facetti. Questa versione, nota come Stratos Turbo Silhouette, era contraddistinta da passo allungato, motore sovralimentato da un turbocompressore KKK e iniezione meccanica Kugelfischer (560 CV circa) e vistose appendici aerodinamiche grazie alle modifiche introdotte dal nuovo regolamento Gruppo 5 per questa speciale categoria. Il duplice obiettivo era quello di partecipare al Mondiale Marche e contemporaneamente accumulare esperienza per la Stratos da Rally.\nLa Stratos Silhouette dovette lottare contro BMW e Porsche ed era afflitta da elevato rischio d\u2019incendio, dovuti pare alla collocazione del turbo troppo vicino all\u2019infiammabile carrozzeria in vetroresina. Nonostante questo, Facetti e la \"Turbo-Stratos\" Silhouette ottennero una prestigiosa vittoria al Giro Automobilistico d\u2019Italia del 1976. L\u2019anno successivo partecip\u00f2 anche Sandro Munari con lo stesso modello ma fu costretto al ritiro. La vettura fece altre prestigiose apparizioni al Tour de France Automobile e alla 24 Ore di Le Mans, dove per il team Esso Aseptogyl al volante si alternarono Christine Dacremont e Marianne Hoepfner. Lo sviluppo della Silhouette avrebbe dovuto continuare ma le difficolt\u00e0 incontrate durante questa fase, sommate alla morte nell'agosto del 1977 di Mike Parkes, fecero desistere Facetti.\nTutta l\u2019esperienza fatta risult\u00f2 utile nei rally gi\u00e0 a partire dalla fine del 1975, dove il motore 24 valvole venne ulteriormente sviluppato da Claudio Maglioli, e in pista nel 1979, quando Lancia lasci\u00f2 ufficialmente i rally e si ciment\u00f2 nel Mondiale Marche con la Beta Montecarlo Turbo.\nUno degli esemplari fu completamente distrutto dalle fiamme a Zeltweg, un altro vinse il Giro Automobilistico d'Italia nel 1976, prima di essere spedito in Giappone in vista di un campionato specifico per vetture \"silhouette\" al quale per\u00f2 non prese mai parte. Di qui entr\u00f2 a far parte della collezione Matsuda.\nAttualmente fa parte della collezione di Chris Hrabalek, il pi\u00f9 grande collezionista di Stratos nel mondo, insieme con altri dieci pezzi unici, inclusa quella preparata nel 1977 per il Safari Rally. L'esiguo numero di esemplari costruiti e il fatto che l'auto fu utilizzata in ogni tipo di gara (persino nei rallycross, certamente inadatti a un'automobile da collezione), la rendono infatti uno dei modelli pi\u00f9 ricercati dai collezionisti di tutto il mondo.\nConcept derivate.\nLancia Sibilo.\nLa Lancia Sibilo, chiamata anche Lancia Bertone Sibilo o Bertone Sibilo, \u00e8 una concept car disegnata da Marcello Gandini realizzata dalla Carrozzeria Bertone sulla base della Lancia Stratos nel 1978. La Sibilo eredita direttamente dalla Stratos tutta la meccanica eccetto che per il passo, allungato di 10 cm. Il prototipo vuole essere una scultura \"monolitica\" dalle linee nette e squadrate che includa tutti gli elementi e gli accessori in un'unica superficie. Anche i finestrini in policarbonato si fondono con la carrozzeria; la vernice color cioccolato non si ferma sui pannelli ma viene sfumata anche sugli stessi cristalli, inglobandoli armonicamente nell'insieme. Su questi ultimi \u00e8 presente una piccola porzione circolare come un obl\u00f2 apribile per aerare l'abitacolo.\nFenomenon Stratos.\nNel 2004 iniziano a trapelare informazioni riguardo a un'interpretazione da parte della Fenomenon Holistic Design e della Prodrive, della Lancia Stratos. Al Salone dell'automobile di Ginevra nel marzo 2005 apparve un modello denominato Fenomenon Stratos, disegnato dal designer capo Chris Hrabalek e concepito per montare un motore V8 da 425 cavalli in posizione centrale.\nPininfarina New Stratos.\nA fine novembre 2010 la Pininfarina ha realizzato una \"one-off\" chiamata New Stratos, ispirata alla Lancia Stratos e realizzata a partire dalla base della Ferrari F430 Scuderia; l'auto \u00e8 stata commissionata dall'imprenditore nel campo automobilistico e collezionista di auto d'epoca Michael Stoschek. Dopo la sua progettazione e costruzione, il modello ha superato e ottenuto l'omologazione T\u00dcV per poter circolare su strada.\nNel corso del 2018, la societ\u00e0 MAT Manifattura Automobili Torino annuncia la produzione in serie limitata della New Stratos, \u00abstimata in 25 esemplari\u00bb, costruiti al termine dell'esordio della vettura al Salone dell'automobile di Ginevra del 2018.\nRepliche.\nHawk HF Series.\nDella Stratos sono state create diverse kitcar da parte dell'azienda Hawk Cars Limited. Queste vetture, denominate HF, possono essere equipaggiate con propulsori di diversa derivazione a seconda della serie di appartenenza: Lancia (HF2000), Ferrari (HF2400 e HF3000QV) o Alfa Romeo (HF2500 e HF3000). La Hawk \u00e8 talmente fedele all'originale che i suoi pezzi sono intercambiabili con le Stratos originali.\nLB Specialist Cars.\nLa Lister Bell produce una replica della Stratos in due versioni diverse: La STR, che pu\u00f2 montare motori V6 e V8 Alfa Romeo e Ferrari e la STR-M modificata per ospitare il motore V8 3.0 o 3.2 della Ferrari Mondial.\nL'intero telaio della Stratos originale \u00e8 stato riprogettato al CAD in modo da renderlo pi\u00f9 rigido. Le modifiche pi\u00f9 evidenti sono i montanti del parabrezza che arrivano fino al pianale."}
{"id": "506806", "revid": "2060716", "url": "https://it.wikipedia.org/wiki?curid=506806", "title": "Tu (popolo)", "text": "I Tu (\u571f) sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese. Molti Tu vivono nella provincia di Qinghai, altri in quella di Gansu.\nChiamano loro stessi \"Mongour\" (pronunciato anche \"Monguor\") o \"Tsagaan mongghol\", che letteralmente significa \"mongoli bianchi\", e sono strettamente correlati ai mongoli. Sono classificati come minoranza etnica in Cina perch\u00e9 si sono mescolati in passato con i popoli tibetani e turchi.\nLingua.\nLa lingua Tu \u00e8 stata recentemente suddivisa in due distinti linguaggi, il Mongghul (una volta riconosciuto anche come un dialetto Huzhu) e il Mangghuer (formalmente riconosciuto come dialetto Minhe). Essa fa parte del ceppo linguistico mongolo. In anni recenti \u00e8 stato creato un alfabeto basato sul Pinyin per entrambi i linguaggi.\nInoltre, alcuni Tu parlano il Wutunhua, una lingua mista basata sul cinese, sulla lingua tibetana e sulla lingua mongola.\nPersonaggi.\nIl 14\u00ba Dalai Lama, Tenzin Gyatso, \u00e8 un Tu."}
{"id": "506808", "revid": "4175", "url": "https://it.wikipedia.org/wiki?curid=506808", "title": "Cinque Nazioni 1991", "text": "Il Cinque Nazioni 1991 (, , ) fu la 62\u00aa edizione del torneo annuale di rugby a 15 tra le squadre nazionali di , , , e , nonch\u00e9 la 97\u00aa in assoluto considerando anche le edizioni dell'Home Championship.\nA 11 anni di distanza dalla pi\u00f9 recente vittoria fu l', alla sua ventinovesima affermazione, ad aggiudicarsi il trofeo, anch'esso con il Grande Slam come nel .\nSimon Hodgkinson, lo specialista inglese ai calci piazzati, realizz\u00f2 anche il nuovo record di punti marcati in una singola edizione, con 60, alla media di 15 a incontro.\nDue settimane prima, battendo gli irlandesi a Lansdowne Road, l' aveva conquistato la sua quinta Triple Crown del dopoguerra.\n e , appaiati in fondo alla classifica, evitarono il \"Whitewash\" grazie al pareggio del quale si resero protagoniste nel loro incontro a Cardiff nella terza giornata, unico punto da entrambe raccolto in tale edizione."}
{"id": "506810", "revid": "729019", "url": "https://it.wikipedia.org/wiki?curid=506810", "title": "TEE Merkur", "text": "Merkur \u00e8 una relazione ferroviaria Trans Europ Express tra Stoccarda e Copenaghen via Amburgo-Lubecca-Puttgarden-R\u00f8dby.\nQuesto TEE, che sostituiva un precedente intercity con lo stesso nome, venne istituito nel 1974 quando le ferrovie danesi DSB aderirono al pool TEE. La relazione \u00e8 stata mantenuta fino al 1978.\nIl Merkur vanta alcuni primati:"}
{"id": "506813", "revid": "1573940", "url": "https://it.wikipedia.org/wiki?curid=506813", "title": "Lacertidae", "text": "I Lacertidi (Lacertidae ) sono una famiglia di sauri a cui appartengono oltre 300 specie, presenti in quasi tutta l'Europa, Asia ed Africa.\nTassonomia.\nLa famiglia comprende i seguenti generi e specie:"}
{"id": "506817", "revid": "46931", "url": "https://it.wikipedia.org/wiki?curid=506817", "title": "Mongour", "text": ""}
{"id": "506823", "revid": "287204", "url": "https://it.wikipedia.org/wiki?curid=506823", "title": "Maestro dell'Annuncio ai pastori", "text": "Lo stile dell'anonimo artista, uno dei pi\u00f9 sensibili interpreti del naturalismo nell'ambiente della pittura ispano-napoletana di met\u00e0 Seicento, si caratterizz\u00f2 per le figure fortemente caratterizzate ed occupanti l'intero spazio della tela, da cui emergono in virt\u00f9 di un marcato chiaroscuro.\nL'anonimo pittore deve il suo nome alla tela raffigurante l\u2019\"Annuncio ai pastori\" oggi conservata al Museo di Birmingham. Intorno all'opera, gi\u00e0 attribuita a Diego Vel\u00e1zquez, venne raccolto un ricco catalogo di tele stilisticamente affini ma attribuite a varie personalit\u00e0. Al \"corpus\" pittorico dell'anonimo, in maggior pare composto da tele raffiguranti proprio l'\"Annuncio ai pastori\" e scene bibliche, come la \"Rachele e Giacobbe\" (Palermo, Galleria Nazionale), sono stati aggiunti alcuni dipinti d'altare (\"Cristo deriso\" a Parigi, Louvre) e soggetti a mezza figura (\"Ragazza con lo specchio\" a New York, Metropolitan Museum of Art). All'ultima attivit\u00e0 del maestro \u00e8 forse da ricollegare la \"Nativit\u00e0 di Maria\" (Castellammare di Stabia, chiesa di Santa Maria della Pace) in cui si avvicin\u00f2 all'opera di Bernardo Cavallino. \nNel 1923 il Mayer, ripreso successivamente da Roberto Longhi, propose di identificare il Maestro col brindisino Bartolomeo Bassante (attivo a Napoli entro la prima meta del XVII secolo); in alternativa a questa ipotesi sono stati proposti i nomi di Juan Do e Nunzio Rossi. Tuttavia, viste le poche certezze, si continua a mantenere la denominazione di Maestro dell'Annuncio ai pastori.\nCollegamenti esterni.\nScheda dell\"'Annuncio ai pastori\" sul sito dei Birmingham Museums and Art Gallery"}
{"id": "506824", "revid": "14894", "url": "https://it.wikipedia.org/wiki?curid=506824", "title": "Maestro degli Annunci", "text": ""}
{"id": "506826", "revid": "35813", "url": "https://it.wikipedia.org/wiki?curid=506826", "title": "Giovanni dei Crescenzi Ottaviani", "text": ""}
{"id": "506830", "revid": "767487", "url": "https://it.wikipedia.org/wiki?curid=506830", "title": "DJ Sammy", "text": "Biografia.\nGli esordi.\nIncominci\u00f2 la sua carriera nel 1984, suonando in vari club di Palma come l'Alexandria (ricostruito tra 1998/1999 e rinominato Boomerang), Banana e Zorba Club, dove impar\u00f2 a parlare inglese e tedesco, in quanto la clientela era maggiormente di paesi d'oltralpe. Durante questi anni concluse anche la formazione come tecnico del suono presso il Mallorca Music College.\nSuccesso.\nSammy sfond\u00f2 in Germania quando pubblic\u00f2 nel 1995 il suo primo singolo \"Life Is Just a Game\", che poi pass\u00f2 per tutte le principali radio dance dei paesi del nord e centro Europa, dove crebbe la sua fama, grazie anche a successivi successi come \"You're My Agel\", \"Golden Child\", \"In to Eternety\", \"Magic Moment\" e \"Prince of Love\", prodotti in collaborazione con la cantante olandese Marie Jos\u00e8 Van Der Kolk, a quei tempi chiamata con il nome d'arte Charisma, e adesso Loona; la quale \u00e8 l'attuale compagna da cui Sammy ha avuto una figlia, Maria Saphira nata il 10 febbraio 2005.\nDJ Sammy ha fondato la propria etichetta di musica dance, Super M Records e Bahia Music con sede a Palma di Majorca.\nIl successo principale comunque rimane \"Heaven\", cover della famosissima canzone di Bryan Adams, fatta in versione trance con la collaborazione della cantante olandese Dominique Van Hulst, alias Do, e il dj tedesco Yanou. Grazie a questa cover, Dj Sammy ha raggiunto un livello di popolarit\u00e0 mondiale, scalando sino alla vetta le principali classifiche dance di tutto il globo, ottenendo con il singolo \"Heaven\" tra il 2002 e il 2003 vari premi come il disco d'oro in USA, Gran Bretagna, Sudafrica, Australia, Germania, Spagna, Paesi Bassi, Canada, Giappone, paesi scandinavi e altri importanti premi nel resto del mondo.\nDopo il successo mondiale di \"Heaven\", l'artista spagnolo ha prodotto altri fortunati successi a livello internazionale come \"Rise again\", \"Sunlight\", \"The boys of summer\", \"Why\", \"Lbby haba\", \"Everybody hurts\" , \"Call on me\" , \"Fell The Love\" , \"For love\", \"Animal\" e la recente \"Look For Love\".\nDJ Sammy si \u00e8 guadagnato i primi posti come DJ e artista internazionale di musica elettronica da discoteca accanto a nomi oramai anch'essi ben noti come Ti\u00ebsto, Paul van Dyk, Roger Sanchez, Armin Van Buuren ed altri.\nSammy oltre ad aver partecipato ad eventi mondiali musicali come la nota Love Parade, continua ad esibirsi nei principali club del mondo, dal Es Paradis di Ibiza al Dockside di Citt\u00e0 del Capo, dal BCM di Maiorca alle principali discoteche d'Europa e America, oltre a vari tours mondiali."}
{"id": "506831", "revid": "2139485", "url": "https://it.wikipedia.org/wiki?curid=506831", "title": "Woolworth Building", "text": "Il grattacielo Woolworth, conosciuto anche come Woolworth Building \u00e8 uno dei grattacieli pi\u00f9 vecchi e pi\u00f9 famosi\ndi New York. A oltre cent'anni dalla sua costruzione \u00e8 ancora uno dei cinquanta edifici pi\u00f9 alti degli Stati Uniti e uno dei venti edifici pi\u00f9 alti di New York.\nStoria.\nCostruito tra il 1910 e il 1913, dopo il completamento, data la sua somiglianza con diverse cattedrali gotiche, venne soprannominato \"la cattedrale del commercio\".\nRistrutturato una prima volta nel 1946 e nuovamente tra il 1977 e il 1981 quando venne ridipinto con i colori che sono presenti tuttora e riammodernato per i pi\u00f9 nuovi standard commerciali. \nA seguito degli attentati dell'11 settembre 2001 l'edificio, trovandosi a poca distanza dal sito del World Trade Center, sub\u00ec danni alle vetrate dopo il crollo della Torre Nord. Per giorni, inoltre, rimase inagibile a seguito del blocco dell'afflusso d'acqua e della mancanza di elettricit\u00e0, causata proprio dal crollo delle due torri.\nDall'agosto del 2012 \u00e8 possibile inoltre acquistare degli appartamenti di lusso negli ultimi 30 piani dell'edificio. Il costo di ogni appartamento si aggira tra i due e i tre milioni di dollari.\nCaratteristiche.\nCostruito in stile neogotico dall'architetto Cass Gilbert tra Park Place e Barclay Street a Lower Manhattan, davanti alla City Hall, \u00e8 composto da 57 piani tutti esclusivamente occupati da uffici. Cost\u00f2 circa 13.500.000$ (circa 300.000.000$ moderni) e con la sua altezza vertiginosa per l'epoca si guadagn\u00f2 gi\u00e0 durante la costruzione il titolo di edificio pi\u00f9 alto del mondo superando il Metropolitan Life Insurance Company Tower, sempre di New York.\nUna delle caratteristiche degne di nota \u00e8 l'altezza di ogni piano dell'edificio, circa 6 metri dal pavimento al soffitto, che per gli standard dell'epoca era una sostanziale differenza rispetto ad altri grattacieli. Infatti anche se aveva meno piani rispetto ad altri edifici era comunque un edificio notevole. Perse il titolo di grattacielo pi\u00f9 alto al mondo nel 1930, quando venne completato il Trump Building."}
{"id": "506835", "revid": "1318658", "url": "https://it.wikipedia.org/wiki?curid=506835", "title": "Riviera Express", "text": "Riviera Express \u00e8 il nome di una relazione ferroviaria istituita nel 1900 e operata dalla CIWL in origine tra Amburgo/Amsterdam/Berlino e Nizza, riutilizzato a partire dal 2010 per un collegamento ferroviario tra Nizza e Mosca.\nStoria.\nDall'introduzione di questa relazione, l'itinerario \u00e8 stato pi\u00f9 volte cambiato:\nNel corso degli anni '70-'80 il Riviera Express \u00e8 stato il partner stretto dell'Italia Express, in quanto anella stazione di Basilea SBB, nel periodo invernale, e nella stazione di Basilea Bad nel periodo estivo, riceveva dall'Italia Express le carrozze provenienti da Roma e dirette a Dortmund ed Amsterdam e cedeva a sua volta a Karlsruhe all'Italia Express le carrozze da Ventimiglia e da Genova dirette a Puttgarden. Nel periodo invernale inoltre il treno aveva nella sua composizione carrozze da Milano dirette a Calais Maritime e Bruxelles che a Basilea venivano unite alle carrozze per Calais Maritime e Bruxelles provenienti da Roma con l'Italia Express.\nIl nome \"Riviera Express\" \u00e8 stato adottato, a partire dal 23 settembre 2010, dalla relazione ferroviaria tra Nizza e Mosca.\nIl treno Nizza-Mosca, classificato in Italia come treno espresso a lunga percorrenza (con i numeri 405/406/407/408 in direzione Mosca e 409/410/411/412 in direzione Nizza), era trainato nel tratto italiano da una locomotiva E.402B. Negli altri paesi dell'Unione europea \u00e8 classificato come Euronight 408/18B verso Mosca e 17B/409 verso Nizza. Si trattava del collegamento ferroviario pi\u00f9 lungo d'Europa; il 25 gennaio 2015 si \u00e8 svolta a Nizza una cerimonia ufficiale per celebrare i 150 anni del collegamento ferroviario tra la Costa Azzurra e la Russia, a cui hanno partecipato il sindaco della citt\u00e0 Christian Estrosi, i presidenti di SNCF e RZD e l'ambasciatore russo in Francia Alexandre Orlov. \nDal mese di febbraio 2020 il servizio del Riviera Express \u00e8 sospeso a tempo inderminato a causa della pandemia di COVID-19.\nCaratteristiche.\nPrima della sospensione per motivi sanitari, il treno era composto da 10 vagoni letto delle ferrovie russe e due vagoni ristorante; venivano impiegate le vetture ristorante delle ferrovie polacche tra Nizza ed il confine con la Bielorussia, dove venivano sostituite con quelle delle ferrovie russe. Il locomotore veniva cambiato in ogni Paese nelle stazioni di confine. A Br\u0117st, al confine tra Polonia e Bielorussia, i vagoni venivano sollevati e venivano cambiati i carrelli (con un'operazione interamente manuale) a causa del passaggio tra lo scartamento standard europeo di 1435 mm e quello russo di 1520 mm. Il treno aveva una capienza di 156 passeggeri, le carrozze per i passeggeri erano 3 di lusso, 6 di prima classe con scompartimenti ognuno per due passeggeri con una doccia per scompartimento e 1 di seconda classe con scompartimenti per quattro passeggeri ed una doccia in comune per tutti.\nLa classificazione del treno sull'orario ferroviario variava a seconda dal paese che attraversa. Nei paesi dell'Europa veniva classificato EuroNight (EN), ad eccezione dell'Italia, in cui era classificato espresso a lunga percorrenza (EXP). In Russia e in Bielorussia ha la numerazione (017\u0411/018\u0411).\nDal 2015 i vagoni letto impiegati sono stati, prevalentemente, del tipo RZD WLABmz costruiti dalla Siemens.\nFrequenza.\nIl treno attraversava nove stati, partendo da Mosca ogni gioved\u00ec sera ed arrivando a Nizza il sabato sera, ripartendo da Nizza la domenica mattina ed arrivando a Mosca il marted\u00ec mattina. In Italia effettuava fermate per servizio viaggiatori nelle stazioni di Ventimiglia, Bordighera, Sanremo, Genova Piazza Principe, Milano Rogoredo, Verona Porta Nuova e Bolzano. Il treno transitava in Italia il sabato mattina (all'andata Mosca - Nizza) e la domenica pomeriggio (al ritorno Nizza - Mosca). La lunghezza totale del percorso era di 3.318 km, con un tempo di percorrenza di 50 ore e 15 minuti nel viaggio verso la Russia e di 47 ore e 13 minuti in quello verso la Francia."}
{"id": "506837", "revid": "1318658", "url": "https://it.wikipedia.org/wiki?curid=506837", "title": "Arrondissement di Le Vigan", "text": "L\"arrondissement\" di Le Vigan \u00e8 un \"arrondissement\" dipartimentale della Francia situato nel dipartimento del Gard, nella regione dell'Occitania.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 composto da 75 comuni raggruppati in 10 cantoni:"}
{"id": "506846", "revid": "62748", "url": "https://it.wikipedia.org/wiki?curid=506846", "title": "Lista di santuari shintoisti", "text": "I santuari shintoisti (\"jinja\") sono pi\u00f9 di 100.000, impossibili da catalogare tutti. Questa \u00e8 una lista abbastanza completa dei principali suddivisi per nazione. Non sono inclusi i santuari dello shintoismo settario."}
{"id": "506857", "revid": "1429175", "url": "https://it.wikipedia.org/wiki?curid=506857", "title": "Shui", "text": "Gli Shui (o anche Shu\u01d0z\u00fa, Shui, Ai Sui, Sui Li, Suipo) sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese. \nVivono nelle province di Guangxi e Yunnan, e nei distretti di Sandu e Libo in Guizhou, nel sud-ovest della Cina ed il loro numero si attesta sulle 430.000 unit\u00e0.\nParlano la lingua Sui del ceppo linguistico Tai-Kadai, che possiede una propria antica forma di scrittura, lontanamente imparentata con quella cinese. Tra i vari dialetti vi sono il Sandong (San Tung), l'Anyang (Yang'an) e il Pandong. La maggioranza degli Shui usa il cinese come seconda lingua.\nSono principalmente politeisti e Taoisti.\nDiscendono dalle antiche popolazioni che abitarono lungo le coste a sud-est della Cina durante la dinastia Han. Il nome Shui, che significa acqua, fu adottato durante dalla dinastia Ming."}
{"id": "506858", "revid": "1652635", "url": "https://it.wikipedia.org/wiki?curid=506858", "title": "Acquedotto pugliese", "text": "L'acquedotto pugliese \u00e8 l'infrastruttura pubblica di approvvigionamento idrico-potabile della regione Puglia e di alcuni comuni della Campania.\nStoria.\nCostruzione del canale principale.\nL'acquedotto pugliese \u00e8 costituito da un complesso di infrastrutture acquedottistiche tra loro interconnesse.\nLa prima importante realizzazione, che tuttora rappresenta la spina dorsale dell'intero sistema acquedottistico pugliese, \u00e8 il canale principale, alimentato dalle acque del Sele e, a partire dal 1970, anche da quelle del Calore.\nLa sua costruzione, fortemente voluta, tra gli altri, da Antonio Jatta, fu avviata nel 1906, con l'intento di risolvere il millenario problema della penuria d'acqua nella regione: gi\u00e0 Orazio descriveva la Puglia come terra assetata: \"siderum insedit vapor siticulosae Apuliae\" (arriva alle stelle l'afa della Puglia sitibonda).\nInfatti, non essendo il sottosuolo pugliese ricco di acqua facilmente estraibile, da sempre veniva adoperata l'acqua piovana raccolta in cisterne, che non garantivano quantit\u00e0 sufficienti e la necessaria prevenzione da epidemie.\nL'opera venne caldeggiata da alcuni deputati pugliesi che ottennero la creazione dapprima di una commissione di studio cui segu\u00ec il finanziamento e l'affidamento dei lavori in concessione, a seguito di una gara internazionale.\nLa realizzazione dell'opera fu possibile grazie all'utilizzo di ingenti mezzi finanziari (125 milioni di lire dell'epoca) e materiali, per cui non manc\u00f2 chi ebbe a pronosticare l'irrealizzabilit\u00e0 della stessa.\nLa galleria di valico dell'Appennino, da Caposele a Conza fu ultimata nell'anno 1914. Essa ha il nome di Galleria Pavoncelli. La sua lunghezza, al momento della costruzione era di m (allora superata per lunghezza solo dal Frejus, Gottardo e Sempione). Nello stesso anno 1914 furono gi\u00e0 alimentati con la sua acqua alcuni paesi della Puglia. Dapprima convogli\u00f2 le acque del Sele; in seguito riusc\u00ec a convogliare dentro di s\u00e9 anche i L/s delle acque del Calore per una portata complessiva di L/s.\nA Bari la prima fontana fu inaugurata in Piazza Umberto I il 24 aprile 1915, pochi giorni prima dello scoppio del primo conflitto mondiale. Solo verso la fine del conflitto i lavori ripresero per completare alcuni tratti urbani, e l'acquedotto raggiunse le zone di Brindisi, Taranto, Lecce e, con la realizzazione della diramazione primaria per la Capitanata, anche Foggia.\nNel primo dopoguerra, e successivamente durante il fascismo, che marchi\u00f2 le opere preesistenti per attribuirne il merito al regime, furono realizzati altri tronchi a servizio di zone non ancora raggiunte dall'acquedotto, costruite fontane d'approvvigionamento in ogni citt\u00e0 e paese, costruita una fitta rete capillare di tubazioni per cercare di raggiungere ogni centro abitato. Tra i principali tronchi realizzati tra le due guerre, il principale \u00e8 denominato Grande Sifone Leccese e costituisce il prolungamento del canale principale fino alla cascata monumentale di Leuca che termina nel mare, utilizzata occasionalmente come scarico terminale della grande opera acquedottistica, \u00e8 realizzata ai piedi del santuario di Santa Maria di Leuca, ultima propaggine del Salento. L'opera terminale fu inaugurata poco prima dell'inizio della seconda guerra mondiale dallo stesso Benito Mussolini, che volle personalmente la costruzione della cascata monumentale. Per l'occasione, lo stesso Mussolini don\u00f2 la colonna romana installata di fronte a essa a sancire la fine di una delle pi\u00f9 grandi opere di ingegneria idraulica del mondo, come monito delle vittorie dell'uomo che col suo duro lavoro ha portato l'acqua in una terra arida, quale era la Puglia prima dell'Acquedotto.\nAi piedi della cascata monumentale, di fronte alla colonna romana, fu collocata (per imposizione del governo fascista) una lastra con incisa la sagoma della Regione Puglia e i tratti principali percorsi dall'acquedotto pugliese con una serie di dati su portata e lunghezza complessiva dell'opera. Sono stati tuttavia asportati, nel secondo dopoguerra, i simboli e i riferimenti al fascismo un tempo presenti sulla targa, essendo stata usata l'opera come un mezzo di propaganda del regime fascista.\nPrincipali fonti di approvvigionamento idrico-potabile.\nLe principali sorgenti di approvvigionamento si trovano tra la Campania e la Basilicata, il maggior numero delle quali nella provincia di Avellino.\nLe principali fonti di approvvigionamento idrico della Puglia sono:\nL'acquedotto del Sele - Calore.\nL'acquedotto del Sele era inizialmente alimentato dalle sole sorgenti del fiume omonimo. Solo successivamente, attraverso la galleria di valico Cassano Irpino-Caposele, tale acquedotto riceve anche l'apporto idrico delle sorgenti del fiume Calore.Il canale principale ha origine presso Caposele (AV), ha funzionamento a pelo libero ed \u00e8 stato realizzato quasi interamente in muratura, con sezione chiusa di forma geometrica varia a seconda dei terreni attraversati (policentrica, circolare, ecc.).Il canale principale attraversa le province di Avellino, Potenza, Foggia, Bari e Brindisi e ha una lunghezza complessiva di circa 250\u00a0km.Le diramazioni che si dipartono dal canale principale sono 27. Le principali sono:\nIn corrispondenza del nodo idraulico di Gioia del Colle, il canale principale riceve le acque dello schema Sinni - Pertusillo, convogliate attraverso l'impianto di sollevamento di Parco del Marchese, in agro di Laterza (TA).Il canale termina nel nodo idraulico di monte Fellone, in agro di villa Castelli (BR), dove ha origine l'ultima grande diramazione dello schema Sele - Calore: il grande sifone leccese, che si sviluppa come ramo unico fino al serbatoio di San Paolo, in agro di Salice Salentino (LE); da San Paolo hanno origine il ramo adriatico, a servizio della fascia adriatica del Salento, e il ramo ionico, a servizio della fascia Ionica.\nIl canale principale venne progettato per una capacit\u00e0 di trasporto massima di circa 6,3\u00a0m\u00b3/s, ma a causa degli interventi di risanamento a seguito del sisma dell'Irpinia del 1980 e del crollo degli anni '90 di un tratto della galleria denominata Pavoncelli, si \u00e8 verificata una riduzione della capacit\u00e0 di trasporto a circa 4\u00a0m\u00b3/s. La portata in esubero viene convogliata attualmente mediante l'acquedotto dell'Ofanto; sono previsti interventi per il ripristino della capacit\u00e0 di trasporto originaria del canale principale.\nGli altri grandi sistemi idrici.\nCon l'inizio della ricostruzione postbellica, la dotazione idrica garantita dalle sole sorgenti del Sele risult\u00f2 insufficiente a soddisfare i crescenti fabbisogni della popolazione. Furono, quindi, dapprima allacciate alcune sorgenti del fiume Calore ubicate in agro di Cassano Irpino, la cui portata viene convogliata, attraverso una galleria di valico lunga circa 13\u00a0km, fino all'inizio del Canale Principale, nel Comune di Caposele.\nSuccessivamente, ebbe inizio la costruzione degli altri grandi acquedotti che garantiscono, attraverso un complesso sistema di interconnessioni, il servizio idrico in tutti gli abitati serviti. Ognuno di tali acquedotti prende il nome dalla sua fonte di approvvigionamento: Pertusillo-Sinni, Fortore, Ofanto, Locone.\nQuesti grandi sistemi idrici sono tra loro fortemente interconnessi, al fine di garantire ad ogni abitato della Puglia la possibilit\u00e0 di essere alimentato almeno da due di questi vettori idrici, cos\u00ec da garantire la continuit\u00e0 dell'erogazione idrica anche in caso di fuori servizio temporaneo di uno di essi. Il sistema di alimentazione idrico-potabile in Puglia, complesso ed articolato, \u00e8 unico al mondo, considerando l'estensione della rete e le portate idriche.\nIl contributo della falda idrica, tuttora importante, tende a diminuire a causa dell'impoverimento della stessa determinato da eccessivi prelievi ad opera di numerosi pozzi privati. Occorre considerare che la falda va preservata in quanto risorsa strategica, da utilizzare nei periodi di scarso apporto delle altre fonti determinato dalla ricorrente siccit\u00e0.\nAcquedotto del Fortore.\nL'impianto del Fortore, con potenzialit\u00e0 produttiva di L (2,4\u00a0m\u00b3) al secondo, \u00e8 ubicato in localit\u00e0 Masseria Finocchito in agro di Castelnuovo della Daunia (FG) e potabilizza l'acqua del fiume Fortore, invasata nella diga di Occhito - Carlantino (FG) che alimenta l'acquedotto del Fortore a servizio della Puglia settentrionale.\nEntrato in esercizio nel 1975, ha uno sviluppo di circa 400\u00a0km ed \u00e8 a servizio prevalentemente della provincia di Foggia.\nAttualmente \u00e8 interconnesso con lo schema idrico Sele - Calore, ma \u00e8 in previsione il suo collegamento con l'acquedotto del Locone.\nAcquedotto del Pertusillo.\nL'acquedotto del Pertusillo \u00e8 alimentato dall'invaso omonimo le cui acque sono potabilizzate nell'impianto di Missanello.Tale acquedotto, in corrispondenza del nodo idraulico di Parco del Marchese, si interconette con quello idrico potabile del Sinni, alimentato dall'invaso di Senise, con potabilizzatore in agro di Laterza (TA). Nel nodo di Parco del Marchese l'acquedotto si biforca in due rami:\nIn corrispondenza nel nodo idraulico di Gioia del Colle, il ramo nord \u00e8 interconnesso con il canale principale dello schema Sele - Calore.\nAcquedotto del Locone.\nL'impianto del Locone, con potenzialit\u00e0 produttiva massima di L (1,8\u00a0m\u00b3) al secondo, \u00e8 ubicato in contrada Lamalunga in agro di Minervino Murge (BT) e potabilizza l'acqua del torrente Locone, invasata nella diga del Locone - Minervino Murge.\nL'acqua potabilizzata \u00e8 convogliata, mediante sollevamento, al nodo idrico di Monte Carafa e viene immessa nella rete adduttrice idrica dell'acquedotto pugliese ad integrazione delle disponibilit\u00e0 idriche della Puglia centrale.\nNel 2009 \u00e8 entrato in funzione il primo lotto funzionale dell'acquedotto del Locone a gravit\u00e0 che termina in corrispondenza del nodo idraulico di Barletta. \u00c8 previsto un secondo lotto che terminer\u00e0 nel serbatoio di Bari (lato Modugno) al fine di alimentare a gravit\u00e0 gli abitati costieri del nord-barese.\nNel 2020 \u00e8 stato approvato il progetto di ampliamento ai comuni di Bisceglie, Giovinazzo, Molfetta fino ai quartieri di Bari Palese e Santo Spirito. L\u2019opera si estende su circa 47\u00a0km, con una portata di 1\u00a0000 litri al secondo e per la sua realizzazione sono stati investiti 80 milioni di euro, con l\u2019avvio delle procedure di gara previsto per il 2021. Nello stesso anno \u00e8 avvenuto lo stanziamento di 75,2 milioni di euro per l\u2019interconnessione degli acquedotti Ofanto-Locone e Fortore, che assicurer\u00e0 200 litri al secondo a Foggia, ma che in caso di siccit\u00e0 potr\u00e0 raggiungere i 900 litri al secondo. Sar\u00e0 permesso da una condotta lunga circa 60\u00a0km, con quasi 1\u00a0m di diametro e del peso di 18\u00a0000\u00a0t che andr\u00e0 dalla disconnessione idraulica di Canosa di Puglia al nuovo serbatoio di Foggia, collegato con una condotta di 3\u00a0km all\u2019acquedotto del Fortore. Insieme ad esso \u00e8 previsto un sistema di monitoraggio della portata idrica, una stazione di clorazione, 40 pozzetti di scarico e 40 pozzetti di sfiato. L\u2019ampliamento del Locone permetter\u00e0 di compensare in Capitanata i deficit idrici del lago di Occhito, molto vulnerabile, e di ridurre i consumi dallo schema Sinni-Pertusillo, che alimenta maggiormente la Puglia meridionale.\nAcquedotto dell'Ofanto.\nL'acquedotto dell'Ofanto, della lunghezza di 90\u00a0km, attualmente viene utilizzato per convogliare gli esuberi delle sorgenti del Sele e del Calore che non sono convogliabili con il Canale Principale con il quale \u00e8 interconnesso in corrispondenza del nodo idraulico di Padula.\n\u00c8 stato realizzato per integrare gli schemi idrici della Puglia Centrale che fanno tutti capo al nodo idraulico di monte Carafa in agro di Andria, punto terminale dell'acquedotto dell'Ofanto.\n\u00c8 stato ultimato da pochi anni l'impianto di potabilizzazione di Conza alimentato dall'invaso omonimo sul fiume Ofanto, la cui potenzialit\u00e0 sar\u00e0 di 1 m\u00b3/s: l'impianto ha ottenuto le certificazioni di idoneit\u00e0 necessarie, risulta in funzione ma l'acqua \"potabilizzata\" viene rimessa nuovamente nel fiume Ofanto a causa di mancata autorizzazione della regione Campania al prelievo pugliese.\nStato attuale infrastrutture.\nL'Acquedotto Pugliese S.p.a. \u00e8 impegnato in una rilevante opera di ammodernamento e potenziamento delle infrastrutture per aderire alle rinnovate esigenze del tessuto territoriale servito, tenendo conto del progressivo inaridimento delle fonti tradizionali di approvvigionamento (bacini artificiali di raccolta, pozzi artesiani).\nL'azienda gestisce reti idriche per oltre \u00a0km (30 volte la lunghezza del Po), poco pi\u00f9 di \u00a0km di reti fognarie e 182 depuratori; \u00e8 impegnata in un'importante opera di ammodernamento e potenziamento.\nTra le azioni pi\u00f9 significative, la realizzazione di un innovativo sistema di telecontrollo delle reti che garantir\u00e0 una gestione razionale della risorsa disponibile, un piano straordinario di ricerca delle perdite e di risanamento delle reti per un importo di 151 milioni di Euro, la realizzazione di dissalatori, potabilizzatori e nuove condotte adduttrici.\nNel merito basti sapere che \"le percentuali significative\" di perdite fisiche ammontano a circa il 36%. I costi della tariffa sono determinati ai sensi del DM del 1996, applicando il cosiddetto \"metodo normalizzato\".\nEventuali confronti con altre esperienze territoriali non sono praticabili per le peculiarit\u00e0 dell'acquedotto pugliese che lo rendono unico in Italia.Tra queste, ricordiamo la necessit\u00e0 di reperire risorsa idrica da altre regioni, con alti costi di energia per il trasporto e laboriosi processi di potabilizzazione, che consentono di ottenere un'acqua di ottima qualit\u00e0 e adatta a tutte le fasce di utenza.\nDal 2009 Acquedotto Pugliese S.p.A., nello stabilimento Aseco di Marina di Ginosa, produce compost che ricava dai fanghi provenienti dai depuratori, dalla frazione organica della raccolta differenziata e dai residui vegetali.\nCentrali idroelettriche.\nSono presenti 13 impianti idroelettrici che sfruttano alcuni salti d'acqua lungo il percorso dell'acquedotto, per una produzione totale di 6,67\u00a0MW. Essi sono situati tra Villa Castelli, Andria, Corato, Gioia del Colle e Barletta. L'Aqp nel 2018 ha avuto un consumo di circa \u00a0kWh pari allo 0,16% del consumo nazionale, dei quali 5.100.0\u00a0kWh provengono da fonti rinnovabili (anche fotovoltaico ed eolico), consentendo un risparmio di \u00a0t di CO\u2082. Con l'ampliamento dell'acquedotto del Locone \u00e8 prevista la costruzione di un altro impianto idroelettrico nel salto tra Monte Carafa e il potabilizzatore del Locone. Con l'aumento delle fonti rinnovabili, nel 2020 sono stati prodotti 7,2\u00a0GWh.\nDepuratori.\nPer il trattamento delle acque reflue l'acquedotto dispone di 185 impianti di depurazione, generando \u00a0t annue di fanghi, per smaltire i quali si versano 29 milioni di Euro. Con lo scopo di ottimizzare queste operazioni, quindi, sono in corso dei programmi di ammodernamento dei depuratori, che comprendono centrifughe e serre solari d'essiccamento con le quali disidratare i fanghi, riducendone la quantit\u00e0. In una prima parte di questo progetto saranno coinvolti 60 impianti, con cui si prevede di ridurre di \u00a0t annue (il 40% del totale) i fanghi prodotti. Altri progetti riguardano il riutilizzo delle acque in agricoltura, evitando di andare ad intaccare le falde considerando i 250 milioni di metri cubi d'acqua all'anno, e gi\u00e0 in atto in diverse localit\u00e0, oltre che l'utilizzo successivo dei fanghi. Questi, infatti, possono essere usati, come ammendanti o sfruttati per la produzione di energia, come avviene gi\u00e0 a Lecce, dove un impianto di digestione anaerobica dei fanghi ricava del biogas che va ad alimentare un motore endotermico a 12 cilindri da 528\u00a0kW di energia termica ed un generatore da 404\u00a0kW di energia elettrica. L'AQP sta realizzando 14 impianti per la disidratazione dei fanghi di scarto dai depuratori. Il primo di questi verr\u00e0 realizzato a Manfredonia e disporr\u00e0 di una serra solare con la capacit\u00e0 di essiccare al 90% 6800\u00a0t all'anno di fanghi. In questo modo si riduce la quantit\u00e0 di fango da smaltire, che pu\u00f2 essere successivamente usato nella concimazione.\nInformazioni societarie.\nAzionariato:\nSociet\u00e0 partecipate:\nI palazzi dell'acquedotto.\nIl palazzo di Altamura.\nIl palazzo di Altamura fu costruito nella parte pi\u00f9 alta della citt\u00e0 per poter servire non solo da serbatoio ma anche quale sede di uffici costruiti in fregio alla vasca centrale della riserva idrica. Il rivestimento \u00e8 in bugnato.\nIl palazzo di Bari.\nIl palazzo dell'acquedotto di Bari, ubicato in via Cognetti alle spalle del teatro Petruzzelli, \u00e8 stato progettato dall'ingegnere Cesare Brunetti - l'architetto delle acque. La struttura in cemento armato, tra le prime nella citt\u00e0 di Bari fu progettata da un altro ingegnere dello stesso Ente: Michele Salvati poi divenuto professore di Scienza delle Costruzioni ed uno dei fondatori della facolt\u00e0 di Ingegneria dell'Universit\u00e0 di Bari. Il progetto esecutivo, dell'importo complessivo di lire - fu appaltato nel 1927 e affidato alla ditta Provera Carrassi e C. di Roma che fu l'unica a rispondere all'invito dell'Ente autonomo. L'edificio fu terminato nel 1932.\nLo stile architettonico \u00e8 prevalentemente romanico pugliese; l'esterno dell'edificio \u00e8 stato rivestito con la pietra di Trani. Gli arredi e le decorazioni si ispirano al tema dominate dell'acqua e furono ideati da Duilio Cambellotti.\nNel 2000 l'edificio, disposto su quattro piani e comprensivo di sotterranei, ha subito alcune trasformazioni, soprattutto al primo piano, per l'apertura di un museo della Storia dell'AQP, di una sala conferenze e di una biblioteca con archivi multimediali e fotografici.\nIl palazzo \u00e8 oggi sede della presidenza e di una parte degli uffici amministrativi.\nCuriosit\u00e0.\nLa sigla AQP con cui viene definito l'Acquedotto Pugliese S.p.A., deriva dal primo logo utilizzato dalla societ\u00e0 per azioni per sostituire l'ormai storico simbolo dell'Ente autonomo (costituito da una losanga con inscritta la sigla EAAP).\nTale logo era costituito da due parentesi tonde, con interposta una \"lingua\" di colore azzurro, comprese tra le lettere A (per acquedotto) e P (per pugliese).Il simbolo intermedio schematizzava la sezione del Canale Principale da cui fuoriusciva un rivolo di acqua; tale simbolo per\u00f2 assomigliava molto ad una Q, da cui l'equivoco che ha determinato la sigla.\nIl 24 aprile 2015, in occasione del centenario dell'inaugurazione della prima Fontana a Bari dell'acqua del Sele, l'A.R.I sezione di Bari ha promosso un contest radioamatoriale con nominativo speciale II7AQP."}
{"id": "506860", "revid": "237256", "url": "https://it.wikipedia.org/wiki?curid=506860", "title": "Alexander Porfirjewitsch Borodin", "text": ""}
{"id": "506861", "revid": "729019", "url": "https://it.wikipedia.org/wiki?curid=506861", "title": "Gemelli siamesi", "text": "I gemelli siamesi sono una coppia di gemelli identici uniti in una parte del corpo dalla nascita.\nCause.\nL'evento dipende dalla divisione tardiva dell'embrione, e la coppia di gemelli \u00e8 sempre monozigote e quindi dello stesso sesso. Le cause del ritardo nella scissione al momento non sono scientificamente accertate ma si ipotizza siano influenzate da alcuni fattori ambientali e dall'attivazione di determinati programmi genici (ma non sembra essere un carattere ereditario).\nLa nascita di gemelli siamesi \u00e8 un'eventualit\u00e0 molto rara, circa una ogni 120.000 nascite, e nei tre quarti dei casi porta a morti premature a causa delle malformazioni degli organi interni.\nI tipi che si presentano cambiano a seconda delle parti in cui sono uniti e degli organi che hanno in comune: solitamente si dividono in quelle che non coinvolgono il cuore e l'ombelico e quelle che coinvolgono l'ombelico. A parte, sono classificate quelle \"anomale\", in cui uno dei due embrioni \u00e8 malformato o interno all'altro.\nAnche in epoca moderna, non sempre \u00e8 possibile separare i due corpi, come dimostra il caso di Ladan e Laleh Bijani, morte durante l'intervento per separarle.\nUn caso divenuto storico, che fece il giro del mondo, fu la vicenda delle gemelle Foglia, due bambine piemontesi nate unite per il bacino nel 1958 e separate il 10 maggio 1965 all'Ospedale infantile Regina Margherita di Torino, con un intervento chirurgico sbalorditivo per l'epoca, il primo effettuato con successo in Europa. A eseguire l'intervento il professor Luigi Solerio, assistito da 24 medici.\nOrigine del termine e curiosit\u00e0.\nNel 954, Leone Diacono, storico bizantino, fu il primo che descrisse un caso di gemelli congiunti.\nNell'antichit\u00e0 e nel medioevo la nascita dei gemelli congiunti veniva collegata alle cause pi\u00f9 disparate: interventi del diavolo, tipo di alimentazione, posizione della donna durante la gravidanza ecc.\nIl termine \"siamese\" deriva dal caso pi\u00f9 celebre, quello di Chang ed Eng Bunker, gemelli nati nel Siam (l'attuale Thailandia) nel 1811 uniti al torace da una striscia di cartilagine. Chang ed Eng Bunker, dopo essere emigrati negli Stati Uniti, lavorarono a lungo nel circo Barnum: sposarono due sorelle, ebbero 21 figli e vissero fino all'et\u00e0 di 62 anni.\nNel film \"Fratelli per la pelle\" (\"Stuck On You\", 2003), Matt Damon e Greg Kinnear interpretano due gemelli siamesi: tuttavia la coppia dovrebbe essere di gemelli identici, cio\u00e8 monozigoti.\nNella quarta stagione della serie televisiva \"American Horror Story\" compaiono tra i protagonisti due gemelle siamesi: Bette e Dot Tattler, interpretate dall'attrice Sarah Paulson.\nGemelli celebri.\nIn Italia si ricordano i gemelli Lazzaro e Giovanbattista Colloredo (Genova, 1617 \u2013 dopo il 1646), tra le prime testimonianze.\nDue gemelli siamesi provenienti da Locana, Giacomo e Giovanni Battista Tocci, uniti all'addome e al bacino, ispirarono nel 1877 a Mark Twain il racconto \"I gemelli straordinari\".\nIn passato molte coppie di gemelli siamesi hanno lavorato nei circhi: Daisy e Violet Hilton (1908-1969) recitarono nel film \"Freaks\" di Tod Browning; nel 1997, lo spettacolo di Broadway \"Side Show\" \u00e8 stato ispirato alla loro vita.\nRonnie e Donnie Galyon (1951-2020), dell'Ohio, sono stati la coppia di gemelli siamesi pi\u00f9 longeva del mondo (68 anni). Nel 1981 hanno recitato nel film \"Being Different\".\nIl 9 gennaio 2014 si \u00e8 registrato il primo caso di parto/aborto gemellare siamese nelle balene."}
{"id": "506862", "revid": "15756", "url": "https://it.wikipedia.org/wiki?curid=506862", "title": "Teletrasporto (Star Trek)", "text": "Un teletrasporto \u00e8 un dispositivo immaginario dell'universo fantascientifico di \"Star Trek\", che consente il trasporto istantaneo di materia (organica e non) da un punto ad un altro. Il teletrasporto funziona grazie alla conversione di materia in energia, quindi la materia che compone una persona o un oggetto viene convertita in energia, processo chiamato dematerializzazione, viene irradiata verso il punto di destinazione, dove viene riconvertita in materia, processo chiamato rimaterializzazione. Quando questo processo non avviene con successo si verifica quello che viene definito \"incidente di teletrasporto\".\nSecondo quanto riportato su \"The Making of Star Trek\", nei piani originali del creatore di \"Star Trek\" Gene Roddenberry non era incluso il teletrasporto, i personaggi sarebbero sbarcati con la nave stessa. Questa soluzione, tuttavia, avrebbe richiesto set poco pratici e molto costosi, riprese con modelli in stop motion, ed in pi\u00f9 tempo per mostrare le fasi di atterraggio e decollo della nave. Un'idea successiva fu quella di impiegare una navetta, ma il modello a grandezza naturale non fu realizzato in tempo per l'inizio delle riprese dell'episodio pilota. Il teletrasporto fu concepito come alternativa meno costosa, realizzato grazie all'uso degli effetti di dissolvenza su un soggetto. Il primo teletrasporto appare nel pilot della serie originale di Star Trek \"Lo zoo di Talos (The Cage)\". L'effetto speciale del teletrasporto fu creato per mezzo di una telecamera capovolta filmando al rallentatore della polvere di alluminio retroilluminata lasciata cadere tra la telecamera e uno sfondo nero, successivamente l'effetto verr\u00e0 realizzato con animazioni generate al computer.\nIn \"Star Trek: The Next Generation Technical Manual\" viene riportato che le tre barre luminose sensibili al tocco della consolle di teletrasporto dell\"Enterprise 1701-D\" era un omaggio alla \"Serie Classica\" in cui la consolle duotronica di teletrasporto dell\"Enterprise\" originale era dotata di tre cursori.\nNell'agosto del 2008, il fisico Michio Kaku sul \"Discovery Channel Magazine\" ha predetto che un dispositivo di teletrasporto simile a quelli visti in \"Star Trek\" potrebbe essere inventato entro 100 anni. Studenti di fisica dell'Universit\u00e0 di Leicester hanno calcolato che per \"trasportare\" solo le informazioni genetiche di una singola cellula umana, non la posizione degli atomi, ma solo la sequenza genetica, insieme ad uno \"stato mentale\" potrebbero volerci 4,850 trilioni di anni, presumendo una lunghezza di banda delle microonde a 30 gigahertz. Uno studio svolto da Eric Davis per il laboratorio di ricerca dell'aeronautica militare statunitense sulla tecnologia di teletrasporto speculativo mostra che per dematerializzare un corpo umano riscaldandolo fino a pi\u00f9 di un milione di volte la temperature del nucleo del sole, in modo tale che i quark perdano la loro energia di legame e diventino senza massa e possano essere teletrasportati alla velocit\u00e0 della luce, che si avvicina alla fisica impiegata nel dispositivo di teletrasporto mostrato in Star Trek, potrebbe richiedere l'equivalente di 330 megatoni di energia. Per soddisfare le esigenza di immagazzinamento e trasmissione delle informazioni richiederebbe che le attuali capacit\u00e0 informatiche continuino a migliorare di un fattore da 10 a 100 volte per i prossimi 200-300 anni.\nDescrizione.\nStoria.\nNell'episodio \"4x10 Dedalo (Daedalus)\" della serie ' (di seguito \"ENT\"), viene detto che il teletrasporto \u00e8 stato inventato nei primi anni del XXII secolo dal Dottor Emory Erickson, che \u00e8 stato anche il primo umano ad essere teletrasportato con successo. Anche se l'\"Enterprise\" (NX-01) \u00e8 dotata di un teletrasporto, non viene usato dal suo equipaggio per spostare organismi viventi da un punto ad un altro (Il Capitano Jonathan Archer una volta disse che non ci avrebbe nemmeno fatto entrare il suo cane), invece, generalmente preferiscono usare le navette o altri modi di trasporto possibili o realizzabili. Questa tecnologia \u00e8 rara, nell'episodio di ENT \"1x06 Il caso andoriano (The Andorian Incident)\", Gli Andoriani, dotati di una tecnologia sotto molti aspetti superiore a quella della Flotta Stellare (Astrale in ENT), dichiarano esplicitamente di non esserne in possesso, e nell'episodio di ENT \"3x12 Il dominio prescelto (Chosen Realm)\", un gruppo di alieni estremisti religiosi prendono il controllo della nave non hanno alcuna conoscenza della tecnologia di teletrasporto, al punto che quando il leader degli alieni insiste sulla necessit\u00e0 di sacrificare un membro dell'equipaggio Archer, offertosi volontario, viene creduto sulla parola quando afferma che il dispositivo di teletrasporto disintegra la materia invece che trasportarla. In Star Trek: La Serie Classica (di seguito \"TOS\") L'equipaggio dell'\"Enterprise\" del XXIII secolo usa frequentemente il teletrasporto. Nel XXIV secolo, viaggiare con il teletrasporto \u00e8 affidabile tanto da divenire \"Il modo pi\u00f9 sicuro di viaggiare\" in base a quanto viene affermato nell'episodio di ' (di seguito \"TNG\") \"6x02 Paure nascoste (Realm of Fear)\".\nNel corso dell'episodio di \"\" (di seguito \"DS9\") 4x11 \"Il nemico tra noi\" (Homefront), I cadetti della Accademia della Flotta Stellare ricevono razioni per il teletrasporto e la famiglia di Sisko lo ha impiegato per fare il trasloco in una nuova casa.\nNonostante il suo frequente uso, alcuni personaggi come il Dottor Leonard McCoy in TOS e la Dottoressa Katherine Pulaski in TNG sono riluttanti ad usarlo, Come gli stessi esprimono rispettivamente negli episodi di \"TNG\" \"1x01-02 Incontro a Farpoint (Encounter at Farpoint)\" e \"2x06 Selezione innaturale (Unnatural Selection)\". Il Tenente Reginald Barclay esprime la sua profonda paura del teletrasporto nell'episodio gi\u00e0 citato \"6x02 Paure nascoste (Realm of Fear)\" di TNG.\nTipi.\nEsistono diversi tipi di teletrasporto:\nIl primo \u00e8 certificato solo per il trasporto di oggetti inanimati, in quanto per risparmiare energia e buffer la risoluzione non \u00e8 in grado di riprodurre la materia fedelmente, e pertanto ucciderebbe qualunque essere vivente.\nIl secondo \u00e8 invece certificato per il trasporto delle persone, in quanto la risoluzione arriva fino a livello quantico, permettendo una ricostruzione esatta.\nE il terzo, quello di emergenza, serve solo in casi estremi ed \u00e8 a senso unico, ovvero funziona solo in uscita, per fare evacuare quante pi\u00f9 persone possibili. Inoltre pu\u00f2 essere usato per teletrasportare direttamente da un posto a un altro, senza passare per la sala teletrasporto. Per contro ha una portata molto pi\u00f9 limitata di quello a risoluzione quantica.\nOperazioni del teletrasporto.\nA causa della criticit\u00e0 di alcune operazioni del trasporto, le regole operative della Flotta Stellare richiedono la costante presenza di un ufficiale per la supervisione di ogni fase delle operazioni.\nNelle esemplificazioni che seguono viene considerata solamente una fase di sbarco da una sala di teletrasporto a una destinazione remota. Altri tipi di operazioni implicano delle modifiche alle sequenze di seguito indicate.\nCilindro di test.\nIl cilindro di test \u00e8 un dispositivo che la Flotta Stellare utilizza per effettuare i test del teletrasporto.\nHa una matrice molecolare mutevole per simulare tutti i composti organici e inorganici.\nFunzionamento e limitazioni.\nNelle serie televisive e nei film non sono stati dati molti dettagli sulla tecnologia di teletrasporto. Il libro \"Star Trek: The Next Generation Technical Manual\" afferma che il dispositivo trasporti oggetti in tempo reale, con precisione al livello quantico. Nell'episodio \"6x02 Paure nascoste (Realm of Fear)\" di TNG, specifica che la durata di un teletrasporto in condizioni insolite sia di \"... quattro o cinque secondi, circa il doppio della normale durata\", da questo possiamo calcolare che la durata di un tipico teletrasporto sia dai 2 ai 2,5 secondi o anche inferiore. I compensatori di Heisenberg rimuovono indeterminazione nelle misurazioni subatomiche, rendendo possibile il viaggio con il teletrasporto. Nel teletrasporto \u00e8 installato un buffer degli schemi per permettere di operare con un certo grado di libert\u00e0 nel processo. Quando \u00e8 stato chiesto \"come funzionano i compensatori di Heiseberg?\" al consulente tecnico di \"Star Trek\" Michael Okuda dalla rivista \"Time\" questi ha risposto: \"Funzionano bene, grazie.\".\nSecondo quanto riportato nella guida per gli sceneggiatori della \"TOS\", l'effettiva portata del teletrasporto \u00e8 di 40000 chilometri, sebbene spessi strati di roccia possono ridurne la portata come viene detto nell'episodio di \"TNG\" \"4x06 Sorelle (Legacy)\". Nell'episodio della \"TOS\" \"2x13 L'ossessione (Obsession)\" comunque, sembrerebbe indicare che la portata massima del teletrasporto, durante quel periodo storico di \"Star Trek\" (XXIII secolo), sia in realt\u00e0 di circa 30000 chilometri. Le operazioni di teletrasporto vengono disturbate o evitate in presenza di metalli densi (Episodio di \"TNG\": \"2x11 Contagio (Contagion)\"), brillamenti solari (Episodio di \"TNG\": \"1x22 Simbiosi (Symbiosis9)\"), ed altre forme di radiazioni, incluse quelle elettromagnetiche (Episodi di \"TNG\": \"3x07 Il nemico (The Enemy)\" e \"5x15 Gioco di potere (Power Play)\") e quelle nucleoniche (Episodio di \"TNG\": \"6x05 Sonni pericolosi (Schisms)\"), e sono influenzate dalle tempeste di ioni (Episodio della \"TOS\": \"2x04 Specchio, Specchio (Mirror, Mirror)\"). Un teletrasporto in corso pu\u00f2 essere fermato anche da poteri telecinetici (Epidodio di \"TNG\": \"1x23 La pelle del male (Skin of Evil)\") e dalla forza bruta (Episodio di \"TNG\": \"3x11 I perseguitati (The Hunted)\"). Nell'episodio di \"TNG\" \"7x22 La vendetta di Bok (Bloodlines)\" viene mostrato un pericoloso \"teletrasporto subspaziale\" sperimentale, capace di teletrasportare fino a distanze interstellari (Episodio di \"DS9\": \"7x09 il patto (Covenant)\"). Il limite di 40000 chilometri viene indicato anche nell'episodio di \"ENT\": \"4x10 Daedalo (Daedalus)\".\nIl teletrasporto della Flotta Stellare include un bio-filtro che ha la funzione di rimuovere microbi e virus nel corso della sequenza di teletrasporto di un individuo (Episodio di \"TNG\" \"2x22 Ombre dal passato (Shades of Gray)\" ed episodio della \"TOS\": \"1x04 Al di l\u00e0 del tempo (The Naked Time)\"). Nel corso dello svolgimento di \"TNG\" viene dotato anche di un dispositivo in grado di neutralizzare le armi nel corso della sequenza di teletrasporto (Episodio di \"TNG\": \"3x22 Il collezionista (The Most Toys)\"). Il teletrasporto pu\u00f2 anche essere impiegato con scopi tattici, quali teletrasportare una granata fotonica o un siluro fotonico in luoghi distanti e farli detonare (Episodio di \"TNG\" \"4x06 Sorelle (Legacy)\" e episodio di \"VOY\" \"5x15-16 Frontiera oscura (Dark Frontier)\"), distruzione completa di oggetti (Episodio di \"TNG\" \"3x19 Le vacanze del capitano (Captain's Holiday)\"). Nell'episodio della \"TOS\" \"1x23 Una guerra incredibile (A Taste of Armageddon)\" viene menzionato il fatto che i Vendikar materializzano delle bombe a fusione sopra bersagli del pianeta nemico Eminiar VII nel corso di una teorica guerra al computer.\nOgni volta che una persona o un oggetto viene teletrasportato, il dispositivo crea una matrice (un file di memoria) di ci\u00f2 che sta trasportando, queste matrici vengono impiegati per riportare la persona o l'oggetto alla sua forma originale quando questa subisce un'alterazione, come ad esempio nell'episodio di \"TNG\" \"2x07 Selezione Innaturale (Unnatural Selection)\". Queste matrici vengono impiegati almeno una volta in ogni serie di \"Star Trek\", per il momento ad eccezione di \"\".\nIn vari episodi di \"DS9\" e di \"VOY\" sono stati mostrati due dispositivi anti-teletrasporto: gli inibitori di teletrasporto ed i disturbatori di teletrasporto. Gli inibitori impediscono al raggio di teletrasporto di \"agganciarsi\" a qualunque cosa a cui questo dispositivo viene collegato, o nel raggio di azione dello stesso. I disturbatori distorcono lo schema di ci\u00f2 che si sta trasportando, rimescolando letteralmente gli atomi nel corso dell'operazione di rimaterializzazione, provocando la distruzione degli oggetti inanimati e uccidendo gli esseri viventi, rimaterializzando una massa caotica di tessuto biologici; questo fatto viene dimostrato in modo raccapricciante nell'episodio di \"DS9\" \"5x11 Le tenebre e la luce (The Darkness and the Light)\".\nLe operazioni di teletrasporto sono limitate anche quando il punto d'origine o/e il punto di destinazione si muovono a velocit\u00e0 di curvatura. nell'episodio di \"TNG\" \"2x06 L'uomo schizoide (The Schizoid Man)\", era necessario un teletrasporto a \"lungo raggio\" o \"quasi curvatura\" poich\u00e9 il raggio di teletrasporto non riusciva a penetrare il capo di curvatura. L\"Enterprise\" per lasciare sul pianeta Gravesworld una squadra di sbarco ed allo stesso tempo rispondere ad un segnale di soccorso, \u00e8 dovuta uscire dalla curvatura solo per un tempo sufficiente ad azionare il raggio di teletrasporto. L'Ingegnere Capo Geordi La Forge ha condotto personalmente questa delicata operazione, che implicava la compensazione data dal moto relativistico della nave. Dopo la rimaterializzazione, il Consigliere Deanna Troi commenta che per un attimo si \u00e8 sentita intrappolata in un muro nelle vicinanze, al che Worf le risponde, \"per un momento, lo era\". Nei successivi episodi \"2x20 L'emissario (The Emissary)\" e \"3x26-4x01 L'attacco dei Borg (The Best of Both Worlds)\", viene confermato che il teletrasporto pu\u00f2 funzionare a velocit\u00e0 di curvatura solo se sia l'origine che la destinazione si stanno muovendo alla stessa velocit\u00e0.(Altres\u00ec, nel film \"Star Trek\" del 2009, Kirk e Scotty si teletrasportano sull\"Enterprise\" mentre questa sta viaggiando a curvatura, comunque, il film prende posto in una continuity alternativa, quindi non influenzando quella originale utilizzata in tutti i film e le serie precedenti e nel gioco per computer \"Star Trek\" Online.)\nNel suo libro \"La fisica di Star Trek\", dopo aver spiegato la differenza tra il trasporto di informazioni e il trasporto degli atomi reali, Krauss nota che \"Gli sceneggiatori di \"Star Trek\" sembrano non aver mai chiarito che cosa vogliono esattamente che il teletrasporto faccia. IL teletrasporto invia gli atomi e le informazioni o solo le informazioni?\" Inoltra nota che secondo la definizione canonica di teletrasporto che il primo sia il caso, ma tale definizione \u00e8 incoerente con diverse delle applicazioni che coinvolgono il teletrasporto ed in particolare per quel riguarda gli incidenti, nei quali sembra che sia coinvolto solo un trasporto di informazioni, per esempio il modo in cui Kirk viene diviso in due versioni nell'episodio della \"TOS\" \"1x05 Il duplicato (The Enemy Within)\" o il modo in cui similmente Riker viene diviso in due versioni nell'episodio di \"TNG\" \"6x24 Duplicato (Second Chances)\". Krauss spiega che: \"Se il teletrasporto trasporta sia un flusso di materia che segnale d'informazioni, questo fenomeno di scissione \u00e8 impossibile. Il numero di atomi con cui \u00e8 terminato il processo deve essere uguale a quello con cui \u00e8 iniziato. Non c'\u00e8 un modo possibile di replicare le persone in questo modo. D'altro canto, se fossero trasportate solo informazioni, si pu\u00f2 immaginare che combinandole con degli atomi che possono essere immagazzinati a bordo di una nave stellare questo possono fare tutte le copie che si vuole di un singolo individuo.\"\nCasi particolari.\nUna particolare procedura di emergenza nota come \u00abteletrasporto alla cieca\u00bb (blind beam-out) prevede che tutte le forme di vita di un'area predefinita vengano trasportate via dall'area come gruppo anzich\u00e9 isolare ogni singola forma di vita prima dell'operazione di teletrasporto.\nUna nave che viaggia a curvatura pu\u00f2 teletrasportare una persona che non si trova a velocit\u00e0 di curvatura sincronizzando l'ACB (Annular Confinement Beam, Raggio Anulare di Confinamento) con la frequenza del nucleo di curvatura. Questa procedura viola i protocolli di sicurezza della Flotta Stellare.\nPer bloccare gli scanner di puntamento del teletrasporto, si pu\u00f2 creare un campo di smorzamento localizzato. Per superare tale problema, si possono reinizializzare gli scanner di puntamento per metterlo in fase con tale campo, per\u00f2 il campo di smorzamento disturba il raggio di teletrasporto. Mettendo in fase la configurazione di frequenza con il campo di smorzamento \u00e8 possibile effettuare il teletrasporto.\nIl protocollo di teletrasporto \"codice 5\" rimuove le armi durante il teletrasporto. Il protocollo di teletrasporto \"codice 14\" comporta invece la distruzione dell'oggetto da teletrasportare.\nIn due occasioni si \u00e8 assistito a un caso di teletrasporto fetale. Nell'episodio \"Parti del corpo\" della serie ', Keiko O'Brien \u00e8 incinta del secondo figlio e rimane seriamente ferita nel corso di una missione con una navetta. Il dottor Bashir \u00e8 stato costretto a trasferire il feto dal corpo di Keiko a quello di Kira Nerys, l'unica altra donna disponibile (in realt\u00e0 il trasferimento del feto da un utero all'altro si \u00e8 rivelato un espediente per giustificare la gravidanza dell'attrice che interpretava Kira Nerys, Nana Visitor). Un secondo caso si verifica nell'episodio \"L'altra Voyager\" di ': durante il parto del Guardiamarina Wildman. A un certo punto la bambina si mette in una posizione non cefalica e i \"cornini\" sul cranio entrano a contatto con la parete uterina; il Dottore Olografico della Voyager sconsiglia di riposizionare la bambina per evitare danni neurologici, cos\u00ec tenta la strada del teletrasporto fetale. La bambina viene estratta senza particolari problemi anche se il teletrasporto porter\u00e0 a uno squilibrio emocitemico.\nTeletrasporto scheletrico.B'Elanna Torres non trova il segnale del comunicatore del comandante Chakotay, suggerisce quindi, date le interferenze un \"Teletrasporto scheletrico\". Il teletrasporto scheletrico si \"aggancia\" ai minerali del tessuto osseo e di conseguenza si pu\u00f2 teletrasportare una persona.\nIncidenti di teletrasporto.\nA parte le influenze esterne che causano malfunzionamenti nelle normali operazioni di teletrasporto, \u00e8 noto che la stessa tecnologia occasionalmente fallisce, causando lesioni gravi o spesso la morte di chi viene trasportato. Dimostrazione di questo si vede nel film del 1979 che ha fatto sbarcare la saga al cinema \"Star Trek (Star Trek: The Motion Picture)\" quando un malfunzionamento dei circuiti dei sensori di teletrasporto causa la perdita di segnale non consentendo all\"Enterprise\" terminare con successo il teletrasporto di due individui, e la stazione della Flotta Stellare da cui era partito il teletrasporto non \u00e8 in grado di riportali indietro. Il sistema di teletrasporto tenta la rimaterializzazione con il poco segnale disponibile, e nonostante gli sforzi di Kirk e Scotty, il sistema fallisce ed entrambi i soggetti scompaiono dalla pedana di teletrasporto. Kirk, visibilmente scosso da ci\u00f2 di cui \u00e8 stato testimone chiede, \"Flotta Stellare, li avete?\", e la risposta che gli viene data \u00e8 \"\"Enterprise\", ci\u00f2 che \u00e8 arrivato qui non \u00e8 vissuto a lungo, per fortuna\".\nNell'episodio di \"ENT\" \"1x03 Strani, nuovi mondi (Strange New World)\" il membro dell'equipaggio Novakovich in crisi psicotica viene teletrasportato a bordo dell\"Enterprise NX-01\" dalla superficie di un pianeta da un dispositivo ancora sperimentale, nel corso di un violento ciclone. Dopo la rimaterielizzazione a bordo, egli \u00e8 incosciente e ha rocce, foglie e altri detriti della superficie del pianeta conficcati nella pelle.\nNell'episodio della \"TOS\" \"2x04 Specchio, Specchio (Mirror, Mirror)\", al termine di una infruttuosa missione diplomatica con il consiglio Halkan, il Capitano Kirk, il Dottor McCoy, Uhura e altri membri dell'equipaggio vengono teletrasportati a bordo, ma a causa di un malfunzionamento del dispositivo dovuto ad una tempesta di ioni si rimaterializzano su un'Enterprise alternativa (universo dello specchio) prendendo il posto delle loro controparti.\nNel corso di \"TNG\", la tecnologia di teletrasporto \u00e8 stata considerevolmente migliorata, il che significa che gli incidenti di teletrasporto sono rari, se non quasi impossibili. Nell'episodio \"6x02 Paure nascoste (Realm of Fear)\", Geordi La Forge afferma che non ci sono stati che due o tre incidenti di teletrasporto nel corso degli ultimi dieci anni. Sempre nello stesso episodio si fa riferimento al miglioramento della tecnologia di teletrasporto, quando il Capo O'Brien afferma che ogni singola pedana di teletrasporto \u00e8 dotata di quattro scanner ridondanti nel caso in cui uno scanner si guasti subentrano gli altri tre e che non ha mai perso nessuno che abbia teletrasportato nella sua esperienza ventennale di operatore al teletrasporto.\nNell'episodio \"6x07 Giovani eroi (Rascals)\", alcuni membri dell'equipaggio vengono teletrasportati da una navetta e rimaterializzati come bambini nei loro vestiti da adulti, il \"flusso di materia\" in arrivo ha avuto un calo di massa commisurato tant'\u00e8 che l'operatore inizialmente aveva pensato che la riduzione di massa significasse che \"potremmo averne perso uno\".\nNell'episodio di \"VOY\" \"2x24 Tuvix (Tuvix)\", nel corso di un teletrasporto dalla superficie di un pianeta un incidente di teletrasporto combina i tratti fisici e caratteriali del TenenteTuvok e di Neelix in un singolo essere che indossa un mix dell'uniforme del primo e degli abiti del secondo. quest'essere prende il nome di Tuvix, da notare che questi ha una massa equivalente a quella di Tuvok e Neelix combinati. Quando pi\u00f9 avanti nel corso dell'episodio i due vengono separati, Sia Neelix che Tuvok indossano l'uniforme della Flotta Stellare.\nRestrizioni tecnologiche e scientifiche.\nMentre diversi personaggi affermano che non \u00e8 possibile il teletrasporto attraverso gli scudi di una nave o attraverso gli scudi di difesa planetaria, ci sono dei casi in cui questa \"regola\" viene infranta attraverso soluzioni technobabble (Episodio di \"TNG\" \"4x12 Un uomo ferito\", Episodio di \"DS9\" \"5x06 Animaletti pericolosi\") o ignorata dagli sceneggiatori (Episodio di \"VOY\" \"1x01-02 Dall'altra parte dell'universo\"). Nel \"TNG Technical Manual\", non canonico, descrive come un'astronave sia in grado di creare delle \"finestre\" nella geometria dello scudo attraverso la quale un raggio di teletrasportato pu\u00f2 propagarsi, a discapito del campo difensivo della nave dove vengono creati dei punti deboli.\nNel film \"Star Trek II - L'ira di Khan (Star Trek II: The Wrath of Khan)\", il Viceammiraglio James T. Kirk ed il Tenente Saavik affrontano una conversazione nel corso di una rimaterializzazione. Nel film \"Rotta verso la Terra (Star Trek IV: The Voyage Home)\", la Dottoressa Gillian Taylor salta nel raggio di teletrasporto di Kirk nel corso di una dematerializzazione, e viene rimaterializzata senza nessun apparente effetto sulla sua salute. Ci\u00f2 \u00e8 probabilmente dovuto al \"raggio di confinamento anulare\", un componente del teletrasportato che viene menzionato in vari episodi televisivi e che ha lo scopo di mantenere i modelli separati l'uno dall'altro. Nello stesso film, il Signor Spock viene teletrasportato su una nave occultata mentre cammina.\nSecondo il \"TNG Technical Manual\", il teletrasporto non pu\u00f2 spostare l'antimateria, ma nell'episodio si \"VOY\" \"5x16-16 La frontiera oscura (Dark Frontier)\" la \"Voyager\" teletrasporta un siluro fotonico attivo armato con antimateria su una nave Borg. anche nell'episodio della \"TOS\" \"2x13 L'ossessione (Obsession)\" Kirk con un altro membro dell'equipaggio si teletrasporta sulla superficie di un pianeta con una bomba ad antimateria. Nell'episodio di \"Star Trek - La serie animata\", di seguito \"TAS\", \"1x03 \u00c8 scomparso un pianeta(One of Our Planets Is Missing)\" l\"Enterprise\" teletrasporta un pezzo di antimateria in una camera di stasi.\nNella Serie Classica, per effettuare un teletrasporto era necessaria una sala teletrasporto, Questo viene spiegato nell'episodio della \"TOS\" \"3x07 La forza dell'odio (Day of the Dove)\", quando Spock e Scotty dicono che effettuare un trasporto da punto a punto a bordo della nave potrebbe essere rischioso in quanto si poteva essere teletrasportati su di un ponte o all'interno di una paratia, rimanendo bloccati al suo interno. Comunque, apparentemente, sono presenti delle misure di sicurezza per evitare che le persone vengano teletrasportate in ambienti ostili, come sott'acqua o in un pozzo di lava, sebbene sia possibile ignorare queste misure; ad esempio nell'episodio della \"TOS\" \"3x04 Sul pianeta Triacon (And the Children Shall Lead)\", due membri della sicurezza vengono teletrasportati nello spazio aperto. Nelle successive serie, comunque, la sala teletrasporto sembra divenire per lo pi\u00f9 obsoleta, nonostante l'attrezzatura impiegata. Vengono mostrati i personaggi che attivano il teletrasporto da consolle ordinarie e teletrasportarsi da un punto ad un altro senza apparenti problemi. Allo stesso modo l'operatore principale pu\u00f2 inviarli dovunque con facilit\u00e0 (per esempio, nell'episodio di \"VOY\" \"5x04 La teoria di Shaw (In the Flesh)\", viene impiegata una consolle medica per teletrasportare un corpo dall'obitorio all'infermeria). Una possibile spiegazione di questo viene data nel \"Star Trek: Deep Space Nine Technical Manual\", dove, per i teletrasporti da punto a punto, l'operazione dovrebbe impiegare il doppio dell'energia necessaria per un'operazione classica da o verso la sala teletrasporto, in quanto un soggetto verrebbe inviato al teletrasporto, qui la matrice creata verrebbe archiviata, ed infine dirottata alla destinazione finale. Inoltre, ci sono sei pedane circolari generalmente presenti su una piattaforma di teletrasporto, dove i soggetti si preparano per l'operazione, ma queste non sembrano essere di alcuna limitazione all'hardware per il trasporto, pur se limitate fino a sei persone. Le persone possono essere trasportate con altre persone, all'interno di opportuni contenitori (ad esempio negli episodi di \"TNG\" \"2x20 L'emissario (The Emissary)\" e \"7x15 Giovani carriere (Lower Decks)), insieme con animali e/o altri oggetti (Episodio di \"TNG\" \"1x17 Il pianeta sterile (When the Bough Breaks)\").\nNei dialoghi di \"DS9\" indicano l'esistenza di un dispositivo portatile di teletrasporto, ma esso non viene mostrato. Nell'episodio di \"TNG\" \"6x25 Frammenti di tempo (Timescape)\" viene mostrato un bracciale per il teletrasporto di emergenza, che, sebbene sia un dispositivo portatile, serve solo ad interfacciarsi con un vero teletrasporto in remoto. A confondere ancor di pi\u00f9 le cose, nel film, \"Star Trek - La nemesi, v\"iene mostrato il prototipo di una \"unit\u00e0 di teletrasporto d'emergenza\". Nell'episodio di \"VOY\" \"2x05 Non Sequitur (Non Sequitur)\", Tom Paris usa un teletrasporto portatile.\nNella \"TOS\", le persone appaiono immobilizzate durante il teletrasporto, per consentire la realizzazione degli effetti speciali, con l'eccezione di Kirk nell'episodio \"3x17 Un pianeta ostile (That Which Survives)\". Comunque, da \"TNG\" in avanti, i personaggi si possono muovere all'interno del raggio di confinamento del teletrasporto nel corso dello stesso, anche se ci\u00f2 viene mostrato raramente. Le persone teletrasportate sono in grado talvolta di percepire il funzionamento del dispositivo durante il trasferimento. Nell'episodio della \"TOS\" \"2x06 La macchina del giudizio universale (The Doomsday Machine)\", Il teletrasporto dell\"Enterprise\" ha un malfunzionamento mentre Scotty viene teletrasportato dall'inoperativa \"Constellation\" all\"Enterprise\" e, a causa di una perdita di potenza, la matrice di Scotty viene quasi persa nel trasporto. Appena rimaterializzato con successo, un preoccupato Scotty chiede all'operatore del teletrasporto, \"Che cosa era accaduto?\" ed ordina di spegnere il teletrasporto per una riparazione d'emergenza.\nAlcune specie non usano il teletrasporto per diverse ragioni. Per esempio, nella prima apparizione dei Trill, nell'episodio di \"TNG\" \"4x23 L'ospite (The Host)\", questi non possono essere teletrasportati una volta uniti ad un simbionte. Sembra che, a causa del fatto che il dispositivo rilevi il simbionte, il biofiltro lo rimuova, scambiandolo per un parassita o un'infezione nel corpo dell'ospite. Odan, l'ospite Trill in questo episodio, \u00e8 riluttante a dire perch\u00e9 non volesse essere teletrasportato e diviene evidente che lui ha un simbionte impiantato solo quando questi viene ferito. Tutto l'equipaggio dell\"Enterprise\" reagisce come se non avesse mai avuto in precedenza contatti con quella specie. Pi\u00f9 avanti nelle serie successive (\"DS9\") appare evidente che i Trill lavorano per la Federazione gi\u00e0 da diverso tempo.\nNella cultura di massa.\nLa frase fatta o tormentone inglese \"Beam me up, Scotty\", impiegata in molte serie televisive come citazione di \"Star Trek\", si riferisce al fatto che nel corso della serie originale il dispositivo di teletrasporto \u00e8 spesso azionato dal Capo Ingegnere Montgomery Scott. In realt\u00e0 questa frase non \u00e8 mai stata pronunciata da nessun personaggio all'interno della serie, anche se le frasi \"Scotty, beam us up\" and \"Beam me up\" sono talvolta usate dal capitano Kirk. La frase \"Scotty, beam me up\" \u00e8 stata detta dall'ammiraglio Kirk nel film \"Rotta verso la Terra\". Nel commento testuale, presente nell'edizione speciale del DVD del suddetto film, di Michael e Denise Okuda (co-autori della \"The Star Trek Encyclopedia\" e della \"The Star Trek Chronology: The History of the Future\") quest'ultimo indica che questa frase \u00e8 quella che si avvicina di pi\u00f9 al tormentone che chiunque abbia usato in una delle produzioni ufficiali di \"Star Trek\"."}
{"id": "506863", "revid": "6923", "url": "https://it.wikipedia.org/wiki?curid=506863", "title": "Pannonia Express", "text": "Pannonia Express \u00e8 una relazione ferroviaria tra Berlino e Bucarest via Budapest-Arad istituita nel 1958 e tuttora operativa tra Bucarest e Praga.\nNel corso della sua esistenza la relazione \u00e8 stata, di volta in volta, limitata a Vienna e Monaco di Baviera.\nIn composizione sono previste vetture dirette da altre citt\u00e0 dell'Europa Centro-Orientale: "}
{"id": "506869", "revid": "1632387", "url": "https://it.wikipedia.org/wiki?curid=506869", "title": "Burocrazia e aristocrazia bizantine", "text": "La burocrazia e l'aristocrazia bizantine costituirono l'insieme dei poteri signorili e degli apparati amministrativi che dal IV e fino al XV secolo contribuirono a reggere Costantinopoli e l'Impero bizantino.\nL'evoluzione della forma di governo bizantina.\nNella fase iniziale compresa tra il IV e il VII secolo d.C. dell'Impero bizantino, inteso come entit\u00e0 politico amministrativa in continuit\u00e0 con il vecchio Impero romano, le forme di governo rimasero quelle plasmate da Diocleziano e perfezionate da Costantino il Grande. Queste prevedevano una netta separazione tra gli incarichi civili e quelli militari. All'apice di questa struttura vi era l'imperatore, sebbene, come nota Kaldellis, Bisanzio fosse allora di fatto una monarchia assoluta repubblicana e non ancora una monarchia incentrata sul diritto divino. In questo sistema amministrativo l'appartenenza alla classe senatoriale rivestiva ancora un ruolo preminente. In seguito alle radicali trasformazioni subite dallo stato bizantino ad opera della riforma eracliana, imposta dalle ingenti perdite territoriali subite e dalla disintegrazione della vecchia forma di governo emerse un nuovo sistema, incentrato sulla figura imperiale e sui soggetti da questa designati, che vedevano la propria autorit\u00e0 derivare esclusivamente dal sovrano in quanto vicario di Dio sulla terra, una trasposizione mondana delle gerarchie celesti (in un'estremizzazione del concetto di cesaropapismo). Si assistette cos\u00ec alla creazione di titoli onorifici che pur mantenendo le stesse denominazioni dei precedenti livelli dell'amministrazione, erano ormai svuotati da ogni connotazione pratica. Altri titoli vennero denominati come le vecchie mansioni cerimoniali di corte. La classe senatoriale venne mantenuta, ma si espanse notevolmente fino ad incorporare i pi\u00f9 alti livelli dell'amministrazione (in genere a partire dal livello di protospatharios). Tra l'VIII e l'XI secolo si ebbe anche l'ascesa di diverse famiglie \"nuove\" destinate a rimanere al centro della vita politica anche dopo la conquista latina di Costantinopoli. Al suo interno \u00e8 possibile distinguere due gruppi distinti, ovvero l'aristocrazia civile della capitale, comprendente i pi\u00f9 alti livelli della burocrazia imperiale e l'aristocrazia provinciale militare, la cui potenza si basava sul possesso di enormi propriet\u00e0 fondiarie e sul prestigio acquisito come generali dell'Impero. Nella nobilt\u00e0 provinciale era possibile essere ammessi per speciale benevolenza dell'Imperatore, che era solito elargire terre ad ufficiali che si erano distinti in guerra (non a caso l'aristocrazia militare aument\u00f2 notevolmente durante la fase di riconquista delle provincie dell'Asia Minore e dell'Europa avvenuta tra il IX e il X secolo). Diversi membri di questa classe sociale divennero imperatori approfittando delle situazioni periodiche di caos appoggiandosi alle schiere personali reclutate nei propri possedimenti. La problematicit\u00e0 di questa aristocrazia militare provinciale, avente interessi contrapposti all'autorit\u00e0 centrale, venne ben percepita dai pi\u00f9 accorti imperatori, che cercarono a pi\u00f9 riprese di arginare il loro crescente potere incentivando la piccola propriet\u00e0 terriera. Tali misure si proponevano di creare una classe intermedia di piccoli proprietari liberi, sufficientemente benestanti da poter provvedere autonomamente in caso di guerra al proprio armamento. Uno dei motivi della crisi dello Stato bizantino fu il fallimento di queste misure e la definitiva istituzionalizzazione delle forme feudali volute dai grandi proprietari terrieri attraverso la pronoia, adottata dai Comneni. Tale processo determin\u00f2 lo svuotamento della tradizionale organizzazione basata sui themata e la scomparsa della tradizionale figura del contadino-soldato che era stata alla base della potenza militare bizantina. I contadini impoveriti non pi\u00f9 economicamente autosufficienti vennero costretti a vendere le proprie terre ai latifondisti, divenendo semplici affittuari (paroikoi). La centralit\u00e0 dell'esercito e dell'aristocrazia militare continu\u00f2 anche dopo i Comneni con i Paleologi. Si stima che nel XII secolo il potere effettivo venisse detenuto da non pi\u00f9 di 150 famiglie, legate tra di loro attraverso vincoli matrimoniali."}
{"id": "506870", "revid": "1064007", "url": "https://it.wikipedia.org/wiki?curid=506870", "title": "Partito Agrario Ambientalista", "text": "Il Partito Agrario Ambientalista (in albanese Partia Agrare Ambientaliste, PAA) \u00e8 un partito politico agrario albanese.\nIl PAA \u00e8 stato fondato nel 1991 con il nome di \"Partia Agrare e Shqip\u00ebris\u00eb\" (Partito Agrario d'Albania), con lo scopo di rappresentare le istanze del mondo rurale (ruralismo) nelle prime elezioni pluripartitiche dell'Albania. Pu\u00f2 essere considerato un partito di centro riformista.\nAlle elezioni del 1991, il PAA ottenne appena lo 0,1% dei voti e non elesse nessun deputato. Alle elezioni del 1992, crollato ormai definitivamente il regime comunista, il PAA miglior\u00f2 il proprio risultato giungendo allo 0,6%, senza eleggere ancora nessun deputato. Solo alle elezioni del 1997, pur ottenendo appena lo 0,8% dei voti, il partito riusc\u00ec ad eleggere un proprio rappresentante. Il PAA sostenne cos\u00ec il nuovo governo a guida socialista (PSSH) e Lufter Xhuveli, leader e fondatore del partito, divenne Ministro dell'agricoltura. Alle elezioni del 2001 il PAA increment\u00f2 i propri consensi, giungendo al 2,6% dei voti ed eleggendo 3 deputati. Xhuveli fu nominato ministro dell'energia. Per la prima volta il PAA super\u00f2 lo sbarramento del 2,5% nella quota proporzionale. \nIl sistema elettorale per le politiche allora vigente prevedeva l'elezione di 100 deputati con il maggioritario a doppio turno e l'elezioni di 40 con il proporzionale con sbarramento, calcolato sui voti conseguiti dai candidati del maggioritario al primo turno. Nel 2004 il sistema elettorale venne modificato: 100 deputati sono eletti con il \"first-past-the-post\" (maggioritario uninominale a un turno) e 40 con il proporzionale con scrutinio di lista. Gli elettori possono cos\u00ec esprimere, a differenza di prima, due voti uno per un candidato al maggioritario e uno per un partito al proporzionale. Ci\u00f2 ha favorito i partiti pi\u00f9 piccoli, che, al proporzionale, ottenuto il voto di molti elettori che al maggioritario scelgono uno dei partiti maggiori (PSSH e PDS). \nAlle elezioni amministrative del 2003, le prime con il nuovo nome, il PAA si present\u00f2 in alleanza con i socialisti del PSSH, vincendo in tre grandi municipalit\u00e0.\nAlle elezioni del 2005, sfruttando il nuovo sistema elettorale, il PAA ottenne il 6,6% dei voti al proporzionale ed elesse 4 deputati. Il PDS di Sali Berisha, insieme ai suoi alleati, poteva contare su 76 seggi su 140 e, per garantirsi una maggioranza parlamentare pi\u00f9 solida, chiese il sostegno anche al PAA, che \u00e8 entrato a far parte del nuovo governo. \nAlle elezioni parlamentari del 2009, mutato il sistema elettorale in senso pi\u00f9 maggioritario, il PAA ottenne appena lo 0,9% dei consensi e non elesse alcun deputato. Alle elezioni politiche del 2013 AD si \u00e8 presentata all'interno della coalizione di centro destra, \"Alleanza per l'Impiego, il Benessere e l'Integrazione\", guidata dal PD."}
{"id": "506878", "revid": "729019", "url": "https://it.wikipedia.org/wiki?curid=506878", "title": "Transbalkan", "text": "Transbalkan \u00e8 una relazione ferroviaria tra Salonicco e Budapest via Sofia-Bucarest-Petro\u0219ani-Curtici da parte della BD\u017d, la compagnia ferroviaria di stato bulgara.\nIl tempo di percorrenza della tratta si aggira sulle 15 ore, .\n\u00c8 identificato col numero di servizio 460/461.\nIl servizio viene svolto con una configurazione mista di cuccette, vetture di prima e seconda classe, attive per\u00f2 solo su alcune tratte del percorso o in alcuni periodi dell'anno."}
{"id": "506879", "revid": "834", "url": "https://it.wikipedia.org/wiki?curid=506879", "title": "Gna", "text": ""}
{"id": "506880", "revid": "287204", "url": "https://it.wikipedia.org/wiki?curid=506880", "title": "Gn\u00e0", "text": ""}
{"id": "506881", "revid": "7336", "url": "https://it.wikipedia.org/wiki?curid=506881", "title": "Acquedotto Pugliese", "text": ""}
{"id": "506884", "revid": "6923", "url": "https://it.wikipedia.org/wiki?curid=506884", "title": "Elettrotreno Siemens Velaro", "text": "Il termine Siemens Velaro definisce una famiglia di treni ad alta velocit\u00e0 progettati da Siemens AG, in funzione sulla rete tedesca dal 2000 con il nome di ICE 3. Sono la colonna portante dell'alta velocit\u00e0 tedesca.\nStoria.\nL'elettrotreno \u00e8 nato come \"evoluzione della specie\" ICE e dal 2000 in poi, superata la fase sperimentale, \u00e8 entrato in servizio in Germania con la denominazione \"ICE 3\". L'ultima versione, la \"E\", ha debuttato nel corso del 5 Convegno mondiale ad \"Eurailspeed\" (salone ferroviario europeo delle reti AV).\nNel 2005 l'elettrotreno, in versione ridotta, \u00e8 stato esposto anche al binario 1 della Stazione Termini di Roma e sul binario 2 della Stazione di Milano Porta Garibaldi a scopo promozionale. \u00c8 entrato in servizio a partire dal mese di febbraio del 2008 sulla linea ad Alta Velocidad Espa\u00f1ola, Madrid-Barcellona, della Renfe.\nNel mese di dicembre del 2009 i treni ad alta velocit\u00e0 \"Siemens Velaro RUS\" sono entrati in servizio con la denominazione \"Sapsan\" sulla linea Mosca-San Pietroburgo delle Ferrovie russe.&lt;br&gt;\nLe Ferrovie Statali della Cina hanno ordinato 60 convogli per la linea Pechino-Tianjin.\nCaratteristiche.\nIl Velaro, di cui sono prodotte differenti versioni su specifica, \u00e8 un elettrotreno a potenza ripartita a trazione elettrica a corrente alternata monofase. \u00c8 in grado di raggiungere la velocit\u00e0 di 350\u00a0km/h. Dotato di tre sistemi di frenatura, elettrodinamica, reostatica a recupero di energia e pneumatica \u00e8 in grado di arrestarsi nello spazio di 3.900 metri frenando a partire dalla velocit\u00e0 di 320\u00a0km/h. Ha raggiunto i 404\u00a0km/h durante i test in Spagna.\nDotato dei pi\u00f9 alti standard di qualit\u00e0, di sicurezza e di comfort, ospita a bordo tra l'altro anche un'accogliente sala riunioni e punti panoramici sia in testa che in coda, da dove i viaggiatori possono ammirare una vista frontale del percorso, essendo la cabina di guida posta leggermente in basso rispetto al piano di calpestio per i passeggeri. La soluzione della potenza ripartita riprende di massima quella adottata sui vecchi ETR 200 e Settebello-Arlecchino italiani, anche se negli ultimi due tipi di treno la cabina di guida era sopraelevata rispetto al livello dei passeggeri."}
{"id": "506893", "revid": "122677158", "url": "https://it.wikipedia.org/wiki?curid=506893", "title": "Hakama", "text": "La \u00e8 un indumento tradizionale giapponese che somiglia ad una larga gonna-pantalone o una gonna a pieghe. Originariamente soltanto gli uomini indossavano la hakama, ma oggigiorno viene portata anche dalle donne. Viene legata alla vita ed \u00e8 lunga approssimativamente fino alle caviglie.\nStoria ed uso.\nHa acquisito la sua forma attuale durante il periodo Edo. Era tradizionalmente indossata dai nobili nel Giappone durante il medioevo e in particolare dai samurai; viene spesso erroneamente sostenuto che i samurai usassero questo indumento per nascondere i piedi e quindi confondere l'avversario, ma in realt\u00e0 il samurai si rimboccava la hakama nella cintura quando stava per combattere, lasciando scoperti i piedi. In seguito \u00e8 stata utilizzata per proteggere gli abiti dallo sporco.\nEsistono due tipi di hakama: quelle con gambe divise, dette , e quelle non divise . Le \"umanori\" sono divise come le gonne-pantaloni, le \"gyoto hakama\" sono invece tecnicamente delle gonne vere e proprie. Esiste poi un terzo tipo di hakama chiamata \"hakama da montagna\" o \"hakama da campo\", pi\u00f9 larga al punto vita e pi\u00f9 stretta alle gambe, che in passato veniva indossata dai contadini o da chi lavorava nelle foreste.\nLa hakama ha quattro cinghie, due lunghe davanti e due corte dietro. Il retro della hakama \u00e8 munito di un supporto rigido chiamato \"koshi ito\" che viene inserito nella cintura (\"obi\"). Ha inoltre sette pieghe, di cui cinque davanti e due dietro che rappresentano le virt\u00f9 considerate essenziali dal samurai. Molti praticanti di arti marziali continuano questa tradizione, ma differenti fonti danno diversi significati a queste pieghe.\nOggigiorno, la hakama viene utilizzata per tradizione in alcune arti marziali discendenti del Bujutsu (insieme di antiche pratiche dei Samurai) quali lo Iaid\u014d, il Kenjutsu, il Kend\u014d, il Ky\u016bd\u014d, il Daito Ryu, l'Aikid\u014d e alcune scuole di J\u016bjutsu. Le hakama utilizzate per le arti marziali sono in cotone, oppure in seta o pi\u00f9 spesso in poliestere o in un misto di queste tre fibre. Il cotone \u00e8 pi\u00f9 pesante, mentre le fibre sintetiche scivolano meglio sul suolo e resistono meglio alla scoloritura. L'arte marziale praticata pu\u00f2 imporre il colore della hakama. Cos\u00ec, per la hakama dell'aikido \u00e8 usato il nero o l'indaco, alcune volte blu elettrico e raramente il bianco. Nelle altre discipline, sono portati anche altri colori, in particolare il bianco o il grigio chiaro.\nLa hakama \u00e8 anche un abito da cerimonia e in questo caso sono in seta. Le donne portano delle \"hakama\" intonate con i loro kimono, di colori vivi o a motivi, mentre le hakama maschili sono pi\u00f9 spesso a righe.\nLe hakama da cerimonia sono in seta.\nNel caso di cerimonie shinto, il sacerdote porta una hakama bianca, gli assistenti maschi delle hakama verde chiaro, e le assistenti femminili rosso-arancioni (gli abiti tradizionali rossi sono simbolo di verginit\u00e0 in Giappone).\nSimbologia delle pieghe.\nLe cinque pieghe frontali rappresentano la via dei cinque principi:\no ancora, considerando le pieghe frontali e posteriori:\nHakama da uomo.\nIl tipo pi\u00f9 formale di hakama da uomo \u00e8 fatto di seta rinforzata a strisce, solitamente bianche e nere o grigie e nere. Queste hakama vengono indossate con il \"montsuki\" kimono (un kimono con uno, due, tre o cinque stemmi familiari stampati sul retro, sul petto e sulle spalle), dei tabi bianchi (dei calzini che dividono l'alluce dalle altre dita), un sotto-kimono bianco e dei sandali di paglia di vari tipi. Nelle stagioni fredde viene aggiunto un \"montsuki\" haori con un \"haori-himo\" bianco (una allacciatura).\nLa hakama pu\u00f2 essere portata con ogni tipo di kimono tranne lo yukata ovvero un tipo estivo e molto informale di kimono. Le hakama con colori che non hanno strisce bianche, nere o grigie possono essere portate anche con abiti meno formali rispetto al kimono, dato che la hakama rende comunque pi\u00f9 formale qualunque tenuta. Sono popolari anche le hakama a tinta unita.\nUn tempo la hakama doveva essere indossata obbligatoriamente dagli uomini, mentre oggigiorno \u00e8 richiesta soltanto in occasioni estremamente formali e alle cerimonie del t\u00e8 giapponesi, ai matrimoni o ai funerali. L'hakama viene inoltre indossata regolarmente da chi pratica alcune arti marziali, come il kend\u014d, l'iaid\u014d, l'aikid\u014d e il kyudo.\nEsistono molti modi per indossare la hakama da uomo. La cintura obi viene legata di dietro con un nodo speciale (il \"nodo sotto-hakama\"); partendo poi dal davanti, i lacci vengono avvolti intorno alla vita e vengono incrociati sul nodo dell'obi. Vengono poi fissati e viene aggiustato il supporto rigido; infine il secondo paio di lacci che provengono dal supporto rigido vengono portati davanti e annodati in diversi modi. Il metodo pi\u00f9 formale risulta in un nodo che somiglia a due nastri a forma di croce. Nell'aikido e nelle arti che prevedono cadute e rotolamenti sulla schiena il nodo dell'obi viene fatto sul davanti per ridurre la possibilit\u00e0 di traumi.\nKamishimo, kataginu e naga-bakama.\nLa hakama tradizionalmente andava a formare un completo chiamato che veniva indossato dai samurai o dagli uomini di corte. La tenuta era composto da un kimono formale, una hakama e una giacca senza maniche con delle spalle molto pronunciate chiamata \"kataginu\".\nQuando il samurai doveva visitare lo sh\u014dgun, per\u00f2, talvolta doveva indossare una hakama molto lunga chiamata \"naga-bakama\" (\"hakama lunga\"), talmente lunga da limitare i movimenti; oggi, questo tipo di hakama viene utilizzata soltanto nelle opere teatrali, particolarmente nel teatro n\u014d.\nKarusan-bakama.\nGli orli finali delle hakama durante il periodo Sengoku venivano stretti molto allo stinco (dal ginocchio in gi\u00f9), ad imitazione dei pantaloni a palloncino portoghesi. Questo stile continu\u00f2 ad essere in voga anche nel periodo Edo, durante il quale vennero chiamati \"karusan-bakama\". Agli orli, sugli stinchi, venivano poi applicati dei risvolti, ergo la hakama non era di tipo gyoto (unita).\nSashinuki hakama.\nLa \"sashinuki hakama\" \u00e8 un tipo di hakama che viene indossata in un modo tale da risultare gonfia su tutta la gamba fino alla caviglia ed esporre il piede. Per ottenere questo effetto questo tipo di hakama \u00e8 pi\u00f9 lunga e vengono fissate e strette delle corde negli orti delle caviglie; ci\u00f2 crea un effetto \"a palloncino\". Questo tipo di hakama era molto popolare nel periodo Heian.\nHakama da donna.\nLa hakama da donna presenta molte differenze rispetto a quella da uomo, soprattutto per quanto riguarda la linea e il modo in cui viene indossata.\nMentre le hakama da uomo possono essere portate sia in occasioni formali che in occasioni informale, salvo chi pratica arti marziali che le indossa regolarmente, le donne portano raramente la hakama tranne che alle cerimonie di laurea/diploma. Molto raramente poi vengono indossate dalle donne alle cerimonie del t\u00e8.\nLe hakama da uomo sono a strisce, quelle da donna tendono ad essere pi\u00f9 a tinta unita o di varie tonalit\u00e0 sullo stesso colore base e vengono indossati esattamente sul punto vita, mentre quelle da uomo leggermente al di sotto. Quando una donna indossa una hakama deve anche indossare una cintura obi da uomo.\nLa hakama da donna viene legata come quella da uomo, ma il nodo finale, che in questo caso pu\u00f2 essere un semplice fiocco, viene fatto sul fianco sinistro.\nPiegare la hakama.\nCome tutti i tipi di abbigliamento tradizionale giapponese, \u00e8 importante piegare correttamente la hakama per non rovinarla, specialmente quelle in seta.\nCon le hakama questo \u00e8 particolarmente importante, poich\u00e9 ha molte pieghe che possono essere facilmente sformate; le hakama sono spesso considerate una sorta di allenamento per imparare a piegare correttamente gli abiti tradizionali giapponesi, in parte a causa delle pieghe e in parte perch\u00e9 le cinghie lunghe devono essere correttamente lisciate. Nelle varie tradizioni di arti marziali in cui va indossata la hakama, i professionisti devono anche imparare a piegarla. Questo \u00e8 spesso considerato una parte importante dell'etichetta."}
{"id": "506895", "revid": "122362972", "url": "https://it.wikipedia.org/wiki?curid=506895", "title": "Domenico Riccardo Peretti Griva", "text": "Biografia.\nNelle arti, fu uno dei principali esponenti del movimento pittorialista italiano nel mondo, nel periodo compreso dal 1920 al 1950.\nFormatosi nella Scuola Piemontese di Fotografia Artistica, propose i concetti del pittorialismo soffermandosi particolarmente sul tema della natura, fino a seguire il movimento della straight photography producendo intimi ritratti della piccola borghesia del periodo.\nParticolarmente affezionato alla tecnica al bromolio, dove interveniva ritoccando manualmente accentuando lo sfocato e il contrasto, utilizz\u00f2 meno frequentemente quella al bromuro d'argento.\nEspose frequentemente in Italia e all'estero, risultando secondo le stime dell'Annual Photography al primo posto tra gli italiani negli anni '50.\nCome giurista, pubblic\u00f2 inoltre numerosi volumi di diritto e persegu\u00ec un'importante carriera di magistrato: fu vicecommissario all'epurazione dopo la Liberazione, primo presidente della Corte d'appello di Torino. Collocato a riposo come presidente di sezione onorario della Corte di Cassazione.\nFecero scalpore alcune decisioni prese sotto la sua presidenza dalla Corte d'Appello di Torino che riconoscevano validit\u00e0 in Italia a divorzi ottenuti all'estero da cittadini italiani quando ancora in Italia il divorzio era considerato illegale. Durante il fascismo, come magistrato temper\u00f2 l'applicazione delle leggi razziali, andando anche in contrasto con la Cassazione. Infine, nel 1945, partecip\u00f2 alla lotta di liberazione e fu imprigionato dai Tedeschi."}
{"id": "506897", "revid": "547992", "url": "https://it.wikipedia.org/wiki?curid=506897", "title": "Data di nascita di Ges\u00f9", "text": "La data di nascita di Ges\u00f9 (anno e giorno) non \u00e8 esplicitamente riportata dai Vangeli, le principali fonti su Ges\u00f9, n\u00e9 da altre fonti del tempo. Poich\u00e9 il Vangelo di Matteo la colloca negli ultimi anni del re Erode il Grande, gli studiosi generalmente datano la nascita di Ges\u00f9 tra il 7 e il 4 a.C. Secondo la maggior parte degli storici, infatti, Erode sarebbe morto nel 4 a.C., anche se vi sono state in passato e vi sono anche oggi ripetute proposte di altre date.\nLa datazione tradizionale all'anno 1 a.C., il cui anno successivo \u00e8 il primo del calendario giuliano-gregoriano (il numero zero non viene infatti utilizzato per indicare un anno in quasi tutti i sistemi cronologici) risale al monaco Dionigi il Piccolo nel VI secolo. Questa datazione si discosta comunque solo di uno o due anni dalla datazione fornita dai Padri della Chiesa sin dal II-III secolo.\nL'istituzione della festa liturgica del Natale, come ricorrenza annuale del giorno di nascita di Ges\u00f9, e la sua collocazione al 25 dicembre del calendario solare romano (giuliano, poi gregoriano) \u00e8 documentata a partire dal 336.\nFonti evangeliche sulla Nativit\u00e0.\nLe uniche fonti testuali che riferiscono della nascita di Ges\u00f9 sono i Vangeli di Matteo e Luca, che per\u00f2 non forniscono indicazioni cronologiche precise. Assumendo la validit\u00e0 delle informazioni storiche da essi fornite \u00e8 per\u00f2 possibile dedurre un probabile intervallo di tempo nel quale collocare l'evento.\nSulla base di Mt 2 la nascita di Ges\u00f9 va collocata qualche anno prima della morte di Erode (4 a.C.), tra il 7-5 a.C. Sulla base dell'accenno al censimento universale indetto da Augusto (8 a.C.) di Lc 2, la nascita va collocata nel periodo immediatamente seguente a questo. &lt;br&gt;In merito a tale censimento, comunque, la grande maggioranza degli storici, tra cui anche studiosi cristiani, ritiene che Luca - che spesso non risulta essere uno storico affidabile - abbia confuso l'unico censimento storicamente effettuato in quei periodi, quello del 6 d.C., anticipandolo alla nascita di Ges\u00f9, durante il regno di Erode il Grande. Ad esempio, gli esegeti della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme) - nel sottolineare, in merito al censimento, come \"la cronologia della nascita di Ges\u00f9 fornita da Luca non si concilia con quella di Matteo\" - rilevano come Luca anche negli Atti () sottolinei la concomitanza del censimento da lui citato nel Vangelo con la prima rivolta, da esso provocata, di Giuda il Galileo, proprio nel 6 d.C., dopo la deposizione di Archelao e l'incorporamento del suo regno alla provincia di Siria; anche gli esegeti curatori del \"Nuovo Grande Commentario Biblico\" fanno riferimento al censimento rilevando che \"Luca, come dimostra anche in At 5,37, non aveva ricordi chiari circa questo censimento\" e Raymond Brown sottolinea, inoltre, che tale narrazione \u00e8 riportata solo da Luca - il quale anche in \"Atti 5:37 mostra la conoscenza di un solo censimento (\u00abil censimento\u00bb)\" - ed \u00e8 \"basata su confusi ricordi dei censimenti romani\" e \"dubbia su quasi ogni punto, nonostante gli elaborati tentativi degli studiosi per difendere l'accuratezza lucana\". \nIn definitiva sulla base dei Vangeli, le uniche fonti storiche disponibili al riguardo, la data della nascita di Ges\u00f9 \u00e8 ipotizzabile attorno al periodo 7-4 a.C.\nAttendibilit\u00e0 storica delle fonti evangeliche sulla Nativit\u00e0.\nIn merito all'attendibilit\u00e0 storica delle due fonti testuali evangeliche sulla Nativit\u00e0 molti studiosi, anche cristiani, reputano che i resoconti dei Vangeli di Matteo e Luca - oltre a vari problemi di inconciliabilit\u00e0 tra le versioni - abbiano carattere non storico, ma teologico. &lt;br&gt;Raymond Brown - che considera i due resoconti dell'infanzia, di Matteo e Luca, non storici e in contraddizione tra loro, tanto che \"gli sforzi per armonizzare le narrazioni in una storia unica sono del tutto irrealizzabili\" - ritiene che gli autori dei Vangeli di Matteo e Luca abbiano inserito, probabilmente dopo la stesura dei loro vangeli, tutto o parte dei racconti delle nativit\u00e0 in base alle proprie necessit\u00e0 redazionali e teologiche e considera gli \"evangelisti come autori veramente creativi e non semplici redattori\". In merito alla ricerca storica relativa, osserva che \"il risultato finale di alcuni aspetti di questa ricerca passata \u00e8 stato, per i cristiani istruiti, quasi di imbarazzo sul valore delle narrative dell'infanzia. Ora la dottrina biblica sembra muoversi in una fase di ricerca pi\u00f9 feconda, mentre cerca di recuperare il valore delle storie d'infanzia a livello teologico\". Tale teologo sottolinea ancora che \"in un certo senso le narrazioni della nascita e dell'infanzia di Ges\u00f9 sono le ultime frontiere da attraversare nell'incessante avanzamento dell'approccio scientifico (critico) ai Vangeli. Per i cristiani pi\u00f9 conservatori questa frontiera pu\u00f2 essere senza alcuna demarcazione, poich\u00e9 ci sono ancora molti che non riconoscono che il materiale dell'infanzia ha un'origine e una qualit\u00e0 storica molto diversa da quella del resto dei Vangeli\". &lt;br&gt;Anche il teologo John Dominic Crossan, tra i cofondatori del Jesus Seminar, ritiene - concordemente, tra gli altri, al teologo Rudolf Bultmann - che le narrazioni di Matteo e Luca, \"caratterizzate da una tale libert\u00e0 compositiva\", non abbiano carattere storico, ma rispondano alle necessit\u00e0 teologiche degli evangelisti e lo storico e biblista Bart Ehrman sottolinea come \"la maggioranza degli storici ritiene che la tradizione della nascita di Ges\u00f9 in Betlemme sia altamente problematica\".\nGli esegeti dell'\u00c9cole biblique et arch\u00e9ologique fran\u00e7aise (i curatori della Bibbia di Gerusalemme) notano come i due resoconti di Matteo e di Luca sulla nascita di Ges\u00f9 sarebbero in contraddizione tra loro e Raymond Brown sottolinea, inoltre, come il racconto della Nativit\u00e0 in Matteo abbia una generale \"inconciliabilit\u00e0 con Luca [e] anche l'armonizzatore pi\u00f9 determinato dovrebbe essere dissuaso dall'impossibilit\u00e0 di riconciliare un viaggio della famiglia da Betlemme all'Egitto con il racconto di Luca di portare il bambino a Gerusalemme quando aveva quaranta giorni e poi di andare da Gerusalemme a Nazareth dove risiedevano\" e che \"questo ci porta all'osservazione che le due narrazioni non sono solo diverse, sono contrarie l'una all'altra in una serie di dettagli [...] Luca ci dice che la famiglia torn\u00f2 pacificamente a Nazareth dopo la nascita a Betlemme (2:22,39); questo \u00e8 inconciliabile con l'implicazione di Matteo (2:16) che il bambino aveva quasi due anni quando la famiglia fugg\u00ec da Betlemme in Egitto ed era ancora pi\u00f9 vecchio quando la famiglia torn\u00f2 dall'Egitto e si trasfer\u00ec a Nazareth\". &lt;br&gt;Anche in merito al luogo di residenza della Sacra Famiglia, il teologo Raymond Brown nota che \"nonostante i tentativi di armonizzazione continuamente tentati, assolutamente nulla nella narrativa di Matteo induce i lettori a pensare che Betlemme non fosse il domicilio originario di Giuseppe e Maria. Non solo Matt 2:11 menziona la loro casa, ma anche il tono di Matt 2:22-23 mostra che si stavano spostando da Betlemme a Nazaret per la prima volta\" e \"per Matteo, a differenza di Luca, Nazareth non \u00e8 \u00abla loro citt\u00e0\u00bb, perch\u00e9 Giuseppe e Maria abitavano originariamente in una casa a Betlemme (Matteo 2:11)\"; dello stesso parere \u00e8 John Dominic Crossan, che osserva come in Matteo appare \"scontato che Giuseppe e Maria abbiano sempre vissuto l\u00ec [a Betlemme] e che si siano trasferiti a Nazaret solo dopo la nascita di Ges\u00f9\" e \"il viaggio da e verso Nazaret per il censimento e la registrazione delle imposte \u00e8 pura finzione, una creazione dell'immaginazione di Luca, il quale voleva fornire una spiegazione per il ritorno dei genitori di Ges\u00f9 a Betlemme in occasione della sua nascita\".\nAlcuni esegeti, come i citati Raymond Brown, John Dominic Crossan, Rudolf Bultmann, ritengono, comunque, che la narrazione della nascita di Ges\u00f9 sarebbe stata in realt\u00e0 modellata su quella di Mos\u00e8, a sua volta derivata da precedenti tradizioni di altri popoli.\nVa, inoltre, considerato che, come nota anche Raymond Brown, \"uno studio del Vangelo di Luca e degli Atti mostra che Luca aveva delle carenze come storico\" e che \"per esempio in Atti 5:36 indica Gamaliele, a met\u00e0 degli anni '30, riferirsi col passato alla rivolta di Teuda che non si \u00e8 verificata fino ai '40, e poi Luca genera ulteriore confusione facendo riferire a Gamaliele della rivolta guidata da Giuda il Galileo (AD 6) come se venisse dopo la rivolta di Teuda!\"; inoltre, sul censimento di Quirinio \"Luca, come dimostra anche in At 5,37, non aveva ricordi chiari\" e ha confuso l'unico censimento storicamente effettuato in quei periodi (quello del 6 d.C.) anticipandolo durante il regno di Erode il Grande (morto nel 4 a.C.). Luca denoterebbe carenze come storico in altri punti dei suoi scritti, come in merito ai riti della purificazione, sempre presenti nel resoconto della Nativit\u00e0 lucana; anche geograficamente il Vangelo secondo Luca presenta delle lacune, come ad esempio in oppure in e gli esegeti dell'interconfessionale Bibbia TOB sottolineano, in merito, come spesso l'autore del Vangelo secondo Luca dimostri una \"mancanza di familiarit\u00e0 con la geografia della Palestina e con diversi usi di questo paese\" e, nei resoconti sulla vita di Ges\u00f9, \"talvolta rivela una profonda indifferenza per la loro cronologia o per la loro collocazione topografica\". &lt;br&gt;Per quanto riguarda l'attendibilit\u00e0 di Matteo come storico, il teologo Raymond Brown rileva che \"il racconto di Matteo [sulla Nativit\u00e0] contiene un numero di eventi pubblici straordinari o miracolosi che, se fossero stati reali, avrebbero dovuto lasciare tracce negli archivi ebraici o altrove nel NT (il re e tutta Gerusalemme sconvolti dalla nascita del Messia a Betlemme, una stella che si muoveva da Gerusalemme verso sud a Betlemme e viene a sostare su una casa, il massacro di tutti i bambini maschi a Betlemme)\" e \"l'incapacit\u00e0 di Erode di trovare il bambino a Betlemme sarebbe perfettamente comprensibile in una storia in cui non c'erano magi venuti dall'Oriente e dove aveva solo una conoscenza generale delle Scritture su Betlemme a guidarlo. Diventa ridicolo quando la strada verso la casa \u00e8 stata segnalata da una stella che si \u00e8 fermata su di essa, e quando il percorso verso la porta della casa in un piccolo villaggio \u00e8 stato evidenziato dalla presenza di stranieri esotici [i magi]\"; inoltre, \"molte caratteristiche sono sconcertanti. Se Erode e tutta Gerusalemme sapevano della nascita del Messia a Betlemme (Mt2:3), e infatti Erode massacr\u00f2 i figli di un'intera citt\u00e0 nel corso della ricerca di Ges\u00f9 (2:16), perch\u00e9 pi\u00f9 tardi nel suo ministero nessuno sembra conoscere le meravigliose origini di Ges\u00f9 (13:54-55), e il figlio di Erode non ricorda nulla di lui (14:1-2)?\". Matteo evidenzia, inoltre, altre carenze storico-geografiche nel suo vangelo: ad esempio, in merito agli eventi straordinari accaduti al momento della morte di Ges\u00f9, Matteo non viene ritenuto storicamente attendibile oppure nell'episodio dell'Ingresso a Gerusalemme; secondo, inoltre, gli esegeti dell'interconfessionale Bibbia TOB gli elementi storico-geografici nel vangelo non sembrano essere precisi: \"Le indicazioni topografiche rimangono molto generiche e non permettono di stabilire un itinerario dettagliato [...] I collegamenti cronologici sono ordinariamente senza valore\".\nGiorno e anno di nascita nella tradizione cristiana.\nL'anno della nascita di Ges\u00f9 \u00e8 accennato negli scritti di alcuni Padri della Chiesa. Data la variet\u00e0 dei calendari diffusi all'epoca (romano, egizio, in due varianti: \"alessandrino\" e \"vago\", siriaco) e la variet\u00e0 di computazione (estremi inclusi o esclusi) non \u00e8 sempre immediato risalire al giorno e anno corrispondente nel calendario giuliano, che gli storici utilizzano per le date antecedenti la riforma gregoriana, e nei libri di storia si ritrovano diverse interpretazioni\nDatazione comunemente accettata.\nCome indicato, le uniche fonti del I secolo utilizzabili per determinare la data di nascita di Ges\u00f9 sono i racconti di Luca e Matteo, per quanto - come precisato in una precedente sezione - questi non siano considerati storicamente attendibili ma inseriti dagli evangelisti secondo le proprie visioni teologiche. Sebbene tali racconti non indichino con precisione l'anno di nascita, questo pu\u00f2 essere collocato nel periodo antecedente la morte di Erode (4 a.C.), negli anni tra il 7 e il 4 a.C. Questa data trova ulteriore conferma se si assume il valore storico dell'indicazione evangelica circa \"il suo astro\" (v. stella di Betlemme) e la si identifica con la triplice congiunzione di Giove, Saturno e Marte del 7 a.C. Anche l'indicazione di Tertulliano circa la nascita durante il censimento di Senzio Saturnino, governatore in Siria tra il 9-6 a.C., giocherebbe a favore di questa ipotesi, secondo le motivazioni articolate da Emil Sch\u00fcrer nella sua opera \"A History of the Jewish People in the Time of Jesus Christ\" del 1890. &lt;br&gt;Va comunque rilevato come la grande maggioranza degli studiosi, anche cristiani, consideri storico un unico censimento di Quirinio (datandolo all'anno 6 d.C.) e la stella di Betlemme non essere un fenomeno astronomico reale ma un artificio letterario dell'evangelista per i propri fini teologici. I racconti della fuga in Egitto - come osserva, tra gli altri, Raymond Brown - e della concomitante strage degli innocenti, descritti da Matteo, non possono per\u00f2 essere armonizzati con quanto riportato da Luca: secondo, infatti, il Vangelo di Matteo, appena dopo la partenza dei Magi, Giuseppe fu avvisato in sogno da un angelo e fugg\u00ec subito in Egitto con la Sacra Famiglia e da qui - dopo la strage degli innocenti e la morte di Erode il Grande nel 4 a.C. - and\u00f2 poi a Nazaret; secondo, invece, il Vangelo di Luca, poco oltre un mese dalla nascita - fatti la circoncisione e i riti della purificazione in Gerusalemme - la Sacra Famiglia si stabil\u00ec subito a Nazaret (\"Quando ebbero tutto compiuto secondo la legge del Signore, fecero ritorno in Galilea, alla loro citt\u00e0 di Nazaret.\", ).\nDatazioni proposte da altri studiosi.\nLa data della morte di Erode viene stabilita principalmente in base al fatto che i suoi figli pongono al 4 a. C. l'inizio del proprio regno. Giuseppe Flavio, per\u00f2, ha scritto che essi furono associati al regno del padre gi\u00e0 qualche anno prima della sua morte e perci\u00f2 il 4 a. C. potrebbe essere la data della loro associazione al regno, non quella della morte di Erode. Alcuni indizi suggeriscono di porre questa morte all'1 a. C. o all'1 d. C. e perci\u00f2 la nascita di Ges\u00f9, tenendo in conto la fuga in Egitto, potrebbe risalire a pochi anni prima in accordo con la tradizione antica.\nUn importante indizio \u00e8 il fatto che Giuseppe Flavio colloca la morte di Erode qualche tempo dopo un'eclisse di Luna. Le date di eclissi a Gerusalemme nel periodo sono il 15 settembre del 5 a. C., il 13 marzo del 4 a. C. e il 10 gennaio e il 29 dicembre dell'1 a. C. Le prime due date sono compatibili con la data tradizionalmente accettata per la morte di Erode: Giuseppe Flavio, infatti, afferma che Erode mor\u00ec poco dopo la Pasqua successiva all'eclissi. Mentre per\u00f2 la prima data sembra troppo antecedente, la seconda risult\u00f2 poco visibile a Gerusalemme ed ebbe luogo troppo poco tempo prima della Pasqua per rendere possibili tutti gli eventi che Giuseppe Flavio colloca fra la data dell'eclissi e quella della morte. Queste incertezze hanno motivato alcuni studiosi a collocare la morte di Erode poco dopo la Pasqua successiva a una delle ultime due eclissi.\nTradizione antica.\nLe indicazioni degli scrittori cristiani antichi, disomogenee data la mancanza di un calendario unico ufficiale nell'antichit\u00e0 e la diversa prassi di computo (estremi inclusi o esclusi), sono piuttosto concordi nell'indicare la data del 3-2 a. C., incompatibile con la datazione della morte di Erode al 4 a.C., ma non sembrano richiamare informazioni storiche antiche e autorevoli. Il largo consenso su questa data, presumibilmente erronea, potrebbe non essere altro che l'estrapolazione delle informazioni fornite altrove da Luca circa l'inizio del ministero del Battista e di Ges\u00f9 al \"quindicesimo anno di Tiberio\" (28 d.C.), in , e circa l'et\u00e0 di Ges\u00f9 a quel tempo, \"circa trent'anni\", in , che rimanda appunto al 2 (estremo incluso) - 3 (estremo escluso) a.C.\nData tradizionale di Dionigi il Piccolo.\nDionigi il Piccolo era un dotto monaco scita che viveva a Roma: circa nel 525 egli calcol\u00f2, in base alle indicazioni dei Vangeli e della tradizione, la data di nascita di Ges\u00f9, ponendola al 754 dalla fondazione di Roma che corrisponde anche al LX anno consolare dall'elezione per la prima volta di Gaio Giulio Cesare a console.\nDionigi, inoltre, introdusse l'usanza di contare gli anni \"ab incarnatione Domini nostri Jesu Christi\" (\"dall'incarnazione di nostro Signore Ges\u00f9 Cristo\"), mentre ai suoi tempi l'anno iniziale del calendario veniva stabilito con l'inizio dell'impero di Diocleziano (il 284). Il primo anno dopo la nascita di Ges\u00f9, quindi, divenne l'1 \"dopo Cristo\", mentre l'anno bisestile 248 dell'era di Diocleziano divent\u00f2 l'anno 532 di Cristo.\nQuesto calcolo fu approvato da papa Giovanni II e, a partire dall'VIII secolo, adottato in tutto il mondo cristiano su impulso di studiosi come Beda il Venerabile. L'anno stabilito da Dionigi come anno 1 viene tuttora utilizzato per la numerazione degli anni del calendario gregoriano, il calendario attualmente in uso nei paesi occidentali, sebbene sia ormai accertato che il calcolo fosse sbagliato.\n\u00c8 da sottolineare che l'opinione comune secondo cui l'anno di nascita di Ges\u00f9 sarebbe l'anno zero \u00e8 errata, in quanto lo zero non era conosciuto in Europa a quell'epoca. Dionigi, infatti, fece precedere immediatamente l'anno 1 \"dopo Cristo\" dall'1 \"avanti Cristo\". Il problema si intreccia con quello dello stile di datazione, cio\u00e8 della scelta del giorno in cui inizia l'anno. Solo con la riforma gregoriana si \u00e8 gradualmente affermata la scelta del primo gennaio come Capodanno.\nGiorno.\nCome per l'anno, anche il giorno preciso della data di nascita di Ges\u00f9 non \u00e8 esplicitamente riportato dalle uniche fonti antiche, cio\u00e8 i Vangeli (nello specifico Matteo e Luca). Assumendo la storicit\u00e0 delle narrazioni, alcune indicazioni evangeliche indirette sono esaminate dagli studiosi, ma non sembrano comunque portare a conclusioni univoche e condivise.\nIl mancato interesse degli evangelisti nel datare la nascita di Ges\u00f9 contraddistinse anche i cristiani nei primi secoli. \u00c8 significativa l'osservazione di Origene (m. 254), per il quale nella Bibbia non viene festeggiata la nascita di nessuno, ma \u00e8 un'usanza dei peccatori come il faraone ed Erode. Per Ges\u00f9, come per i santi, veniva festeggiato il giorno della nascita al cielo, non della nascita terrestre. Clemente di Alessandria, che verso il 200 si unisce alla critica di coloro che festeggiano la nascita di Ges\u00f9, testimonia comunque l'esistenza di diverse tradizioni su questo tema.\nUn'ulteriore motivazione culturale per trascurare la data di nascita di Ges\u00f9 proveniva dal mondo pagano, in cui la data di concepimento era considerata molto pi\u00f9 significativa anche in termini astrologici rispetto a quella di nascita, relativamente casuale. Nel caso di Ges\u00f9, poi, anche per i cristiani la data del concepimento, e non quella di nascita, era la data pi\u00f9 importante, perch\u00e9 era quella in cui avrebbe avuto luogo l'incarnazione del Verbo. Anche dopo l'introduzione liturgica della festa del Natale, la preminenza teologica dell'Annunciazione \u00e8 la causa per cui tale data fu preferita come data del capodanno in diversi stati cristiani, che utilizzavano per il calcolo dei giorni un sistema detto Stile dell'Incarnazione.\nCol tempo questo primo mancato interesse mut\u00f2 e si avvert\u00ec la necessit\u00e0 di festeggiare anche la nascita terrena di Ges\u00f9. Scrive Giovanni Crisostomo (m. 407) che, nella generazione di Cristo secondo la carne, \u00abl'Epifania, la santa Pasqua, l'Ascensione e la Pentecoste, hanno il loro fondamento e il loro scopo. Poich\u00e9 se Cristo non fosse stato generato secondo la carne, non sarebbe stato battezzato, che \u00e8 l'Epifania. Non sarebbe stato crocifisso, che \u00e8 la Pasqua. Non avrebbe mandato lo Spirito, che \u00e8 la Pentecoste. Da questa una sorgente nascono molti fiumi, che sono le feste che celebriamo\u00bb.\nLa tradizionale datazione al 25 dicembre \u00e8 stata fissata alcuni secoli dopo la nascita di Ges\u00f9. Il primo documento databile con certezza che attesta tale data (l'8\u00ba giorno alle calende di gennaio) risale al 336. L'indicazione di Ippolito di Roma, che l'anticiperebbe di pi\u00f9 di un secolo, viene da alcuni considerata un'interpolazione tardiva. Anche se la data del 25 dicembre fosse una glossa di un copista, come \u00e8 probabile, il testo di Ippolito tramandato da altri manoscritti riporta una data dell'inizio d'aprile, che, interpretata come concepimento, riporterebbe ancora ad una nascita alla fine di dicembre.\nDa alcuni studiosi viene poi indicato Sesto Giulio Africano (m. 240) come lo scrittore pi\u00f9 antico che abbia sostenuto la nascita di Ges\u00f9 al 25 dicembre, oppure l'incarnazione al 25 marzo, ma queste indicazioni non sono evidenti nei frammenti pervenutici della sua principale opera andata perduta, la \"Cronografia\" del 221..\nLa data del 25 dicembre \u00e8 per\u00f2 attestata anche da:\nSecondo molti studiosi, la scelta di questo giorno non deriverebbe da una tradizione antica relativa all'effettivo giorno di nascita di Ges\u00f9, ma dalla volont\u00e0 di cristianizzare la festa pagana del \"Sol Invictus\", il \"sole invitto\". Questa ipotesi sembra essere stata avanzata per la prima volta verso la fine del XII secolo, da un anonimo commentatore siriaco, in glossa a un testo di Dionigi Bar Salimi (m. 1171), che \u00e8 stata per\u00f2 dimenticata per secoli. In epoca contemporanea e in occidente sembra invece essere stata avanzata da Filippo della Torre (1657-1717), vescovo di Adria, poi ripresa da molti altri studiosi. Oggi questa ipotesi \u00e8 oggetto di discussione tra gli studiosi, anche se bisogna domandarsi sia come sia possibile che una data cos\u00ec importante come quella della nascita di Ges\u00f9 Cristo potesse essere stabilita in modo discrezionale da parte della comunit\u00e0 cristiana sia per quale motivo i cristiani, adepti di un culto in forte espansione, potessero desiderare di impadronirsi della festivit\u00e0 di una religione pagana non solo in inarrestabile declino ma oltretutto alla base di numerose persecuzioni nei loro confronti. Ci\u00f2 induce a ritenere che sia stato Aureliano a decidere di festeggiare il \"Sol Invctus\" il 25 dicembre - ossia in una data che sino a quel momento non aveva avuto alcun rilievo nel calendario festivo pagano - in un ultimo tentativo di creare un\u2019alternativa pagana \u2013 e dunque di rivitalizzare una religione ormai morente - ad una data gi\u00e0 da tempo divenuta significativa per una religione cristiana di crescente popolarit\u00e0\nIndicazioni evangeliche.\nSono tre le indicazioni evangeliche - per quanto non considerate storicamente attendibili - che possono in qualche modo suggerire il periodo dell'anno ove collocare la nascita di Ges\u00f9.\nIl primo passo riguarda il viaggio della sacra famiglia. In viene descritto il viaggio di Giuseppe e Maria da Nazaret a Betlemme per espletare gli obblighi del \"primo censimento\" di Quirinio ordinato da Augusto. Giunti a destinazione, Maria partor\u00ec. Se si conoscesse il periodo in cui il censimento ebbe luogo, si potrebbe conoscere indirettamente, se non il giorno preciso, almeno l'intervallo in cui collocare pi\u00f9 verosimilmente la nascita. Il problema \u00e8 che il \"primo censimento di Quirinio\" \u00e8 taciuto dalle fonti storiche, al di fuori dell'accenno lucano, che per\u00f2 non ne riporta alcuna indicazione cronologica. Si pu\u00f2 ipotizzare che il viaggio non abbia avuto luogo nella stagione invernale per problemi logistici (ruscelli non guadabili, difficolt\u00e0 all'addiaccio notturno). D'altro canto, il viaggio (come la raccolta dei dati censori) pu\u00f2 aver avuto luogo in primavera o estate, e solo in seguito, \"mentre si trovavano in quel luogo, si compirono per lei i giorni del parto\" (). In definitiva \u00e8 difficile trarre da queste indicazioni lucane qualche riferimento preciso.\nIl secondo passo riguarda il pernottamento all'esterno dei pastori. In , subito dopo aver descritto la nascita di Ges\u00f9, viene letteralmente detto che in quella regione c'erano dei pastori \"accampati (all'esterno) e veglianti veglie di notte sul gregge di loro\". Questo pernottamento all'esterno porta a pensare a una stagione non fredda. D'altro canto, \u00e8 stato fatto notare che in Palestina non sono comunque impossibili tali pernottamenti in vista della custodia del gregge, e l'indicazione dei turni di guardia (veglie) potrebbe far pensare a un riposo alternato in un ambiente protetto. Anche in questo caso dunque non ne \u00e8 stata ricavata un'indicazione univoca e condivisa. Il fatto che l'angelo si manifesti ai pastori durante \"veglie di notte\", apparentemente subito dopo il parto, indica una nascita notturna.\nIl terzo passo riguarda la classe sacerdotale di Zaccaria. Secondo , l'annuncio del concepimento di Giovanni Battista a Zaccaria avvenne mentre stava officiando nel Tempio di Gerusalemme durante il turno della classe sacerdotale di Abia, alla quale apparteneva. Secondo , sei mesi dopo (\u00abe questo mese \u00e8 il sesto per lei\u00bb) avvenne l'annunciazione a Maria e il concepimento verginale di Ges\u00f9. Assumendo la storicit\u00e0 degli eventi (cosa che non tutti gli esegeti contemporanei sono disposti a fare, p.es. Brown, Meier) e conoscendo il calendario dei turni di servizio delle classi sacerdotali, se ne potrebbe ricavare un'approssimativa indicazione del periodo dell'anno in cui nacque Ges\u00f9. Secondo , quella di Abia era l'ottava del ciclo di 24 classi sacerdotali che si avvicendavano, in un ciclo settimanale (da sabato a sabato) nella gestione del culto. I testi biblici non ci informano circa il momento dell'anno in cui il ciclo aveva inizio, n\u00e9 come venivano gestite le settimane dell'anno non coperte dalle 48 settimane del duplice ciclo delle classi: era un ciclo ininterrotto, per cui il turno di ogni classe variava ogni anno, oppure interrotto, per cui ad ogni classe spettava un preciso momento del calendario ebraico. Assumendo un ciclo interrotto, sulla base di , che descrive la ripresa del culto nel secondo tempio, ricostruito attorno al 538 a.C., \u00e8 ipotizzabile (ma non sicuro) che il ciclo delle classi iniziasse ogni anno al settimo mese, cio\u00e8 Tishri, attorno a settembre-ottobre. Si aprono pertanto diverse possibilit\u00e0:\n25 dicembre: origine pagana.\nL'origine della festa pagana del \"Sol Invictus\" viene solitamente correlata al regno di Aureliano (270-275), che riannett\u00e9 all'impero il regno secessionista di Palmira e ne import\u00f2 a Roma il culto del sole, costruendovi (probabilmente nel 274) un tempio ad esso dedicato e organizzando un clero apposito. In realt\u00e0 non si tratt\u00f2 propriamente di un culto fondato ex novo: il sole era venerato, sotto varie forme, in diversi culti pagani dell'impero, e in particolare a Roma sembra essere stato un culto antico, verosimilmente precedente all'epoca cristiana, compiuto in appositi santuari e con particolari giochi circensi.\nIn epoca imperiale, prima di Aureliano, Eliogabalo (218-222) dedic\u00f2 al sole (con l'epiteto di origine siriaca Elagabalus, \"Dio della montagna\", proprio della citt\u00e0 di Emesa) un tempio nell'urbe (Elagabalium), probabilmente nel 219.\nQuanto all'epiteto \"invitto\" applicato al sole (era un titolo onorifico attribuito anche ad altre divinit\u00e0), sembra ancora pi\u00f9 antico, testimoniato da una lapide datata al 158 d.C. e da altri reperti archeologici del II secolo.\nLa prima attestazione risale alla Cronografia (o Cronografo) del 354, detta anche Calendario filocaliano dal nome del redattore, un composito testo cristiano databile al 354 e redatto a Roma, che nella sesta parte riporta, in corrispondenza del 25 dicembre (8\u00ba giorno alle calende di gennaio) \"N\u00b7INVICTI\u00b7CM\u00b7XXX\", cio\u00e8 \"Natalis Invicti Circenses missus 30\", che indicava che quel giorno veniva festeggiato con 30 corse di bighe nel circo. La data, che seguiva di pochi giorni il solstizio d'inverno, era estremamente simbolica: in questa ricorrenza astronomica il sole raggiunge a mezzogiorno l'altezza minima nel cielo, per poi tornare a crescere nei giorni seguenti, dimostrandosi \"non vinto\". Sebbene dunque nessuna fonte, prima del Calendario filocaliano, parli di un culto al sole il 25 dicembre, per il suo valore simbolico \u00e8 verosimile che l'indicazione del Calendario fosse valida anche per i decenni precedenti.\nLo stesso documento, nella dodicesima parte (\"Depositio martyrum\", un elenco delle memorie liturgiche dei martiri) che viene comunemente considerata una rielaborazione di una lista databile al 336, riporta nello stesso giorno \"natus Christus in Betleem Iudeae\".\nSono sostanzialmente quattro i motivi che hanno fatto s\u00ec che il giorno di nascita di Ges\u00f9, sconosciuto allora come oggi, fosse celebrato il 25 dicembre:\n25 dicembre: origine cristiana.\nL'ipotesi del Natale al 25 dicembre per sostituzione di elementi allegorici pagani appartiene ormai alla vulgata del sapere accademico e dell'uomo comune, nonostante non sia mai stata addotta una qualunque fonte a suo sopporto. Come gi\u00e0 detto, la teoria dell'assimilazione della festa del \"Sol Invictus\" compare per la prima volta solo dopo quasi 1.000 anni. A proporla \u00e8 infatti, verso la fine del XII secolo, il vescovo siriano Jacob Bar-Salibi, il quale peraltro non porta a conforto di tale ipotesi nessuna fonte,\nPer questo, tra gli studiosi cristiani, \u00e8 largamente diffusa l'ipotesi, relativamente recente (Duchesne, 1889), di un'origine (sempre simbolica) di tale data a partire da elementi cristiani, sovrapponibili a quelli pagani.\nL'ipotesi \u00e8 che si sia arrivati alla data di nascita di Cristo partendo da quella che si credeva essere la data di morte. A tal proposito, tra le molteplici (come per il Natale) tradizioni circa il giorno della morte attestate negli scrittori antichi (21 o 23 marzo, 6 o 9 o 13 o 19 aprile), la data del 25 marzo (8\u00ba giorno alle calende d'aprile) dell'anno 29 \u00e8 citata da Tertulliano, attorno al 207, dunque pi\u00f9 di un secolo prima della prima indicazione del Natale al 25 dicembre del Calendario filocaliano.\nL'informazione di Tertulliano \u00e8 sicuramente non storica: a parte il fatto che l'opinione degli studiosi per la data della morte di Ges\u00f9 converge a venerd\u00ec 7 aprile del 30, tra il 29 e il 35 non ci sono giorni di venerd\u00ec 25 marzo compatibili con la Pasqua ebraica. Il calcolo soggiacente all'indicazione della morte di Ges\u00f9 riportata da Tertulliano deve essere stato simbolico, facendola coincidere con l'equinozio di primavera del calendario romano e con la ipotetica data della creazione del mondo. Assumendo l'ipotesi che la vita di Ges\u00f9 sia stata di un numero intero di anni, dato che le frazioni possono essere considerate imperfette, ne potrebbe essere derivata l'incarnazione al 25 marzo, e la nascita al 25 dicembre.\nRispetto all'ipotesi dell'origine pagana, la teoria di Duchesne ha il pregio di basarsi sull'effettiva priorit\u00e0 dell'attestazione nelle fonti storiche della data del 25 marzo (morte e incarnazione) rispetto al 25 dicembre (nascita). Di contro, la testimonianza di Tertulliano, per quanto antica, appare isolata, e il ragionamento effettuato dallo studioso (dalla morte all'incarnazione supponendo un numero intero e dunque pi\u00f9 \"perfetto\" di anni di Ges\u00f9), per quanto plausibile, non \u00e8 esplicitato n\u00e9 dallo scrittore africano n\u00e9 da altri Padri.\nLe due teorie tuttavia non sono del tutto incompatibili: \u00e8 possibile che in alcune zone della cristianit\u00e0 (Africa) sia stata ricordata la passione di Ges\u00f9 al 25 marzo (equinozio di primavera), che ha portato a ipotizzare una nativit\u00e0 al 25 dicembre (solstizio d'inverno), data che (tra le molte ipotizzate nell'antichit\u00e0) ha avuto particolare fortuna per il suo intrinseco significato simbolico di vittoria sulle tenebre e per la necessit\u00e0 pastorale di sostituire la festa pagana del Sole Invitto.\nOggi diversi altri studiosi hanno tentato una ricostruzione plausibile della data di nascita di Ges\u00f9, arrivando a ritenere verosimile il 25 dicembre.\nTradizioni ebraiche.\nIl 25\u00ba giorno del mese di Kislev, corrispondente al nostro dicembre, viene celebrata la festa ebraica della Luce, la Hanukkah. Alcuni ritengono che la data del 25 dicembre per la ricorrenza della nascita di Ges\u00f9 sia collegata a questa festa ebraica: il cristianesimo avrebbe cos\u00ec ripetuto per il Natale ci\u00f2 che era stato fatto per Pasqua e Pentecoste, che coincidono con festivit\u00e0 ebraiche. Tuttavia tra le due feste vi sono delle differenze di significato e di durata (la Hanukkah dura otto giorni), che fanno dubitare che la festa ebraica abbia inciso in modo significativo sulla scelta cristiana del 25 dicembre.\nScoperte archeologiche.\nSecondo alcuni studiosi la data del 25 dicembre potrebbe comunque almeno avvicinarsi a quella vera calcolata grazie al \"Calendario di Qumran\" e al ritrovamento del Libro dei Giubilei (II secolo a.C.) a Qumran.\nLa stella di Betlemme.\nSono stati fatti diversi tentativi di identificare la \"stella\" vista dai Re Magi () con un evento astronomico noto: questo consentirebbe di determinare con maggiore precisione la data della nascita di Ges\u00f9.\nIl fondamento storico del racconto \u00e8 tuttavia discusso. Storici non cristiani e alcuni biblisti cristiani lo vedono come un particolare simbolico pi\u00f9 che reale. Altri biblisti cristiani ne ammettono la veridicit\u00e0, e in particolare sarebbe da identificare con una Congiunzione di Giove, Saturno e Marte verificatasi per tre volte in pochi mesi nella costellazione dei Pesci nel 7 a.C. .\nAltre ipotesi hanno identificato l'\"astro\" con la cometa di Halley; essa tuttavia pass\u00f2 nel 12 a.C., il che \u00e8 troppo presto. Secondo altri potrebbe essere stata una nova: gli annali astronomici cinesi e coreani riportano un evento simile nel 5 a.C.\nL'apparizione della stella e la concomitante presenza dei Magi descritte da Matteo sono, comunque, ritenute non storiche da molti studiosi - anche cristiani, come Raymond Brown, John Dominic Crossan, Rudolf Bultmann - i quali sostengono che la narrazione della nascita di Ges\u00f9 sia stata modellata su tradizioni ispirate all'Antico Testamento e alla nascita di Mos\u00e8, a sua volta derivata da precedenti tradizioni di altri popoli. Il teologo Raymond Brown, oltre a sottolineare la derivazione della stella e dei magi dal racconto di Balaam (), ritiene che \"davvero nessuno, inclusi gli astronomi, prende il resoconto di Matteo come una storia letterale. Matteo dice che i magi videro la stella (non i pianeti, non una cometa) del Re dei Giudei al suo sorgere (o in Oriente), e che and\u00f2 prima di loro da Gerusalemme a Betlemme e si ferm\u00f2 dove era il bambino. Nella recente letteratura non ho trovato una spiegazione astronomica che si adatti completamente a ci\u00f2\"; lo stesso teologo ritiene, comunque, possibile che qualche fenomeno celeste antecedente - come, ad esempio, l'apparizione della cometa di Halley nel 12 a.C. - possa essere rimasto nella memoria collettiva e adattato da Matteo alla nativit\u00e0 di Ges\u00f9. Raymond Brown nota anche come nel racconto \"molte caratteristiche sono sconcertanti\" e, ad esempio, risulta inverosimile che nessuna fonte (neppure gli stessi vangeli di Matteo e Luca) ricordi pi\u00f9 nulla di simili eventi straordinari - la stella che indica la strada, il massacro di bambini, la presenza dei Magi (che si fermarono anche da Erode il Grande) - nel seguito della vita di Ges\u00f9, incluso il figlio di Erode (); inoltre, il fatto che Erode, nonostante tutti questi segni, non sia in grado di trovare il bambino Ges\u00f9 in un piccolo villaggio come Betlemme \"diventa ridicolo quando la strada verso la casa \u00e8 stata segnalata da una stella che si \u00e8 fermata su di essa, e quando il percorso verso la porta della casa in un piccolo villaggio \u00e8 stato evidenziato dalla presenza di stranieri esotici [i Magi]\". &lt;br&gt;Concordemente, il teologo cristiano Rudolf Bultmann rileva l'esistenza di precedenti paralleli, biblici ed extrabiblici, per il racconto dell'adorazione dei Magi e il \"motivo della stella che annunci\u00f2 la nascita dell'eroe, e il motivo della stella che indic\u00f2 la strada alla nascita di un re\". &lt;br&gt;In merito alla storicit\u00e0 della narrazione stella-Magi, anche il biblista Mauro Pesce osserva che \"tutto lascia pensare che la vicenda dei Magi sia solo un artificio letterario-propagandistico. Matteo scrisse intorno all\u2019anno 80, quando la nuova religione si stava diffondendo fuori dalla Palestina. Probabilmente il suo vangelo volle lanciare un messaggio ai non-Ebrei, dicendo che Ges\u00f9 si era rivelato anche e soprattutto a loro: infatti per gli Ebrei i magi erano \u00abgentili\u00bb, cio\u00e8 pagani; eppure, secondo Matteo, seppero dell\u2019arrivo del Messia prima del clero di Gerusalemme\". Concordemente Francesco Sforza Barcellona, docente di Storia del cristianesimo all\u2019Universit\u00e0 di Roma-Tor Vergata, sottolinea che \"nel racconto evangelico ci sono messaggi in codice anche per gli Ebrei. Evidente \u00e8 lo sforzo di far quadrare la figura di Ges\u00f9 con le profezie bibliche. Per esempio nel Salmo 71 (ora 72) si prediceva che al Messia sarebbe stato donato \u00aboro d\u2019Arabia\u00bb e che \u00abi re degli Arabi e di Saba\u00bb (nell'odierno Yemen) gli avrebbero \u00abofferto tributi\u00bb. Ed ecco l\u2019adorazione dei Magi, che con il loro oro \u00ablegittimano\u00bb Ges\u00f9 in base ai parametri biblici\"."}
{"id": "506899", "revid": "113726783", "url": "https://it.wikipedia.org/wiki?curid=506899", "title": "Francesco De Sanctis (architetto)", "text": "Biografia.\nConosciuto ai pi\u00f9 per la scalinata di Piazza di Spagna, eseguita in collaborazione con Alessandro Specchi, Francesco De Sanctis fu un eccelso architetto del tardo barocco romano.\nLa scalinata fu eseguita tra il 1723 e il 1726 per celebrare la pace tra le corone di Francia e Spagna, collegando una zona superiore di influenza francese (la chiesa della Trinit\u00e0 dei Monti era ed \u00e8 officiata da religiosi di quella nazione) alla piazza inferiore, dove tuttora si trova l'ambasciata di Spagna presso la Santa Sede. Rispetto ai progetti mancano alcuni elementi esplicitamente richiesti da De Sanctis, come le grandi fontane alla pausa delle rampe e le due infilate di alberi ai lati, pensati per portare frescura e refrigerio a chi ascendeva verso l'alto.\nL'altra sua opera conosciuta \u00e8 l'elegante facciata della chiesa della Trinit\u00e0 dei Pellegrini, dal profilo concavo, versione settecentesca del San Marcello al Corso di Carlo Fontana e di Borsani Claudio."}
{"id": "506900", "revid": "81132", "url": "https://it.wikipedia.org/wiki?curid=506900", "title": "Piranesi", "text": ""}
{"id": "506902", "revid": "6340", "url": "https://it.wikipedia.org/wiki?curid=506902", "title": "Fylla", "text": ""}
{"id": "506903", "revid": "186864", "url": "https://it.wikipedia.org/wiki?curid=506903", "title": "Santuario di Ise", "text": "Il \u00e8 un gruppo di \"jinja\" (santuari shintoisti) consacrato alla dea Amaterasu Omikami nella citt\u00e0 di Ise, situata nella prefettura di Mie, in Giappone. I santuari del complesso vengono smantellati e ricostruiti sempre identici una volta ogni vent'anni, con spese esorbitanti. Gli edifici attuali, costruiti nel 2013, sono la sessantaduesima ricostruzione, la prossima \u00e8 in programma per il 2033.\nStoria.\nUfficialmente conosciuto semplicemente come \"jing\u016b\" (santuario shinto di categoria speciale), \u00e8 un enorme complesso costituito da oltre un centinaio di santuari autonomi, suddivisi in due zone principali: il si trova nel villaggio chiamato Yamada ed \u00e8 dedicato alla divinit\u00e0 Toyouke no Omikami, mentre il \u00e8 situato nel villaggio di Uji e dedicato alla dea Amaterasu Omikami. I due complessi sono situati a sei chilometri di distanza e sono congiunti da una via di pellegrinaggio che passa attraverso il vecchio distretto di Furuichi. La grande sacerdotessa del santuario di Ise \u00e8 legata tradizionalmente alla famiglia imperiale giapponese. Oggi, Sayako Kuroda.\nIn accordo con la tradizione giapponese, i santuari furono originariamente costruiti nel 26\u00ba anno di regno dell'imperatore Suinin, all'inizio del I millennio dell'era cristiana, ma molti storici ne collocano la costruzione nel 690, anno in cui nella maggior parte delle ipotesi il grande santuario assunse la forma attuale. Il complesso \u00e8 menzionato negli annali del \"Kojiki\" e del \"Nihonshoki\" (datati rispettivamente 712 e 720).\nIl santuario di Ise custodisce il Sacro Specchio raffigurante Amaterasu, tesoro nazionale che rende il santuario il pi\u00f9 importante sito sacro dello Shintoismo. L'accesso all'area dove \u00e8 custodito lo Specchio \u00e8 strettamente limitato, i laici e i turisti non possono vedere altro se non i tetti degli edifici centrali, nascosti dietro tre alte recinzioni di legno.\nIl santuario \u00e8 inserito nel Parco Nazionale di Ise-Shima, al cui interno si trovano numerosi altri siti sacri e storici come il Meoto Iwa (scogli sacri dello Shintoismo) e il Saiku (residenza nel periodo Heian della grande sacerdotessa del santuario, a quel tempo parente e incaricata dall'imperatore)."}
{"id": "506904", "revid": "1543377", "url": "https://it.wikipedia.org/wiki?curid=506904", "title": "M60 (astronomia)", "text": "M 60 (conosciuta anche con il nome di NGC 4649) \u00e8 una galassia ellittica distante circa 60 milioni di anni luce dalla Terra visibile nella costellazione della Vergine.\nOsservazione.\nM60 \u00e8 un oggetto facile da reperire in cielo, grazie alla presenza della stella Vindemiatrix (): si trova infatti circa 4\u00b0 ad ovest di questa stella; \u00e8 visibile anche con un binocolo di media potenza come un 10x50, se la notte \u00e8 propizia, in cui si mostra come una macchia molto piccola e sfuocata. Con un telescopio da 150mm si possono vedere alcuni particolari, come la presenza di un alone chiaro esteso fino a 3', mentre la condensazione centrale \u00e8 estremamente compatta e luminosa; in direzione nord-ovest \u00e8 visibile pure una sorta di protuberanza dell'alone, che in un telescopio di maggior potenza si rivela come una galassia indipendente, catalogata come NGC 4647. Nello stesso campo visivo sono osservabili anche un gran numero di altre galassie.\nM60 pu\u00f2 essere osservata con facilit\u00e0 da entrambi gli emisferi terrestri e da tutte le aree abitate della Terra, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe appare mediamente pi\u00f9 basso, ad eccezione delle aree prossime all'equatore. Il periodo migliore per la sua osservazione nel cielo serale \u00e8 quello compreso fra marzo e luglio.\nStoria delle osservazioni.\nFu scoperta nel 1779 da Johann Gottfried Koehler mentre osservava una cometa e fu inserita pochi giorni dopo da Charles Messier nel suo celebre catalogo; egli la descrive come una nebulosa pi\u00f9 brillante e distinta rispetto a quelle vicine. John Herschel dedica a quest'oggetto molte osservazioni, grazie alla presenza della vicina NGC 4647; nel 1830 la descrive come una nube doppia la cui parte occidentale \u00e8 pi\u00f9 debole di quella orientale, che appare dominante. Anche Padre Heinrich Louis d'Arrest la osserv\u00f2 ripetutamente, restandone molto colpito dalla sua forma.\nCaratteristiche.\nM60 \u00e8 la terza galassia pi\u00f9 brillante dell'ammasso della Vergine, ed \u00e8 la maggiore del suo sottoammasso, che conta quattro galassie. la sua massa viene stimata in circa mille miliardi di masse solari, dunque diverse volte superiore a quella della nostra Via Lattea; il suo diametro sarebbe invece di 120000 anni luce, anche se l'alone esterno potrebbe essere anche pi\u00f9 ampio. La sua magnitudine assoluta \u00e8 pari a -22,3 e possiede un vasto sistema di ammassi globulari.\nM60 sembra in pieno processo di interazione con un'altra galassia vicina, la spirale di tipo Sc catalogata come NGC 4647; tuttavia, sebbene la sovrapposizione dei loro aloni suggerisca che queste due galassie siano in processo di interazione, le immagini fotografiche non evidenziano alcuna evidenza di deformazione, come sarebbe normale in caso di galassie realmente cos\u00ec vicine fra loro. Ci\u00f2 suggerisce che in realt\u00e0 queste due galassie si trovino sovrapposte solo per un effetto di prospettiva, e potrebbero trovarsi a distanza leggermente maggiori di come possa sembrare.\nNel corso del 2004 nella galassia M60 \u00e8 stata osservata una supernova, catalogata come SN 2004W."}
{"id": "506906", "revid": "86599", "url": "https://it.wikipedia.org/wiki?curid=506906", "title": "Karl Theodor Robert Luther", "text": "Trascorse la sua carriera lavorando a D\u00fcsseldorf presso l'omonimo osservatorio, da dove scopr\u00ec, lungo l'arco di tutta la sua vita, 24 asteroidi.\nOggigiorno si conoscono alcune propriet\u00e0 peculiari di due asteroidi scoperti da Luther: Antiope \u00e8 in realt\u00e0 un interessante asteroide binario, e Glauke presenta un periodo di rotazione estremamente elevato.\nGli sono stati dedicati l'asteroide Luthera e il cratere Luther sulla superficie della Luna.\nAsteroidi scoperti.\nLuther ha scoperto 24 asteroidi (lista completa):"}
{"id": "506909", "revid": "27723", "url": "https://it.wikipedia.org/wiki?curid=506909", "title": "Karl Theodor Luther", "text": ""}
{"id": "506910", "revid": "27723", "url": "https://it.wikipedia.org/wiki?curid=506910", "title": "Karl Luther", "text": ""}
{"id": "506911", "revid": "78273", "url": "https://it.wikipedia.org/wiki?curid=506911", "title": "Grande Tempio di Ise", "text": ""}
{"id": "506912", "revid": "123366627", "url": "https://it.wikipedia.org/wiki?curid=506912", "title": "Curtici", "text": "Curtici (in ungherese \"K\u00fcrt\u00f6s\", in tedesco \"Kurtitsch\"), \u00e8 una citt\u00e0 della Romania di 8.128 abitanti, ubicata nel distretto di Arad, nella regione storica della Transilvania.\nCurtici, situata ai confini con l'Ungheria, a 17 km a Nord di Arad, \u00e8 un importante nodo ferroviario, essendo la pi\u00f9 grande stazione ferroviaria di confine, dove transitano in particolare i treni internazionali che collegano Bucarest a Budapest.\nSociet\u00e0.\nEvoluzione demografica.\nIn base al censimento del 2011, la popolazione della citt\u00e0 ammonta a 6.849 abitanti. Dal punto di vista etnico la composizione \u00e8 la seguente: 86,62% rumeni, 3,19% ungheresi, 9,35% rom, 0,11% tedeschi, 0,21% ucraini e 0,1% di altre o non dichiarate nazionalit\u00e0."}
{"id": "506915", "revid": "122392524", "url": "https://it.wikipedia.org/wiki?curid=506915", "title": "Patulina", "text": "La patulina (4-idrossi-4H-furo-[3,2c]piran-2[6H]-one), \u00e8 una micotossina solubile in acqua, isolata per la prima volta con questo nome come antibiotico nel 1943 da Birkinshaw et al. da \"Penicillium patulum\".\nIn realt\u00e0, \u00e8 poi risultata essere la stessa sostanza isolata l'anno prima da Chain et al. da \"Penicillium claviforme\", con il nome di \"claviformina\", con il quale spesso \u00e8 indicata.\nAlcuni studi effettuati sulla patulina (\"Medical Research Council\", 1944), per i quali solo in seguito fu dimostrato che non erano sostenuti da dati clinici, suggerirono l'applicazione della patulina in medicina nel trattamento delle congestioni nasali e delle sindromi da raffreddamento.\nNon molto tempo dopo, fu dimostrato che la patulina non era soltanto tossica per funghi e batteri, ma anche per gli animali e le piante superiori, fra cui angurie, frumento, mais e piselli. Un altro lavoro rivel\u00f2 che questa micotossina era in grado di inibire pi\u00f9 di 75 specie batteriche, sia Gram positive sia Gram negative.\nLa patulina \u00e8 un composto incolore e cristallino, non volatile, con un punto di fusione di circa 110\u00a0\u00b0C e un peso molecolare di 154 dalton. Chimicamente \u00e8 un lattone.\nEssa sublima sotto vuoto spinto a circa 70-100\u00a0\u00b0C, \u00e8 una sostanza neutra ed \u00e8 solubile in acqua, alcoli, acetone, etilacetato e cloroformio, \u00e8 invece meno solubile in eteri e benzene, ed \u00e8 insolubile in etere di petrolio.\nLa patulina diventa instabile e si degrada velocemente in ambiente basico mentre tollera piuttosto bene l'acidit\u00e0: le sue propriet\u00e0 antibiotiche e tossiche non sono alterate da pH molto acidi, fino a valori prossimi a 2 unit\u00e0 di pH.\nPer quanto riguarda la stabilit\u00e0 negli alimenti, la patulina risulta stabile in succhi di mela e d'uva, che sono fra i principali alimenti che possono essere contaminati da questa tossina (Scott e Sommers, 1968). Basti pensare che circa il 50% della patulina aggiunta artificialmente resiste a una temperatura di 80\u00a0\u00b0C per 10-20 minuti in succo di mela. Essendo non volatile, durante la distillazione dell'aroma di mela, la patulina permane nel succo concentrato.\nInvece non \u00e8 stabile in acqua distillata, a contatto con la quale si degrada completamente in tre mesi. Anche l'anidride solforosa, comunemente utilizzata come stabilizzante nell'industria alimentare, causa una rapida degradazione della patulina presente nell'alimento, cos\u00ec come la farina di frumento e sorgo e il mais macinato se umido.\n\u00c8 stato infine dimostrato che la vitamina B1 inibisce completamente l'attivit\u00e0 della micotossina in soluzioni acquose diluite.\nEffetti.\nStudi scientifici sulla patulina hanno dimostrato che:"}
{"id": "506918", "revid": "125980058", "url": "https://it.wikipedia.org/wiki?curid=506918", "title": "Partito Repubblicano d'Albania", "text": "Il Partito Repubblicano d'Albania (\"Partia Republikane e Shqip\u00ebris\u00eb\", PR) \u00e8 un partito politico albanese di destra. Ha tre seggi nel Parlamento albanese.\nIl PR \u00e8 nato nel 1991, alla fine del regime comunista che ha governato l'Albania dal 1946. Il PR \u00e8 un partito nazional-conservatore, membro dell'Alleanza per l'Europa delle Nazioni, la federazione di partiti europei di destra, alla quale aderiva anche l'italiana Alleanza Nazionale.\nStoria elettorale.\nIl partito viene fondato dallo scrittore Sabri Godo nel gennaio 1991, con l'appoggio del Partito Repubblicano Italiano. Il PR sceglie il Partito Repubblicano USA come modello, e si posiziona a \"destra del centro\" nello spettro politico, leggermente pi\u00f9 a destra del Partito Democratico d'Albania (PDSH).\nAlle elezioni del 1991, dominate dall'erede del partito comunista, il Partito Socialista d'Albania, il PR ottenne l'1,8% dei voti, non riuscendo a superare lo sbarramento del 2,5% nella quota proporzionale e senza eleggere alcun deputato nei collegi maggioritari. Nel 1992, il PR ottenne, invece, il 2,9% dei consensi, eleggendo un deputato. Il PR si un\u00ec alla coalizione governativa guidata dal Partito Democratico d'Albania, ma con ben poca influenza sulle politiche di governo.\nI consensi migliorarono ulteriormente nel 1996, quando il PR ottenne il 5,7% dei voti e 3 seggi. A seguito dell'anarchia albanese del 1997, alle elezioni anticipate del 1997 il PR dimezz\u00f2 i propri voti (2,4%) ed elesse un solo deputato.\nNelle elezioni del 2001, il PR prese parte all'alleanza \"Bashkimi p\u00ebr Fitoren\" (Uniti per Vincere), che ottenne il 36,8% dei voti. Il PR elesse 5 deputati. L'alleanza, pur incrementando i seggi che i partiti avevano ottenuto nelle consultazioni precedenti, non riusc\u00ec a superare il Partito Socialista ed i suoi alleati, che formarono il nuovo governo.\nAlle elezioni del 2005, grazie anche al nuovo sistema elettorale, il PR conquist\u00f2 11 seggi, divenendo il terzo partito albanese. Il PR non elesse nessun deputato nel quota maggioritaria a turno unico (100 seggi), ma ottenne il 20% dei voti nella quota proporzionale in alleanza con altri partiti minori di centrodestra, grazie agli accordi elettorali con il Partito Democratico, che elesse tutti propri rappresentanti nella quota maggioritaria. Nei quattro anni successivi il PR sostenne il nuovo governo di Sali Berisha.\nAlle elezioni del 2009, il PR entr\u00f2 a far parte della coalizione \"Alleanza per il Cambiamento\", composta da quasi tutti i partiti che avevano sostenuto il governo di centro-destra. Il nuovo sistema elettorale (proporzionale su base circoscrizionale con sbarramento al 3%) fin\u00ec per favorire i due partiti maggiori PD e PS. In alcune circoscrizioni, infatti, il numero limitato di seggi in palio fece s\u00ec che, di fatto, lo sbarramento fosse superiore al 10%. L'Alleanza ottenne il 46,55 dei voti e 70 seggi, di cui uno solo and\u00f2 al PR, che ottenne il 2,1% di voti su base nazionale. Il PR di nuovo entr\u00f2 nella coalizione di governo del PD di Sali Berisha, allargata anche al Movimento Socialista per l'Integrazione di Ilir Meta, prima all'opposizione.\nAlle elezioni locali del 2011 il PR ottenne un totale di 67,039 in tutto il paese, il doppio rispetto al risultato delle politiche di due anni prima.\nIl PR alle politiche del 2013 \u00e8 entrato a far parte della coalizione di centro-destra \"Alleanza per l'Impiego, il Benessere e l'Integrazione\". I repubblicani conquistarono il 3% dei voti e 3 seggi. La coalizione, per\u00f2, ottiene solo 56 seggi su 140 ed \u00e8 costretta all'opposizione.\nIdeologia.\nIl Partito Repubblicano d'Albania aderisce all'agenda dei Repubblicani americani, e la loro ideologia \u00e8 pertanto basata sul conservatorismo nazionale e il liberismo economico. Il partito accoglie anche fazioni minoritarie populiste o social-conservatrici, che tuttavia sono quasi scomparse sotto la leadership di Fatmir Mediu, pi\u00f9 convintamente nazional-conservatrice, filo-europea e pro-NATO.\nIl partito era stato fondato originariamente su una base conservatrice, repubblicana e in generale anticomunista e antimonarchica. Bench\u00e9 creato in alternativa tanto al Partito Democratico d'Albania quanto al Partito Socialista d'Albania, il Partito Repubblicano si \u00e8 allineato principalmente al primo per opposizione ai socialisti, che i repubblicano continuano a considerare come eredi del partito comunista albanese. Nonostante inizialmente euroscettico e legato all'Alleanza per l'Europa delle Nazioni (AEN), il partito ha cambiato politica in senso pi\u00f9 filo-europeo, lasciando il gruppo nel 2009."}
{"id": "506920", "revid": "1861950", "url": "https://it.wikipedia.org/wiki?curid=506920", "title": "Swiss International Air Lines", "text": "Swiss \u2212 Swiss International Air Lines \u00e8 la principale compagnia aerea svizzera con sede a Zurigo, nata nel 2002 dal fallimento della compagnia di bandiera Swissair avvenuto nel 2001, tramite una fusione di parte della flotta e del personale Swissair con la compagnia regionale svizzera Crossair. Dal 2005 la Swiss \u00e8 stata integrata nel gruppo Lufthansa. Effettua servizi di trasporto passeggeri e merci verso destinazioni nazionali, internazionali e intercontinentali. I suoi hub principali sono l'aeroporto di Zurigo e, in misura minore, quello di Ginevra-Cointrin e di Sion.\nLa compagnia aerea \u00e8 inoltre una delle pi\u00f9 quotate al mondo per la sua comodit\u00e0 di viaggio e per la sua puntualit\u00e0.\nStoria.\nGli inizi.\nLa compagnia aerea \u00e8 stata costituita dopo il fallimento di Swissair, l'ex compagnia di bandiera della Svizzera, nel 2002. Crossair aveva il 40% delle sue entrate provenienti dalla defunta Swissair. Le perdite della nuova compagnia aerea ammontarono a 1,6 miliardi di dollari dalla partenza fino al 2005. I pi\u00f9 grandi creditori di Swissair, Credit Suisse e UBS, vendettero una parte delle attivit\u00e0 di Swissair a Crossair, la controparte regionale della internazionale Swissair. Al momento, sia Swissair e Crossair erano sotto la stessa holding, denominata SAirGroup. Crossair pi\u00f9 tardi cambi\u00f2 il suo nome in Swiss e la nuova compagnia aerea nazionale inizi\u00f2 la sua attivit\u00e0 ufficialmente il 31 marzo 2002. La compagnia era di propriet\u00e0 prima di investitori istituzionali (61,3%), Confederazione svizzera (20,3%), Cantoni e Comuni (12,2%) e altri (6,2%). Swiss possiede anche societ\u00e0 controllate Swiss Sun (100%) e Crossair Europa (99,9%). Ha un totale di 8\u00a0250 dipendenti.\nSecondo Marcel Biedermann, direttore generale mercati intercontinentali per Swiss, c'erano tre possibilit\u00e0: rimanere indipendente come un vettore di nicchia, ridursi ad un livello irriconoscibile, o attaccarsi ad un altro gruppo aereo. L'ultima scelta \u00e8 stata presa. Swiss ha parlato con Air France-KLM, British Airways, e Lufthansa. Tuttavia, Swiss \u00e8 stata legata con un debito e un futuro incerto, e sembrava essere un investimento non attraente. Dopo la fusione con KLM, Air France ha dichiarato che erano troppo impegnati a trattare con Swiss per unirsi. British Airways era aperta, e i partner di Oneworld avevano pensato che Zurigo sarebbe stato un hub valido come alternativa per Londra Heathrow.\nDopo quasi un anno di controversie, Swiss \u00e8 stata accettata nell'alleanza delle compagnie aeree Oneworld. Per\u00f2 l'ingresso di Swiss nell'alleanza \u00e8 stato bloccato da British Airways, che compete con Swiss su molte rotte a lungo raggio. Il 3 giugno 2004, la Swiss ha annunciato la sua decisione di non aderire Oneworld perch\u00e9 non vogliono integrare il loro attuale programma frequent flyer con l'Executive Club di British Airways.\nIl piano di recupero.\nLa compagnia aerea annualmente dimezz\u00f2 le perdite, e nel 2006 ha registrato un utile netto di $ 220 milioni. L'utile netto per il 2007 \u00e8 stato di 570 milioni di dollari. Biedermann ha affermato nel numero di marzo 2008 della rivista \"Airways\", che \"questo \u00e8 l'inizio per mettere la casa in ordine.\" Ha detto che era necessario un aiuto e guard\u00f2 in alto a Lufthansa come un confronto, quindi il loro incontro era naturale, anche con le loro differenze. Anche con una rete di collegamenti aerei ridimensionata, Swiss trasporta lo stesso numero di passeggeri che trasport\u00f2 nel 2002.\nIl 22 marzo 2005 Lufthansa Group ha confermato il suo piano per comprare Swiss, iniziando con una quota di minoranza (11%) di una nuova societ\u00e0 creata per detenere azioni svizzere chiamata Air Trust. Le operazioni Swiss sono state progressivamente integrate con Lufthansa da fine 2005, e l'acquisizione \u00e8 stata completata il 1\u00ba luglio 2007. Swiss ha aderito a Star Alliance divenendo inoltre un membro di Miles and More il 1\u00ba aprile 2006, programma frequent flyer del Gruppo Lufthansa.\nLa compagnia aerea ha istituito una filiale regionale denominata Swiss European Air Lines. Questa ha certificato il proprio operatore aereo. Le due divisioni operative indipendenti Swiss Aviation Training e Swiss WorldCargo (utilizzando la capacit\u00e0 ventre di aerei passeggeri) sono di propriet\u00e0 di Swiss.\nNel 2008 Swiss International Air Lines ha acquisito Edelweiss Air e Servair (adesso Swiss Private Aviation). Dal febbraio 2011, Swiss Private Aviation ha cessato di operare a seguito di ricostruzione interna. La societ\u00e0 consiglia Lufthansa Private Jet Service come successore.\nNel 2007 Swiss ha ordinato 9 Airbus A330-300 al fine di sostituire gli attuali A330-200. L'A330-300 \u00e8 pi\u00f9 ecologico e dispone di posti a sedere in tre classi. Il primo jet A330-300 \u00e8 stato messo in servizio da Zurigo a New York-JFK nel mese di aprile 2009. Nella primavera del 2010 Swiss operava cinque A330-300 per i voli a lungo raggio. I restanti quattro aeromobili A330-300 sono entrati in flotta nel 2011.\nAcquisizione totale di Lufthansa.\nA seguito dell'acquisizione di Lufthansa Group, la flotta regionale \u00e8 stata modificata, gli Embraer ERJ e Saab sono stati sostituiti dagli Avro RJ, che operano per una consociata interamente controllata, Swiss European Air Lines. Il resto della flotta, oltre ai jet regionali, ora \u00e8 tutto Airbus.\nLa ristrutturazione della compagnia aerea ha per\u00f2 causato la rinegoziazione dei contratti con i fornitori dell'handling, della manutenzione e del catering..\nGli azionisti di Swiss hanno ricevuto un'opzione basata sui risultati delle loro azioni. Il pagamento avverr\u00e0 nel 2008, e l'importo dipender\u00e0 da quanto bene le azioni di Lufthansa si confrontano con le azioni dei concorrenti. Lufthansa continua a mantenere Swiss come un marchio separato.\nGli anni 2010.\nNel 2010, Swiss e Lufthansa sono stati Indagati dalla Commissione europea per sospetta creazione di un cartello dei prezzi nell'ambito del trasporto cargo senza tuttavia essere multate.\nIl 18 agosto 2011, Swiss ha annunciato un nuovo logo per la loro azienda, simile al logo della defunta Swissair. Il nuovo logo porter\u00e0 a critiche on-line.\nIdentit\u00e0 aziendale.\nQuartier generale.\nSwiss International Air Lines ha la sua sede operativa presso l'aeroporto di Basilea-Mulhouse-Friburgo vicino a Basilea, in Svizzera. L'aeroporto franco-svizzero si trova sul territorio francese e ha accesso senza dogana alla Svizzera. La sede centrale si trova nella sezione svizzera dell'aeroporto ed \u00e8 accessibile solo dalla Svizzera. Secondo il registro di commercio, la sede legale \u00e8 nella stessa Basilea.\nLa sede principale di Swiss International Air Lines era in precedenza la sede di Crossair. Nel 2002 l'insegna \"Crossair\" sull'edificio \u00e8 stata sostituita da \"Swiss International Air Lines\". Nel 2004 gli uffici dell'area di Basilea ospitavano circa 1.000 dipendenti, mentre gli uffici dell'area di Zurigo ospitavano circa 850 dipendenti. Quando Swiss inizi\u00f2 come azienda, circa 1.400-1.500 lavoravano negli uffici di Basilea.\nSWISS gestisce anche uffici all'aeroporto di Zurigo a Kloten e all'aeroporto di Ginevra.\nSussidiarie.\nLe seguenti compagnie fanno parte del gruppo Swiss International Air Lines:\nSwiss WorldCargo.\nSwiss World Cargo \u00e8 la divisione cargo di Swiss. \u00c8 stata costituita il 1\u00ba aprile 2002 ed ha la sua sede nell'edificio principale dell'aeroporto di Zurigo.\nIn qualit\u00e0 di fornitore di servizi di trasporto aereo \u00e8 specializzata nel trasporto di merci ad alto valore e cura intensiva di merci. La rete di Swiss World Cargo comprende pi\u00f9 di 150 destinazioni in oltre 80 paesi, la maggior parte dei quali in Europa. La rete \u00e8 completata da collegamenti camion.\nNel 2010 le quote di entrata di Swiss World Cargo erano circa il 11,5 per cento, che corrispondeva a un fatturato di 5.267 milioni di franchi svizzeri. La percentuale di carico (intercontinentale) \u00e8 stato del 78 per cento.\nDestinazioni.\nAccordi commerciali.\nA ottobre 2019 Swiss ha accordi di codeshare con le seguenti compagnie\nA febbraio 2019 Swiss ha accordi di interline con le seguenti compagnie:\nFlotta.\nFlotta attuale.\nA dicembre 2021 la flotta di Swiss International Air Lines \u00e8 cos\u00ec composta:\nFlotta storica.\nSwiss International Air Lines operava in precedenza con i seguenti aeromobili:"}
{"id": "506921", "revid": "39505", "url": "https://it.wikipedia.org/wiki?curid=506921", "title": "Swiss", "text": ""}
{"id": "506926", "revid": "122957892", "url": "https://it.wikipedia.org/wiki?curid=506926", "title": "Centro Velico Caprera", "text": "Il Centro Velico Caprera (CVC) \u00e8 una delle pi\u00f9 antiche scuole di vela italiane e tra le pi\u00f9 prestigiose al Mondo. Sin dalla sua fondazione nel 1967 ha accolto un numero complessivo di oltre 130.000 allievi. L\u2019attivit\u00e0 viene svolta prevalentemente presso l\u2019isola di Caprera, nell'Arcipelago di La Maddalena ed in generale nel Mar Mediterraneo. \u00c8 un'associazione senza fini di lucro e un membro dell'ISSA (\"International Sailing School Association\"). \u00c8 altres\u00ec nota per il suo particolare metodo di insegnamento basato sulla presenza di istruttori volontari e per l\u2019impegno costante nella preservazione dell\u2019ambiente e del territorio. La sede amministrativa \u00e8 a Milano.\nFondazione del CVC.\nLa scuola fu creata nel 1967 da un'idea di Vittorio di Sambuy e di Marco Notarbartolo di Sciara, allora presidente della Sezione di Milano della Lega Navale Italiana. Franco Brambilla, presidente del Touring Club Italiano, si associ\u00f2 garantendo il supporto organizzativo del Touring Club, tramite il dott. Giovanni Nassi della Pirelli SpA. Infine Guido Colnaghi, che rappresentava in Italia l'associazione francese dell'\u00c9cole des Gl\u00e9nans, forn\u00ec lo spirito e la didattica d'insegnamento che contraddistinse fin dall'inizio il carattere del Centro Velico Caprera. Ai due soci fondatori - Lega navale Sezione di Milano e Touring Club - si aggiunse nel 1972 l'Associazione Allievi del CVC, oggi AIVA. \nLa scelta di fondare la scuola sull\u2019Isola di Caprera nacque proprio durante una lunga navigazione nel Mar Mediterraneo in burrasca, nei primi anni \u201960. Trovarono un ottimo ridosso al Maestrale nell\u2019arcipelago di La Maddalena per atterrare a Caprera nel golfo di Porto Palma. Una volta sull\u2019isola i fondatori notarono le condizioni ideali per la pratica della vela con vento molto forte ma mare relativamente calmo. La natura incontaminata e le piccole costruzioni abbandonate che avrebbero potuto rivivere come \u201cforesteria\u201d li convinsero, a ragione, che potesse essere il luogo ideale per una scuola di mare.\nGli obiettivi della scuola ed il metodo didattico caprerino.\nIl Centro Velico Caprera vuole essere \"scuola di mare e di vela\u201d e ha come principale obiettivo la conoscenza e l'apprendimento delle basi della formazione velica, tramite lo studio, l'allenamento e la sperimentazione per una crescita in sicurezza. Si pone, inoltre, l'obiettivo di instillare nell'allievo i principi di una coscienza marinara, fondamentale per una successiva navigazione d'altura. Per questo motivo, l'organizzazione di tutta la vita in base e dell'attivit\u00e0 didattica \u00e8 modellata per far comprendere all'allievo la vita in equipaggio. Un altro degli obiettivi della scuola, sin dalla sua fondazione, \u00e8 la costante sensibilizzazione al tema ambientale e alla preservazione del territorio ed \u00e8 per questo che fin dai primi corsi dei ragazzi junior vengono affiancate alla didattica specifiche attivit\u00e0 volte alla sensibilizzazione e alla formazione sull\u2019ambiente.\nIl metodo caprerino prevede una full immersion nelle attivit\u00e0 sia a terra che a mare, per l\u2019intera durata del corso. Ciascun corso ha la sua didattica specifica ed \u00e8 frequentato solo da allievi di pari livello. Gli istruttori sono dedicati in modo esclusivo a tali allievi per l\u2019intera settimana. La didattica privilegia la pratica a mare con la navigazione mattutina e pomeridiana, prima delle quali vengono fornite lezioni teoriche alla lavagna o commenti sull\u2019attivit\u00e0 svolta. Nei corsi di pre crociera e navigazione d\u2019altura sono previste anche navigazioni notturne. Dopo la cena gli allievi svolgono il commento della giornata insieme ai propri istruttori prima del riposo o del convivio con gli allievi degli altri corsi. \nL'insediamento di Caprera.\nL\u2019Isola di Caprera \u00e8 una delle 7 Isole maggiori che compongono l\u2019arcipelago di La Maddalena e si trova nel cuore del Parco Nazionale. Il CVC \u00e8 insediato nella parte sud-occidentale dell'isola \ndi Caprera, tra Punta Coda e il golfo di Porto Palma, e consta di tre basi. Sul lato di Punta Coda, dove risiedono gli allievi di iniziazione deriva, sorgono edifici ex militari adibiti a camerate, aule di lezione, mensa e servizi. La seconda base \u00e8 composta da bungalow da sei posti ciascuno, \u00e8 situata ai piedi di monte Fico ed ospita gli allievi dei corsi di deriva avanzata. La terza, anch\u2019essa con bungalow misti, si trova nella sponda ovest di Porto Palma, dove si svolgono i corsi di iniziazione cabinato e pre crociera. Sono inoltre presenti una carpenteria per la manutenzione delle barche, una veleria ed un'officina meccanica. \nLa vita in base.\nSe ogni corso svolge autonomamente il proprio percorso formativo velico, la vita presso la base, in ciascuno dei suoi insediamenti, \u00e8 comunitaria e condivisa con tutti gli allievi di ciascun livello. Ogni giornata al CVC \u00e8 scandita da orari che devono essere rispettati da tutti i membri della comunit\u00e0. Nella giornata \"tipo\" si alternano lezioni teoriche e pratiche, intervallate dalla pausa per il pranzo. Agli allievi viene richiesto che in un giorno della propria settimana si dedichino alla pulizia della base, alla manutenzione dei mezzi di sicurezza e delle imbarcazioni, alla collaborazione in cucina, oltre naturalmente ad andare per mare. \u00c8 la Comandata, che caratterizza la vita comune e la disponibilit\u00e0 che tutti devono avere verso gli altri membri del proprio equipaggio. Prima del termine di ogni settimana \u00e8 invece organizzata la cosiddetta \u201ccomandata ecologica\u201d durante la quale tutta la comunit\u00e0, personale dipendente incluso, ha il compito di pulire spiagge e sentieri dell\u2019isola. \nIl personale della base e i volontari.\nIl Centro Velico Caprera dispone di personale altamente qualificato ed unico nel suo genere per le attivit\u00e0 di organizzazione della base, manutenzione delle imbarcazioni e gestione della sicurezza a mare e a terra. Ciascun intervento manutentivo sui mezzi \u00e8 svolto internamente alla base. \u00c8 una delle poche organizzazioni veliche al mondo che dispone di Officina Meccanica, Carpenteria e Veleria interna e quindi pu\u00f2 provvedere a ciascuna avaria in tempo reale ed in modo autosufficiente, cos\u00ec da consentire agli istruttori di non dover limitare la propria attivit\u00e0.\nL\u2019organizzazione del Centro Velico Caprera \u00e8 affidata ad un Capo Base ed ai direttori operativi.\nGli Istruttori prestano servizio a titolo volontario e sono scelti tra i migliori allievi della scuola. Dopo la segnalazione, che avviene previa valutazione delle capacit\u00e0 tecniche e relazionali, \u00e8 necessario il superamento con esito positivo dei numerosi corsi di formazione che si svolgono in primavera ed in autunno. I livelli previsti nel corso di formazione didattica del CVC sono: \nI corsi e la flotta.\nIl percorso didattico del Centro Velico Caprera \u00e8 suddiviso per i corsi Deriva in 6 livelli e per i corsi Cabinato 5 livelli. A questi corsi definiti \u201cstandard\u201d si vanno ad aggiungere speciali stage dedicati alla regata (High Performance \u2013 HP, Master Regata), alla sperimentazione con imbarcazioni foils (Foil Master Stage), alla navigazione in kayak e alla divulgazione di esperienze biologiche/marine con il corso di Navigazione &amp; Ambiente. \nCiascun corso dispone delle proprie imbarcazioni che vengono affidate per tutta la durata del corso.\nLa Sicurezza in mare.\nRaramente l\u2019attivit\u00e0 a mare viene interrotta a causa di condizioni meteomarine proibitive, questo perch\u00e9 gli standard e le procedure di sicurezza del CVC sono curate, studiate e predisposte anche per condizioni impegnative. Gli allievi e gli istruttori devono sempre indossare le dotazioni di sicurezza prescritte, e gli equipaggiamenti di ogni imbarcazione e la loro manutenzione sono superiori agli standard. Prima dell\u2019inizio di ciascun corso viene dedicata una parte della lezione per descrivere le potenziali situazioni di pericolo, la prevenzione, gli interventi in caso di incidente ed avaria. L\u2019attivit\u00e0 di tutte le piccole derive in acqua \u00e8 costantemente coordinata e controllata dagli istruttori ed ogni corso dispone di almeno un mezzo di sicurezza (gommone o lancia a motore) sempre in mare durante l\u2019attivit\u00e0.\nAnche i corsi di altura vengono costantemente controllati. Oltre ad avere sempre un mezzo a loro disposizione, sono controllati dal coordinamento operativo tramite GPS e procedure di tracking.\nNel 2019 i mezzi a disposizione per la sicurezza sono stati: 6 gommoni, 4 lance a motore, 1 gozzo. \nTutela del mare, dell'ambiente e progetto Sea.Ste.Ma..\nCaprera \u00e8 da sempre impegnata nella tutela del mare e dell\u2019ambiente. Da svariati anni \u00e8 considerato un territorio plastic free avendo bandito ogni plastica monouso sia per gli allievi, sia per tutto ci\u00f2 che viene utilizzato all\u2019interno della base. La presenza costante delle comandate e di personale stabile dedicato consente di monitorare capillarmente che l\u2019area del Parco in cui Caprera sviluppa la propria attivit\u00e0 sia costantemente priva di inquinamenti e rifiuti, spesso portati dalle mareggiate sulle spiagge dell\u2019isola. In questa ottica il recente Corso di Navigazione &amp; Ambiente consente di unire all\u2019insegnamento della vela la conoscenza del mondo marino, grazie alla presenza di biologi a bordo con i quali gli allievi collaborano al campionamento e all\u2019analisi di acque e fondali. Settimanalmente, inoltre, il commento serale di tutti gli allievi \u00e8 dedicato a una breve lezione sulle buone pratiche di comportamento in mare.\nIl Centro Velico Caprera si \u00e8 fatto carico di predisporre un documento che puntualizzi gli impegni che una scuola di vela deve porsi per la divulgazione di buone pratiche e di esperienze orientate alla sensibilizzazione dei propri allievi all\u2019ambiente.\nQuesto Manifesto, il Sea Stewardship Manifesto (il cui acronimo \u00e8 Sea.Ste.Ma) \u00e8 stato condiviso con le 7 scuole pi\u00f9 importanti di Europa durante la European Sailing Academy Cup del 2019, svoltasi nelle acque di Caprera nel mese di Ottobre. \nL\u2019impegno di tutte le scuole \u00e8 di promuovere uno stile di vita sostenibile a mare e a terra, di eliminare tutte le plastiche e di prevenire i potenziali inquinanti. Di promuovere, inoltre, la collaborazione tra le scuole europee per progetti condivisi e che metta a fattor comune le migliori pratiche di ognuno. \nInoltre il CVC \u00e8 anche partner fondatore e supporta costantemente le attivit\u00e0 di One Ocean Foundation della quale ha firmato e contribuito a redigere la Charta Smeralda.\nAttivit\u00e0 sportive.\nPur non essendo una scuola con finalit\u00e0 di regata ma improntata alla navigazione d\u2019altura, numerosi sono stati i velisti sportivi nazionali ed internazionali formati al CVC o che con esso hanno collaborato. Lo Skipper di Azzurra, Cino Ricci, \u00e8 stato formatore degli istruttori durante gli anni 70-80. Cos\u00ec come navigatori d\u2019altura, come Andrea Mura, hanno collaborato a pi\u00f9 riprese con la scuola. Attualmente \u00e8 stabile la presenza del pluricampione ed Olimpionico Roberto Ferrarese che, oltre a tenere master stage di regata per allievi avanzati, da diversi anni \u00e8 allenatore delle squadre Senior e Junior che partecipano all\u2019ESA CUP, ovvero il maggior evento europeo per scuole di vela, che nel 2019 \u00e8 stato ospitato al CVC. \nPartnership e attivit\u00e0 sociali.\nLe attivit\u00e0 del Centro Velico Caprera sono legate storicamente all\u2019arcipelago in cui \u00e8 insediato. In particolar modo, \u00e8 strettamente connessa con l\u2019Isola de La Maddalena collaborando costantemente con il prestigioso Istituto Tecnico Nautico \u201cDomenico Millelire\u201d e con l\u2019associazione sportiva Acque Libere per lo svolgimento di attivit\u00e0 sportive legate alla vela e finalizzate alla riabilitazione di persone affette da varie patologie.\nDa svariati anni, inoltre, il CVC collabora strettamente con l\u2019Associazione We Will Care ONLUS, organizzando annualmente corsi speciali finalizzati al supporto psicologico ad allievi che hanno affrontato o affrontano patologie oncologiche."}
{"id": "506927", "revid": "363629", "url": "https://it.wikipedia.org/wiki?curid=506927", "title": "CVC", "text": ""}
{"id": "506946", "revid": "1993636", "url": "https://it.wikipedia.org/wiki?curid=506946", "title": "Compagnie Internationale des Wagons-Lits", "text": "La Compagnie Internationale des Wagons-Lits (sigla CIWL), in italiano \"compagnia internazionale delle carrozze letti\", \u00e8 una societ\u00e0 che gestisce servizi ferroviari di classe nel settore dei vagoni letto, vagoni ristorante e vagoni salone in Europa occidentale, Asia e Africa. \u00c8 ora parte del gruppo francese Newrest.\nStoria.\nLa compagnia venne fondata nel 1872 a Liegi, in Belgio, da Georges Nagelmackers e divenne pienamente operativa dal 1876. Nel 1881 la compagnia operava su una rete di circa km. \nNel 1883 aggiunse alla denominazione originaria la dicitura \"et des Grands Express Europ\u00e9ens\" in quanto intraprese anche la promozione e la gestione di un certo numero di treni di lusso anche in servizio internazionale. Nel 1909 mise in servizio le tipiche carrozze letti in teck tipi \"R\" (royal), progettate dal proprio Ufficio Materiale Rotabile, che rappresentano il modello a cui faranno riferimento tutte le successive generazioni di carrozze della categoria. Le carrozze oltre al ricercato allestimento erano dotate per la prima volta di illuminazione elettrica.\nNel 1917 perse i servizi svolti in Europa centro-orientale in quanto soppiantata dalla compagnia tedesca Mitropa.\nAll'epoca della sua massima espansione, negli anni trenta del XX secolo, la CIWL raggiungeva 20 destinazioni: Aleppo, Algeri, Amsterdam, Atene, Basilea, Budapest, Casablanca, Francoforte, Yaound\u00e9, Istanbul, Copenaghen, Lisbona, Madrid, Parigi, Praga, Roma, Sofia, Varsavia e Vienna; aveva 30 officine di manutenzione e riparazione di cui la pi\u00f9 distante era Vladivostok.\nNel 1967 la compagnia inizi\u00f2 ad essere in crisi economica ed estese i suoi interessi diventando CIWLT \"Compagnie Internationale des Wagons-Lits et du Tourisme\"; \nil parco rotabili CIWL era invecchiato e in certi casi antiquato e la sua sostituzione o modernizzazione travalicava le capacit\u00e0 economiche della societ\u00e0. \nDal 1971 quindi la societ\u00e0 vendette o noleggi\u00f2 le sue carrozze a diversi gestori di linee ferroviarie nazionali (SNCF, FS, SBB, DB, \u00d6BB, NMBS/SNCB, NS, DSB e RENFE).\nNel 2010 la CIWL venne acquisita dalla Newrest (la cui sede \u00e8 a Parigi) prendendo nome di \"Newrest Wagons-Lits\"; la societ\u00e0 offre servizi su treni notturni in Austria, Italia, Spagna e Portogallo, servizi di ristorante in treni diurni in Francia, Italia, Spagna, Portogallo, e servizi di Eurostar nel Regno Unito. \nIl pi\u00f9 famoso dei grandi espressi europei gestiti dalla Compagnie des Wagon-Lits \u00e8 stato l'Orient Express che fece il viaggio inaugurale il 4 ottobre del 1883; altri treni importanti furono il \"Transsib\u00e9rien\", il \"Train Bleu\". Importanti treni Pullman furono il \"Fl\u00e8che d'Or\", il \"Club-Train\", il \"Peninsular Express\", lo \"Star of- Egypt\", il \"Trouville Express, il \"Riviera-Express\" tra Berlino e Nizza e il \"Taurus Express\".\nLe vetture letto e ristorante della CIWL erano caratterizzate da una livrea crema/panna e marrone; dal 1922, con l'introduzione delle carrozze a cassa metallica, venne introdotta la livrea blu con filetti oro. I bagagliai e vetture pullman avevano la parte bassa della cassa in blu o marrone, mentre la fascia dei finestrini era color panna."}
{"id": "506947", "revid": "123087822", "url": "https://it.wikipedia.org/wiki?curid=506947", "title": "Marco Buticchi", "text": "Biografia.\nMarco \u00e8 figlio di Albino Buticchi, petroliere e presidente del Milan dal 1972 al 1975.\n\u00c8 il proprietario di un albergo situato nelle vicinanze di Lerici, l\"'Hotel del Lido\". A suo dire \u00e8 proprio sulla torretta in spiaggia che gli vengono in mente le trame dei suoi libri.\nLaureatosi in Economia e Commercio all'Universit\u00e0 di Bologna nel 1982, inizi\u00f2 a lavorare come \"trader\" petrolifero, viaggiando in Africa, Europa, Stati Uniti e Medio Oriente.\nDopo i primi romanzi pubblicati a proprie spese, scoperto da Mario Spagnol, cominci\u00f2 ad essere pubblicato da Longanesi verso la fine degli anni novanta. Le sue storie sono caratterizzate dall'intreccio tra epoche diverse, dall'antichit\u00e0 ai giorni nostri, e da misteri da risolvere, un tema letterario per cui l'autore ha tratto ispirazione da Wilbur Smith. Personaggi ricorrenti sono la storica e restauratrice Sara Terracini, sempre impegnata a risolvere qualche mistero, e il suo amico Oswald Breil, funzionario del Mossad.\nNel 2012 il suo romanzo \"La voce del destino\" ha vinto il Premio Emilio Salgari e si \u00e8 classificato secondo al Premio Bancarella.\nAlcuni libri di Buticchi sono pubblicati nella collana \"I maestri dell'avventura\", inaugurata da Longanesi nel 2017.\nOnorificenze.\nCommendatore al merito della Repubblica Italiana. "}
{"id": "506949", "revid": "7336", "url": "https://it.wikipedia.org/wiki?curid=506949", "title": "Bismantova", "text": ""}
{"id": "506950", "revid": "547992", "url": "https://it.wikipedia.org/wiki?curid=506950", "title": "Quoziente d'intelligenza", "text": "Il quoziente d'intelligenza o quoziente intellettivo (QI), \u00e8 un punteggio, ottenuto tramite uno dei molti test standardizzati, che si prefigge lo scopo di misurare o valutare l'intelligenza, ovvero lo sviluppo cognitivo dell'individuo. Persone con QI basso sono a volte inserite in speciali progetti di istruzione.\nFunzioni e uso.\nOltre che da psicologi e neuropsichiatri, il QI \u00e8 usato anche dai sociologi, che ne studiano in particolare la distribuzione nelle popolazioni e le relazioni con altre variabili. \u00c8 stata dimostrata in particolare una correlazione tra QI, morbosit\u00e0 e mortalit\u00e0, e con lo stato sociale dei genitori.\nSull'ereditariet\u00e0 del QI, sebbene sia stata sotto esame per quasi un secolo, rimangono delle controversie legate a quanto esso sia ereditabile e ai meccanismi di trasmissione. Lo stesso studio suggerisce che la componente ereditabile del QI diventi pi\u00f9 significativa con l'avanzare dell'et\u00e0. Seguendo un fenomeno chiamato effetto Flynn, il QI medio per molte popolazioni aumentava con una velocit\u00e0 media di 3 punti ogni decennio durante il XX secolo, prevalentemente nella parte bassa della scala. Non \u00e8 chiaro se queste variazioni riflettano reali cambiamenti nelle abilit\u00e0 intellettuali, oppure se siano dovute soltanto a problemi di natura metodologica nei test passati.\n\u00c8 importante notare che i test del QI non riportano una misura dell'intelligenza come se fosse una scala assoluta, ma offrono un risultato che va letto su una scala relativa al proprio gruppo di appartenenza (sesso, et\u00e0).\nI risultati dei test del QI sono utilizzati per prevedere i risultati accademici, le prestazioni lavorative, lo status socioeconomico conseguibile e le cosiddette \"patologie sociali\". A tale proposito, tuttavia, uno studio del 2015, relativo alle prestazioni lavorative, ha riportato in dubbio l'asserita validit\u00e0 predittiva del test in tema di future performance occupazionali e ha messo in guardia nei confronti dell'uso invalso in tal senso.\nOggetto di dibattito \u00e8 se i test del QI siano o no un metodo accurato per misurare l'intelligenza assoluta; si ritiene per lo pi\u00f9 che i loro risultati siano collegabili solo a sotto-capacit\u00e0 specifiche dell'intelligenza.\nStoria.\nNel 1905 lo psicologo francese Alfred Binet pubblic\u00f2 il primo test di intelligenza moderno, la \"Scala Binet-Simon\". Il suo scopo era poter identificare in et\u00e0 precoce gli alunni che avevano bisogno di un particolare aiuto nelle materie scolastiche. Grazie al suo collaboratore Th\u00e9odore Simon, Binet apport\u00f2 modifiche alla sua scala di intelligenza nel 1908 e nel 1911, poco prima della sua prematura morte. Il test misurava l'et\u00e0 mentale del bambino in modo che un bambino di 7 anni che risolvesse i problemi che in media risolvevano i bambini di 7 anni, avrebbe ottenuto un punteggio di 7.\nNel 1912 presso Universit\u00e0 di Breslavia lo psicologo tedesco William Louis Stern coni\u00f2 il termine I.Q. (dall'inglese: \"Intelligence Quotient\" o dal tedesco: \"Intelligenz-quotient\") e lo defin\u00ec con la formula:\nIn questo modo, due bambini di et\u00e0 diversa che risultassero entrambi con una intelligenza pari alla media, otterrebbero entrambi lo stesso punteggio di 100. Un bambino di 10 anni che avesse ottenuto un punteggio normale per uno di 13, ad esempio, avrebbe avuto un QI di 130 (100*13/10).\nUn ulteriore affinamento della scala Binet-Simon fu pubblicato nel 1916 da Lewis Madison Terman, della Stanford University, il quale condivise la tesi di Stern che l'intelligenza di un individuo si dovesse misurare con un quoziente e introdusse i test chiamati Stanford-Binet Intelligence Scale, che tuttavia presentano difficolt\u00e0 nell'applicazione a individui adulti.\nNel 1939 David Wechsler pubblic\u00f2 il primo test d'intelligenza appositamente realizzato per la popolazione adulta, la Wechsler Adult Intelligence Scale (o WAIS). Successivamente nel 1949 Wechsler estese la sua scala includendo anche i bambini, creando la Wechsler Intelligence Scale for Children (o WISC). La terza edizione della WAIS (WAIS-III) e la quarta edizione della WISC (WISC-IV), sono state tradotte in molte lingue importanti e vengono ampiamente impiegate per la valutazione di adulti e bambini. Le scale di Wechsler contengono dei sotto-punteggi separati, dividendo il QI in una parte lessicale (cultura generale, comprensione del testo, conoscenza dei vocaboli, etc.) e in una parte di performance relativa ad abilit\u00e0 quali la capacit\u00e0 di individuare rapidamente dettagli visivi, fare associazioni logico-sequenziali, ecc. Le prime versioni della scala Stanford-Binet erano invece pi\u00f9 incentrate sulle abilit\u00e0 lessicali. La scala Wechsler \u00e8 stata inoltre il primo test d'intelligenza a basare i punteggi su una distribuzione normale standardizzata, invece che su un quoziente relativo all'et\u00e0.\nPoich\u00e9 i quozienti basata sull'et\u00e0 erano applicabili solo ai bambini, essi furono sostituiti da una proiezione del punteggio misurato sulla curva gaussiana con un valor medio di 100 (il QI medio) e una deviazione standard di 15 (o occasionalmente 16 o 24). La versione moderna del QI \u00e8 cos\u00ec una trasformazione matematica di un punteggio grezzo basata sulla posizione di questo punteggio in un campione di normalizzazione (quantile, percentile, percentile rank), che \u00e8 il risultato primario di un test del QI. Per differenziare i due punteggi, quelli moderni sono a volte chiamati \"deviance QI\", mentre quelli basati sull'et\u00e0 prendono il nome di \"ratio QI\". Mentre le due tipologie danno risultati simili intorno al centro della gaussiana, i pi\u00f9 antiquati \"ratio QI\" producevano risultati molto pi\u00f9 alti per persone dotate di un QI elevato (ad es. Marilyn vos Savant apparve nel Guinness Book of World Records per aver ottenuto un QI pari a 228; questo punteggio avrebbe potuto avere senso usando la formula di Binet, e anche in questo caso solo per un bambino, ma nel modello della curva gaussiana sarebbe stato relativo ad una deviazione standard eccezionale di 7,19 dunque virtualmente impossibile in una popolazione con una distribuzione normale del QI. Inoltre, i test del QI come quello di Wechsler non erano stati pensati per ottenere risultati attendibili oltre un QI di 130, semplicemente perch\u00e9 non abbastanza complessi).\nDalla pubblicazione della WAIS, quasi tutte le scale di intelligenza hanno adottato il metodo di attribuzione del punteggio basato sulla distribuzione normale. L'uso della curva di Gauss rende il termine \"quoziente intellettivo\" una descrizione non accurata delle scale di intelligenza attualmente in uso.\nStruttura dei test del QI.\nI test del QI assumono varie forme: alcuni ad esempio utilizzano un solo tipo di elementi o domande, mentre altri sono divisi in pi\u00f9 parti. La maggior parte di essi d\u00e0 un punteggio totale e uno relativo alle singole parti del test.\nTipicamente un test del QI richiede di risolvere sotto supervisione un certo numero di problemi in un tempo prestabilito. La maggior parte dei test \u00e8 costituito da domande di vario argomento, come memoria a breve termine, conoscenza lessicale, visualizzazione spaziale e velocit\u00e0 di percezione. Alcuni hanno un tempo limite totale, altri ne hanno uno per ogni gruppo di problemi, e ve ne sono alcuni senza limiti di tempo e senza supervisione, adatti a misurare valori di QI elevati.\nLa terza edizione della WAIS, (WAIS-III del 1997), consiste di 14 gruppi di problemi: 7 verbali (Informazione, Comprensione, Ragionamento aritmetico, Analogie, Vocabolario, Memoria di cifre e Ordinamento di numeri e lettere) e 7 di abilit\u00e0 (Codificazione di cifre e simboli, Completamento di immagini, Block Design, Matrici di Raven, Riordinamento di storie figurate, Ricerca di simboli e Assemblaggio di oggetti).\nNel 2008 \u00e8 uscita la WAIS-IV, quarta edizione del test.\nPer standardizzare un test del QI \u00e8 necessario sottoporlo a un campione rappresentativo della popolazione, calibrandolo in modo da ottenere una distribuzione normale, o curva gaussiana; ogni test \u00e8 comunque studiato e valido solo per un certo intervallo di valori del QI; poich\u00e9 i soggetti che ottengono punteggi molto alti o molto bassi sono pochi, i test non sono in grado di misurare accuratamente quei valori.\nAlcuni Q.I. utilizzano deviazioni standard diverse da altri: per questo motivo relativamente ad un certo punteggio bisognerebbe specificare anche la deviazione standard. A seconda del test, il punteggio conseguito pu\u00f2 anche cambiare nel corso della vita dell'individuo.\nIl QI e il fattore di intelligenza generale.\nI moderni test del QI attribuiscono dei punteggi a diversi gruppi di problemi (fluidit\u00e0 di linguaggio, pensiero tridimensionale, etc.), e il punteggio riassuntivo viene calcolato a partire da questi risultati parziali. Il punteggio medio, come si evince dalla gaussiana, \u00e8 100. I punteggi parziali di ogni gruppo di problemi tendono ad essere collegati gli uni con gli altri, anche quando sembra che gli argomenti sui quali si concentrano siano i pi\u00f9 disparati.\nUn'analisi matematica dei punteggi parziali di un singolo test del QI, o sui punteggi provenienti da una variet\u00e0 di test differenti (come lo Stanford-Binet, WISC-R, Matrici di Raven, Cattell Culture Fair III, Universal Nonverbal Intelligence Test, Primary Test of Nonverbal Intelligence, e altri) dimostra che essi possono essere descritti matematicamente come la misura di un singolo fattore comune e di vari altri fattori specifici per ogni test. Questo tipo di analisi fattoriale ha portato alla teoria che a unificare i pi\u00f9 disparati obiettivi che i vari test si prefiggono sia un singolo fattore, chiamato fattore di intelligenza generale (o \"g\"), che corrisponde al concetto popolare di intelligenza. Normalmente, g e il QI sono per il 90% circa correlati tra loro, e spesso vengono usati interscambiabilmente.\nI test differiscono tra loro su quanto essi riflettano g nel loro punteggio, piuttosto che un'abilit\u00e0 specifica o un \"fattore di gruppo\" (come abilit\u00e0 verbali, visualizzazione spaziale, o ragionamento matematico). La maggior parte dei test del QI deriva la propria validit\u00e0 prevalentemente o interamente da quanto essi coincidano con la misura del fattore \"g\", come le matrici di Raven.\nDifferenze interetniche.\n\"The Bell Curve\" \u00e8 un libro del 1994 di Richard J. Herrnstein e Charles Murray, che esplora il ruolo dell'intelligenza nel modo di vivere negli USA. Il libro cominci\u00f2 ad essere ampiamente letto e dibattuto per la sua discussione sui rapporti tra etnie umane e intelligenza, presente nei capitoli 13 e 14. \nDa allora, le analisi in quel libro vennero riprese e aggiornate, per merito di studi pi\u00f9 approfonditi.\nMentre i punteggi dei membri di differenti gruppi etnici sono distribuiti per tutta la scala QI, i gruppi etnici hanno valori medi di QI differenti tra loro. Analizzando i risultati dei QI e raggruppando gli individui secondo la loro appartenenza etnica, si sono ottenuti i seguenti risultati riguardo alle principali etnie presenti negli USA: gli ebrei-ashkenaziti e gli orientali hanno punteggi medi superiori a quelli dei bianchi europei, mentre gli ispanici e gli afroamericani ottengono medie inferiori.\nL'interpretazione dei risultati \u00e8 stata controversa fra gli esperti. Alcuni affermano che esistono realmente differenze interetniche nel QI, per cui i test del QI standard non sarebbero universalmente validi e dovrebbero invece essere localizzati. Ma la maggior parte degli esperti concorda nel ritenere che i risultati rivelino semplicemente le differenze socioeconomiche tra le varie etnie: ad esempio, \u00e8 molto difficile trovare una persona senza istruzione superiore tra gli ebrei, che appartengono alle classi medio-alte della societ\u00e0; al contrario, negli USA, le classi sociali pi\u00f9 svantaggiate sono composte prevalentemente da ispanici e afroamericani. Risalta, comunque, la differenza tra QI medio degli ebrei-ashkenaziti rispetto ad altri gruppi di ebrei e alcuni quindi ipotizzano che i test QI siano viziati all'origine, misurando soltanto un certo tipo di intelligenza.\n\"Intelligenza e pregiudizio\" (\"The Mismisure of Man\") di Stephen Jay Gould, saggio pubblicato nel 1981, si pose come monumento contro il razzismo scientifico. Nel 1996 venne pubblicata una seconda edizione in risposta a \"The Bell Curve\", con un'estesa appendice in cui stroncava il libro di Herrnstein e Murray. Gould scrisse che \"The Bell Curve\" \u00ab\u00e8 un capolavoro retorico di scientismo\u00bb, aggiungendo anche che il testo \u00e8 \"insincero\", in quanto nasconde volutamente dei dati essenziali, omettendo la \u00abmisura consueta del tasso di idoneit\u00e0 per le regressioni multiple, r^2, che sono presentate qui per l'analisi dei campioni rappresentativi\u00bb.\nUn altro aspro critico dei test QI \u00e8 stato senza dubbio il genetista Richard Lewontin, che in un articolo del 1981 intitolato \"The Inferiority Complex\" scrive che credere che i QI misurino l'intelligenza tout court, come fosse un dato oggettivo, significa \"reificare un pregiudizio\".\nEreditariet\u00e0.\nIl ruolo dei geni e dei fattori ambientali (naturali e relativi all'educazione) nel determinare il QI \u00e8 stato rivisto da Plomin \"et al.\" Vari studi dimostrano che l'indice di ereditariet\u00e0 del QI varia tra 0,4 e 0,8 negli Stati Uniti, il che significa che, stando agli studi, una parte che varia da poco meno di met\u00e0 a sostanzialmente pi\u00f9 di met\u00e0 della variazione del QI calcolato per i bambini presi in considerazione era dovuto a differenze nei loro geni. Il resto era dunque imputabile a variazioni nei fattori ambientali e a margini di errore. Un indice di ereditariet\u00e0 nell'intervallo da 0,4 a 0,8 significa che il QI \u00e8 \"sostanzialmente\" ereditabile.\nL'effetto della restrizione dell'intervallo sul QI \u00e8 stato esaminato da Matt McGue e i suoi colleghi: egli scrive che \"il QI dei bambini adottati non \u00e8 correlato con eventuali psicopatologie dei genitori\". D'altra parte, nel 2003 uno studio condotto da Eric Turkheimer, Andreana Haley, Mary Waldron, Brian D'Onofrio e Irving I. Gottesman dimostr\u00f2 che la porzione di varianza del QI attribuibile ai geni e ai fattori ambientali dipende dallo status socioeconomico. Essi provarono che nelle famiglie poco abbienti il 60% della varianza del QI \u00e8 rappresentata dai fattori ambientali condivisi, mentre il contributo dei geni \u00e8 quasi zero.\n\u00c8 ragionevole aspettarsi che le influenze genetiche in caratteristiche come il QI diventino meno significative quando l'individuo acquisisca esperienza con l'et\u00e0. Sorprendentemente, accade l'opposto. L'indice di ereditariet\u00e0 nell'infanzia \u00e8 meno di 0,2, circa 0,4 nell'adolescenza e 0,8 nell'et\u00e0 adulta. La task force del 1995 dell'American Psychological Association, \"Intelligence: Knowns and Unknowns\", concluse che nella popolazione di pelle chiara l'ereditariet\u00e0 del QI \u00e8 \"circa 0,75\". Il Minnesota Study of Twins Reared Apart, un pluriennale studio su 100 coppie di gemelli cresciuti in famiglie diverse, iniziato nel 1979, stabil\u00ec che circa il 70% della varianza del QI deve essere associata a differenze genetiche. Alcune delle correlazioni tra i QI di gemelli potrebbero essere il risultato del periodo prima della nascita passato nel grembo materno, facendo luce sul perch\u00e9 i dati di questi gemelli siano cos\u00ec strettamente legati tra loro.\nVi sono alcuni punti da considerare per interpretare l'indice di ereditariet\u00e0:\nContesto familiare.\nQuasi tutti i tratti di personalit\u00e0 mostrano come, al contrario di quanto ci si possa aspettare, gli effetti dei fattori ambientali nei fratelli omozigoti allevati dalla stessa famiglia sono uguali a quelli di gemelli allevati in famiglie diverse. Ci sono alcune influenze di origine familiare sul QI dei bambini, che ammontano a circa un quarto della varianza. Comunque, con l'et\u00e0 adulta questa correlazione sparisce, cos\u00ec come due fratelli adottivi non hanno i QI pi\u00f9 simili tra loro rispetto a due estranei (correlazione del QI quasi zero), mentre due fratelli di sangue mostrano una correlazione pari a circa 0,6. \nGli studi sulla psicologia dei gemelli danno credito a questo modello: i gemelli omozigoti cresciuti separatamente hanno un QI molto simile (0,86), pi\u00f9 di quelli eterozigoti cresciuti insieme (0,6) e molto pi\u00f9 dei figli adottivi (circa 0). Lo studio dell'American Psychological Association, \"Intelligence: Knowns and Unknowns (1995)\", afferma che non c'\u00e8 dubbio che il normale sviluppo dei bambini richiede un certo livello minimo di attenzioni.\nUn ambiente familiare molto carente o negligente ha effetti negativi su un gran numero di aspetti dello sviluppo, inclusi quelli intellettuali. Oltre un certo livello minimo di questo contesto, l'influenza che ha l'esperienza familiare sul ragazzo \u00e8 al centro di numerose dispute. Vi sono dubbi se differenze tra le famiglie dei bambini producano effettivamente differenze nei risultati dei loro test d'intelligenza. Il problema \u00e8 il distinguere le cause dalle correlazioni. Non c'\u00e8 dubbio che alcune variabili come le risorse della propria casa o il linguaggio usato dai genitori siano correlati con i punteggi del QI dei bambini, ma queste correlazioni potrebbero essere mediate dalla genetica cos\u00ec come (o al posto dei) fattori ambientali. Ma non vi sono certezze su quanta della varianza del QI derivi dalle differenze tra le famiglie, e quanta invece dalle varie esperienze di diversi bambini nella stessa famiglia. studi sui gemelli e sulle adozioni suggeriscono che mentre l'effetto del contesto familiare \u00e8 rilevante nella prima infanzia, diventa abbastanza limitato nella tarda adolescenza. Queste scoperte fanno pensare che le differenze nello stile di vita dei familiari, qualunque sia l'influenza che hanno su molti aspetti della vita dei bambini, producono piccole differenze a lungo termine nelle abilit\u00e0 misurate dai test d'intelligenza. La ricerca dell'American Psychologist Association afferma inoltre: \"Dovremmo notare, comunque, che famiglie di pelle scura e a basso reddito sono poco rappresentate negli attuali studi sulle adozioni, cos\u00ec come nella maggior parte dei campioni di gemelli. Dunque non \u00e8 ancora del tutto chiaro se questi studi si possano applicare alla popolazione intera. Rimane la possibilit\u00e0 che le differenze tra famiglie (stipendio ed etnia) abbiano conseguenze pi\u00f9 durature per l'intelligenza psicometrica.\".\nUno studio di bambini francesi adottati tra i quattro e i sei anni mostra la continua influenza dell'ambiente e dell'educazione contemporaneamente. I bambini venivano da famiglie povere, la media dei loro QI era inizialmente 77, classificandoli quasi come bambini ritardati. Nove anni dopo l'adozione rifecero i test, e tutti migliorarono; il miglioramento era direttamente proporzionale allo status della famiglia adottiva.\nBambini adottati da contadini e lavoratori avevano un QI medio di 85,5; coloro che erano stati affidati invece a famiglie della classe media avevano un punteggio medio di 92. Il QI medio dei giovanotti adottati da famiglie benestanti aument\u00f2 di pi\u00f9 di 20 punti, arrivando a 98.\nD'altra parte, quanto questi miglioramenti persistano nell'et\u00e0 adulta non appare ancora chiaro dagli studi.\nIl modello di Dickens e Flynn.\nDickens e Flynn (2001) affermano che gli argomenti che riguardano la scomparsa di un contesto familiare condiviso nella vita dei bambini dovrebbe poter applicarsi ugualmente a gruppi di individui separati nel tempo. Questo \u00e8 invece contraddetto dall'effetto Flynn. I cambiamenti in questo caso sono avvenuti troppo velocemente per poter essere spiegati da un adattamento dell'ereditariet\u00e0 genetica. Questo paradosso pu\u00f2 essere spiegato osservando che la misura dell'ereditariet\u00e0 include sia un effetto diretto del genotipo sul QI, sia un effetto indiretto nel quale il genotipo cambia l'ambiente, che a sua volta influisce sul QI. Cio\u00e8, coloro che hanno un alto QI tendono a ricercare un contesto stimolante che possa aumentare ulteriormente il loro quoziente intellettivo. L'effetto diretto pu\u00f2 inizialmente essere molto limitato, ma gli effetti di ritorno possono produrre molte variazioni sul QI. Nel loro modello uno stimolo ambientale pu\u00f2 avere un effetto importante sul QI, anche sugli adulti, ma questo effetto decade nel tempo a meno che lo stimolo non persiste (il modello pu\u00f2 essere adattato per includere possibili fattori, come la nutrizione nella prima infanzia, che pu\u00f2 dar luogo ad effetti permanenti). L'effetto Flynn pu\u00f2 essere spiegato da un ambiente generalmente stimolante per tutti gli individui. Gli autori suggeriscono che i programmi che mirano a incrementare il QI riuscirebbero a produrre aumenti a lungo termine del QI se insegnassero ai bambini come replicare fuori dal programma quel tipo di esperienze di richieste conoscitive che aumentano il QI, e li motivassero a persistere in questa riproposizione per molto tempo dopo la fine del programma.\nIl cervello e il QI.\nNel 2004 Richard Haier, professore di psicologia al Dipartimento di Pediatria della Universit\u00e0 della Calfornia, Irvine, con alcuni suoi colleghi all'Universit\u00e0 del Nuovo Messico, fece una risonanza magnetica per ottenere immagini strutturali del cervello di 47 uomini che avevano sostenuto il test del QI. Gli studi dimostrarono che l'intelligenza umana generale risulta essere basata sul volume e la dislocazione del tessuto di materia grigia nel cervello. La distribuzione della materia grigia nel cervello umano \u00e8 altamente ereditaria. Gli studi mostrano inoltre che solo il 6% della materia grigia sembra essere collegata al quoziente intellettivo.\nDiverse fonti di informazioni concordano sull'idea che i lobi frontali siano di fondamentale importanza per l'intelligenza fluida. I pazienti con danni al lobo frontale rispondono in misura ridotta nei test di intelligenza fluida (Duncan et al 1995). Il volume di materia grigia frontale (Thompson et al 2001) e della sostanza bianca (Schoenemann et al 2005) sono stati anche associati con l'intelligenza generale. Inoltre, recenti studi hanno osservato questa associazione con la tecnica del neuroimaging per la corteccia prefrontale laterale. Duncan e colleghi (2000) hanno dimostrato mediante tomografia a emissione di positroni che la soluzione di problemi sono i compiti maggiormente correlati al QI, dato il coinvolgimento della corteccia prefrontale laterale. Pi\u00f9 di recente, Gray e colleghi (2003) hanno utilizzato la risonanza magnetica funzionale (fMRI) per dimostrare che le persone che erano pi\u00f9 abili nel resistere alle distrazioni durante un impegnativo compito di memoria avevano un QI superiore e una maggiore attivit\u00e0 prefrontale. \n\u00c8 stato condotto uno studio che coinvolge 307 giovanissimi (di et\u00e0 compresa tra i sei e i diciannove anni): sono state misurate le dimensioni del cervello, utilizzando la risonanza magnetica strutturale (MRI) e una misurazione di abilit\u00e0 verbale e non verbale. Lo studio ha indicato che non vi \u00e8 un rapporto diretto tra il QI e lo spessore della corteccia, ma piuttosto tale legame c'\u00e8 con i cambiamenti di spessore nel tempo. I bambini pi\u00f9 intelligenti sviluppano subito una corteccia spessa inizialmente e dopo subiscono un processo di assottigliamento pi\u00f9 consistente. Garlick ha supposto che questa riduzione in spessore riflette un processo di \"potatura\" delle connessioni neurali e questo processo di \"potatura\" porta ad una miglior abilit\u00e0 di identificare le astrazioni nell'ambiente.\nLesioni isolate ad un lato del cervello, anche a quelli che si verificano in giovane et\u00e0, sembra non incidano in maniera significativa sul QI.\nUn approccio alternativo ha cercato di collegare le differenze di plasticit\u00e0 neurale con intelligenza (Garlick, 2002), e questo punto di vista ha recentemente ricevuto qualche sostegno empirico."}
{"id": "506956", "revid": "5296", "url": "https://it.wikipedia.org/wiki?curid=506956", "title": "Secondo stato", "text": ""}
{"id": "506960", "revid": "1543377", "url": "https://it.wikipedia.org/wiki?curid=506960", "title": "Matsuri", "text": " \u00e8 il termine giapponese per indicare una festa tradizionale, un evento che attira nelle strade e nei parchi centinaia di persone. Molti di questi festival hanno avuto origine dalle feste tradizionali cinesi, tuttavia le tradizioni originali sono andate con gli anni scomparendo, mischiandosi o venendo rimpiazzate dalle tipiche usanze giapponesi.\nIl concetto di \u201cfesta\u201d in Giappone deriva dal legame profondo che i giapponesi hanno con la natura ed \u00e8 riconducibile alla religione tradizionale del Paese, lo shintoismo. Ogni santuario shintoista celebra il proprio \"matsuri\", rendendo omaggio ai propri \"kami\" protettori o festeggiando un particolare evento stagionale o storico.\nRiti e tradizioni.\nAnche se la parola \"matsuri\" \u00e8 sempre stata tradotta come \u201cfesta\u201d, alcuni di questi erano pi\u00f9 correttamente inclusi nel \"nenchu gyoji\" (ciclo di eventi annuali tradizionalmente osservati da una famiglia o un villaggio) o negli eventi annuali originariamente osservati dalla corte imperiale.\nQueste usanze hanno per lo pi\u00f9 origine cinese o buddista, ma la maggior parte dei giapponesi non prende in considerazione il loro significato religioso, senza per\u00f2 nemmeno distinguerli dai \"matsuri\" giapponesi.\nUn importante elemento dei festival giapponesi sono le processioni, le quali partono dai vari per poi attraversare la citt\u00e0 trasportando la statua del \"kami\" (divinit\u00e0 Shinto) del santuario locale grazie a particolari portantine chiamate . \u00c8 l'unico momento dell'anno in cui il \"kami\" lascia il santuario per essere portato in giro per la citt\u00e0.\nMolti di questi festival sono caratterizzati anche dalla presenza di particolari carri allegorici chiamati \"dashi\", i quali vengono trainati per tutta la citt\u00e0 al ritmo di musica scandita da tamburi e flauti. Ogni festa ha le sue caratteristiche; mentre alcuni festival sono calmi e meditativi, altri sono energici e rumorosi.\nI festival si svolgono in ogni parte del Giappone, in ogni stagione, nell'arco di tutto l'anno. Ciascuna di queste feste affonda le sue radici nelle tradizioni religiose, nelle pratiche agricole o sulle rievocazioni di importanti eventi storici, riflettendo la sua particolare storia locale e la sua cultura tradizionale. Ogni festival ha un suo particolare significato, a volte legato alla natura come il passaggio da una stagione all'altra, a volte dedicato alle celebrazioni per i bambini, al rigoglio del genere umano, agli auspici d'amore o ai saluti ai defunti.\nLe festivit\u00e0 in Giappone sono un elemento molto importante di queste cultura, distinguendosi dalle festivit\u00e0 di altri Paesi per frequenza e variet\u00e0; sono anche un elemento centrale della religione indigena giapponese. Proprio come le tradizioni pre-cristiane sono sopravvissute nelle usanze europee, molti elementi tradizionali (primitivi oggetti cultuali, figure, maschere, danze, rappresentazioni teatrali) sono sopravvissuti nella cultura giapponese. Le feste del Giappone possono quindi considerarsi un contenitore del suo passato culturale.\nPrincipali \"matsuri\" del Giappone.\nAtsuta Matsuri.\nConosciuto anche col nome di \"Shobu-sai\" o \"Festival annuale del Santuario di Atsuta\", l\"'Atsuta Matsuri\" ospita spettacoli vari come \"kyudo\" (tiro con l'arco in stile giapponese), \"kendo\" (scherma giapponese), \"Atsuta-kagura\" (un tipo di danza shintoista) e \"taiko\" (tamburi giapponesi). Cinque \"Kento Makiwara\", altari enormi con 365 lanterne ciascuno, sono posti accanto alle tre porte \"torii\" del santuario restando illuminati dalla mattina alla sera.\nAoi Matsuri.\nL\"'Aoi Matsuri\" si svolge ogni 15 maggio a Kyoto. Attrazione principale del festival \u00e8 una grande parata, alla quale partecipano ogni anno oltre cinquecento persone vestite nello stile aristocratico del periodo Heian (794-1185) sfilando tra le vie della citt\u00e0 dal Palazzo Imperiale ai Santuari Kamo. \"Aoi\" in giapponese significa malvarosa, e la festa prende il nome dalle foglie della malvarosa che vengono indossati dai partecipanti durante la processione.\nIl festival ebbe inizio nel VII secolo, bench\u00e9 le sue origini precise siano incerte. In quel tempo, le catastrofi naturali che si verificano venivano attribuite alle divinit\u00e0 dei Santuari Kamo. Dopo che l'imperatore fece offerte agli dei, i disastri si placarono e la tradizione venne tramandata nelle generazioni. Il nome ufficiale del festival rimane \"Kamo Matsuri\", a causa della sua associazione con i santuari.\nGion Matsuri.\nSecondo gli abitanti di Kyoto, per contrastare l'influsso negativo che gli spiriti maligni riverserebbero sulla citt\u00e0 causando epidemie, carestie, incendi e terremoti, sin dai tempi antichi si celebravano particolari feste di protezione o rituali di purificazione (i cosiddetti \"goryo-e\"). Il primo \"Gion Matsuri\", uno dei pi\u00f9 antichi festival del Giappone, si svolse nel primo periodo Heian per interrompere una serie di devastanti piaghe.\nAnche se inizialmente il festival mantenne il suo significato religioso, gi\u00e0 nel periodo Kamakura (1185-1333) divent\u00f2 occasione per corporazioni e importanti famiglie mercantili di ostentare la propria ricchezza e il proprio gusto artistico. Una delle principali attrazioni, sin dal X secolo, sono i grandi carri allegorici chiamati \"hoko\", accompagnati da musicisti, danze e giochi.\nIl festival viene celebrato al Santuario di Yasaka nel mese di luglio. I due eventi pi\u00f9 importanti sono la \"Yamaboko Junko\", una processione di carri allegorici che si svolge il 17 luglio, e \"Yoiyama\", le serate di festa che precedono la processione.\nHakata Gion Yamakasa.\nL\"'Hakata Gion Yamakasa\" si svolge in estate a Fukuoka ed \u00e8 uno dei pi\u00f9 grandi festival del Giappone. Una delle principali caratteristiche de festival sono gli enormi carri trasportati in spalla da decine di persone, tradizione che attira ogni anno pi\u00f9 di un milione di visitatori. Nel momento pi\u00f9 appassionante della festa, i carri, chiamati \"kakiyamakasa\", vengono trasportati di corsa attraverso un percorso prestabilito lungo cinque chilometri partendo dal Santuario di Kushida fino al centro della citt\u00e0. La gara \u00e8 frenetica e le squadre competono per completare il percorso nel minor tempo possibile.\nDurante il festival \u00e8 possibile ammirare anche un'altra tipologia di carro chiamato \"kazariyama\", alti pi\u00f9 di dieci metri di altezza e dal peso superiore alle due tonnellate. In passato venivano usati per le gare, per\u00f2, con l'introduzione delle linee elettriche nel periodo Meiji, questo divent\u00f2 un problema, e oggi vengono utilizzati solo come semplici carri allegorici.\nJidai Matsuri.\nIl Festival delle ere (\u6642\u4ee3\u796d, Jidai Matsuri) \u00e8 uno dei principali festival di Kyoto insieme con l\u2019Aoi Matsuri ed il Gion Matsuri. Si svolge ogni anno il 22 ottobre, (nel 2019 si \u00e8 tenuto il 26 ottobre).\nAffonda le sue radici nel trasferimento della antica capitale giapponese Heian-ky\u014d a Tokyo durante la Restaurazione Meiji nel 1868. Temendo un declino della citt\u00e0, si decise di commemorare la sua storia istituendo il Jidai Matsuri e con la costruzione del Santuario Heian (\u5e73\u5b89\u795e\u5bae Heian Jing\u016b)\nLa sfilata, parte dal Palazzo Imperiale ed arriva al Santuario Heian, consiste nel trasporto tramite santuari portatili (\"mikoshi\") degli imperatori Kanmu e K\u014dmei, vede la partecipazione di oltre 2000 comparse e l\u2019utilizzo di 12.000 reperti storici. I vari costumi rappresentano le epoche storiche che hanno caratterizzato la storia di Kyoto, partendo dalla restaurazione Meiji per finire con il periodo Heian.\nKanamara Matsuri.\nIl \"Kanamara Matsuri\" \u00e8 il festival della fertilit\u00e0 che si svolge ogni anno a Kawasaki. Il festival trae origine da un'antica storia tradizionale giapponese e viene celebrato la prima domenica di aprile presso il Santuario Wakamiya Hanchimang\u016b. L'attrazione principale del festival \u00e8 la sfilata dei \"mikoshi\" trasportanti un idolo a forma di pene, simbolo del festival. Con il tempo il festival si \u00e8 trasformato, meta di turisti e occasione di commercio caratteristico legato alla forma fallica della divinit\u00e0. Il tono al giorno d'oggi \u00e8 prevalentemente ironico, mentre i fondi raccolti vengono devoluti alla ricerca sull'HIV."}
{"id": "506962", "revid": "1987129", "url": "https://it.wikipedia.org/wiki?curid=506962", "title": "Mitropa", "text": "La Mitropa (dicitura completa Mitteleurop\u00e4ische Schlafwagen und Speisewagen Aktiengesellschaft - ovvero \u00absociet\u00e0 per azioni centroeuropea dei vagoni letto e ristorante\u00bb) \u00e8 una compagnia responsabile della gestione dei vagoni letto e vagoni ristorante in Europa centro-orientale, fondata in Germania il 1\u00ba gennaio 1917 e tuttora operativa in Germania e Svizzera.\nAll'epoca della sua costituzione era operativa in Germania, Austria, Svizzera, Danimarca, Paesi Bassi, Ungheria, Polonia.\nDopo la fine della prima guerra mondiale, Mitropa fu l'unica compagnia ad operare in Germania ed Austria dato che a questi territori furono negati i servizi della CIWL, con la variazione del percorso di molti treni, tra cui l'Orient Express.\nIl 15 maggio 1928 inaugur\u00f2, con proprio materiale rotabile, uno dei treni pi\u00f9 famosi che la storia ferroviaria ricordi: il Rheingold.\nDopo la seconda guerra mondiale oper\u00f2 solo nella Repubblica Democratica Tedesca.\nRivale della CIWL responsabile degli stessi servizi in Europa occidentale, Asia e Africa.\nLe vetture letto e ristorante della Mitropa erano caratterizzate da livrea rossa con filetti oro."}
{"id": "506964", "revid": "7082", "url": "https://it.wikipedia.org/wiki?curid=506964", "title": "Radio Astronomia", "text": ""}
{"id": "506965", "revid": "7082", "url": "https://it.wikipedia.org/wiki?curid=506965", "title": "Radio astronomia", "text": ""}
{"id": "506966", "revid": "73537", "url": "https://it.wikipedia.org/wiki?curid=506966", "title": "Macroregione", "text": ""}
{"id": "506967", "revid": "3871", "url": "https://it.wikipedia.org/wiki?curid=506967", "title": "Mansur Ojjeh", "text": ""}
{"id": "506969", "revid": "6340", "url": "https://it.wikipedia.org/wiki?curid=506969", "title": "Hodhr", "text": ""}
{"id": "506973", "revid": "339392", "url": "https://it.wikipedia.org/wiki?curid=506973", "title": "Quoziente di intelligenza", "text": ""}
{"id": "506974", "revid": "729019", "url": "https://it.wikipedia.org/wiki?curid=506974", "title": "Mikoyan-Gurevich MiG-1", "text": "Il Mikoyan-Gurevich MiG-1 (in caratteri cirillici \u041c\u0438\u043a\u043e\u044f\u043d\u0430 \u0438 \u0413\u0443\u0440\u0435\u0432\u0438\u0447\u0430 \u041c\u0438\u0413-1) era un caccia monomotore ad ala bassa progettato dall'OKB 155 diretto congiuntamente da Art\u00ebm Ivanovi\u010d Mikojan e Michail Iosifovi\u010d Gurevi\u010d e sviluppato in Unione Sovietica negli anni quaranta.\nImpiegato negli anni successivi dalla Voenno-vozdu\u0161nye sily (V-VS), l'Aeronautica militare dell'Unione Sovietica, venne utilizzato durante la seconda guerra mondiale progressivamente sostituito da modelli pi\u00f9 moderni tra i quali il suo diretto sviluppo MiG-3.\nStoria del progetto.\nLe prime tracce del progetto che port\u00f2 alla realizzazione del MiG-1 risalgono ai primi mesi del 1939 quando Nikolaj Nikolaevi\u010d Polikarpov, a capo dell'omonimo OKB, mise mano all'\u00abAereo Ch\u00bb: si trattava di un aereo da caccia ad elevate prestazioni da realizzare intorno al motore V12 Mikulin AM-37. Qualche mese dopo, mentre Polikarpov era impegnato con una delegazione statale in una visita di lavoro in Germania, fu deciso che una parte dei tecnici facenti parte del suo OKB sarebbero stati destinati al Dipartimento Sperimentale di Design costituito presso l'impianto industriale Numero 1 . A capo del nuovo ufficio fu messo Art\u00ebm Mikojan e del gruppo faceva parte anche Michail Gurevi\u010d che coordinava i lavori preliminari relativi all'\u00abAereo Ch\u00bb; il primo lavoro assegnato alla nuova struttura fu proprio lo sviluppo dell'\u00abAereo Ch\u00bb che nel frattempo aveva assunto la codifica aziendale \u00abI-61\u00bb e al quale la V-VS aveva attribuito la designazione \u00abI-200\u00bb.\nDal punto di vista tecnico occorre rimarcare che, stanti gli iniziali problemi che afflissero lo sviluppo del motore AM-37, gi\u00e0 dalla met\u00e0 del 1939, fu scelto di equipaggiare il nuovo caccia con il precedente Mikulin AM-35A leggermente meno potente ma al momento maggiormente affidabile.\nErano gli ultimi giorni di gennaio del 1940 e al gruppo di lavoro di Mikojan fu assegnata una scadenza proibitiva: l'I-200 avrebbe dovuto al pi\u00f9 presto lasciare i fogli da disegno per essere messo in produzione nel mese di marzo, epoca per la quale non era ancora nemmeno previsto il primo volo del prototipo. La difficolt\u00e0 del compito assegnato emergeva dal confronto con altri OKB al lavoro per lo stesso scopo: il \u00ab115\u00bb di Aleksandr Sergeevi\u010d Jakovlev stava lavorando all'I-26 gi\u00e0 da sei mesi mentre il \u00ab301\u00bb, guidato da Sem\u00ebn Alekseevi\u010d Lavo\u010dkin, era ormai pronto a far volare il prototipo del suo I-21. Per di pi\u00f9 il timore di un coinvolgimento sovietico nel conflitto recentemente scoppiato, si faceva ogni giorno pi\u00f9 concreto. In questo contesto, a rimarcare l'importanza del lavoro affidato, le autorit\u00e0 statali decisero di conferire lo status di OKB anche al gruppo di Mikojan, assegnandogli ufficialmente il numero \u00ab155\u00bb; nell'occasione Mikojan, per la stima ed il rispetto che nutriva verso il collega e amico pi\u00f9 anziano di lui, chiese che il cognome di Michail Gurevi\u010d fosse collegato al proprio nella denominazione ufficiale dell'OKB.\nGrazie al lavoro frenetico di tutti i componenti del gruppo di lavoro, il prototipo fu in grado di rullare sulla pista di volo all'esterno dell'impianto produttivo il 30 marzo e si stacc\u00f2 dal suolo per il primo volo il giorno 5 aprile del 1940; poco meno di otto settimane dopo, il 24 maggio del 1940, l'aereo si sarebbe guadagnato il primato di velocit\u00e0 per un velivolo sovietico sfrecciando a circa nel cielo di Mosca.\nLe prestazioni del velivolo, unite alla pressante volont\u00e0 di Iosif Stalin di dotare la propria aviazione di un velivolo moderno, condussero le autorit\u00e0 statali a emettere un ordine di produzione il giorno 25 maggio, tra lo stupore preoccupato di tutto lo staff dell'OKB, timoroso di andare verso un clamoroso insuccesso: l'aereo era infatti ben lontano dall'essere pronto per l'impiego nei reparti, condizionato in particolare da problemi di stabilit\u00e0 (longitudinale e laterale) e carenza di armamento.\nLe prove di volo con i prototipi dell'I-200 furono condotte ad un ritmo straordinario e fu presa la decisione di proseguire con il programma di produzione di pari passo con lo svolgimento di prove di aerodinamica da svolgersi nella nuova galleria del vento dello TsAGI; fu quindi confermato un ordine di produzione per 100 esemplari con la designazione MiG-1 (anche se c'\u00e8 chi indica che la designazione sia stata ufficialmente attribuita solo retroattivamente, il 6 gennaio 1941), le cui consegne ebbero presto inizio tanto che i primi 20 velivoli furono a disposizione della V-VS entro la fine del 1940 e l'intera produzione fu completata entro il 5 dicembre.\nSviluppo.\nI primi esemplari presi in carico dalla V-VS, nel settembre del 1940, furono assegnati al 146 IAP la cui base era presso la citt\u00e0 di Eupatoria; si trattava di macchine sostanzialmente invariate rispetto ai prototipi, ancora prive delle modifiche raccomandate dai tecnici dell'Istituto di Ricerca Scientifica della V-VS. L'impatto con il nuovo aereo sui piloti del reparto, abituati ad aerei molto diversi come l'I-16, suscit\u00f2 commenti che variavano tra l'apprezzamento per le prestazioni velocistiche e la critica verso la scarsa maneggevolezza; i contrattempi durante i voli di acclimatamento non furono rari, portando anche ad almeno due incidenti (di cui uno con esito fatale per il pilota) che causarono la distruzione dei velivoli.\nNel frattempo la produzione proseguiva, ma in condizioni piuttosto confusionarie: modifiche non apportate e standard produttivi non rispettati portarono all'intervento del Commissariato del popolo per l'industria aeronautica che dispose l'aggiornamento del progetto e l'adeguamento del processo produttivo. Il modello, aggiornato secondo le risultanze emerse nel corso delle diverse prove, fu messo in produzione a partire dal 101\u00ba esemplare uscito dalle linee di montaggio e denominato MiG-3.\nTecnica.\nCellula.\nConsapevoli della carenza di duralluminio e acciai speciali i progettisti realizzarono il MiG-1 utilizzando una combinazione di metallo e legno, tipica per l'epoca in Unione Sovietica. Nello specifico la parte anteriore e centrale della fusoliera e la sezione centrale dell'ala erano realizzate in tubi d'acciaio di sezione ovale; a prua la struttura sosteneva il motore. Il rivestimento era realizzato con pannelli di duralluminio, fissati alla struttura mediante chiusure rapide \"Dzus\", particolarmente accurati dal punto di vista aerodinamico nella parte che ricopriva il propulsore. La sezione posteriore della fusoliera era costituita da una semi-monoscocca in legno che integrava anche la deriva ed era rivestita interamente in bachelite.\nL'abitacolo era disposto nella sezione centrale della fusoliera e terminava, all'altezza del bordo d'uscita dell'ala, raccordandosi con la parte posteriore; in questo modo il pilota veniva a trovarsi in corrispondenza dell'ala e la sua visuale verso il basso (in particolare nel corso delle manovre di decollo ed atterraggio) risultava ridotta. Il cupolino dei primi otto esemplari di serie era realizzato in polimetilmetacrilato incernierato a destra; dal nono esemplare in poi, si seguirono le indicazioni dei piloti realizzando un sistema di scorrimento all'indietro della parte centrale, con la parte anteriore che rimaneva fissa.\nLa sezione esterna dell'ala era realizzata con struttura in legno e compensato, con rivestimento in compensato e bachelite; presentava diedro positivo di 5\u00b0 ed era dotata di ipersostentatori, realizzati in duralluminio con rivestimento in tela ed attuati per mezzo di un sistema pneumatico. In coda i piani orizzontali erano realizzati in duralluminio con rivestimento lavorante mentre il timone era rivestito in tela nella parte superiore e in metallo in quella inferiore.\nIl carrello d'atterraggio era di tipo classico e retrattile: le gambe degli elementi principali erano incernierate al termine della parte metallica della struttura alare e si ritraevano verso l'interno, annegate completamente nello spessore dell'ala. Al posteriore il ruotino era anch'esso retrattile e sterzante.\nMotore.\nIl MiG-1, cos\u00ec come i prototipi I-200, fu equipaggiato con il motore Mikulin AM-35A (talvolta indicato pi\u00f9 semplicemente come M-35): si trattava di un 12 cilindri a V di 60\u00b0 raffreddato a liquido progettato dall'OKB 34 diretto da Aleksandr Aleksandrovi\u010d Mikulin; era uno dei motori realizzati da Mikulin partendo dal motore tedesco BMW VI.\nIn particolare l'AM-35A era dotato di compressore a singolo stadio ed era in grado di sviluppare la potenza di (che potevano crescere fino a al momento del decollo o per breve periodo in combattimento).\nL'impianto di raffreddamento era basato sull'impiego di glicole etilenico, senza pressurizzazione; il radiatore era disposto al di sotto della cabina di pilotaggio con luce del condotto in uscita controllata dal pilota. Erano inoltre presenti due radiatori per l'olio motore, collocati in prossimit\u00e0 delle radici alari e facilmente identificabili per la presenza delle prese d'aria.\nL'elica era metallica, tripala, a passo variabile e velocit\u00e0 costante.\nArmamento.\nIl MiG-1 era armato con due mitragliatrici ShKAS calibro 7,62\u00a0mm (ciascuna dotata di 375 proiettili) e una mitragliatrice Berezin UBS calibro 12,7\u00a0mm (con dotazione di 300 proiettili). Poich\u00e9 il motore AM-35 non era stato realizzato per potervi alloggiare un cannone sparante attraverso il mozzo dell'elica, si dovette ricorrere ad armi di minor calibro, che furono sistemate al di sopra dell'unit\u00e0 motrice; ci\u00f2 fu considerato uno dei principali difetti dei primi caccia MiG.\nNella sezione esterna delle semiali era presente una rastrelliera per l'aggancio di bombe, in grado di supportare l'impiego di ordigni FAB-50 o FAB-100, rispettivamente da 50 o 100\u00a0kg.\nImpiego operativo.\nEquipaggiato con motore dotato di compressore, il MiG-1 era, almeno inizialmente, destinato a compiti di intercettazione alle quote operative pi\u00f9 elevate ma scontava la sua ridotta autonomia annoverata tra i difetti rilevati nel corso delle prove di volo (e che sarebbero stati affrontati solamente con l'avvio della produzione del MiG-3).\nMentre il numero di esemplari di MiG-1 prodotti \u00e8 noto, la maggior parte delle fonti reperite non fornisce particolari indicazioni circa lo loro assegnazione ai reparti o il numero di velivoli in forza alla PVO al momento dell'invasione tedesca dei territori sovietici; per altro la maggior parte degli aerei da caccia in forza alla V-VS era costituita da biplani I-15, I-15bis (o I-152) e I-153 e dai pi\u00f9 recenti monoplani I-16. Solamente in un caso si riporta che 89 esemplari risultavano consegnati al 31 IAP (appartenente al Distretto Difesa del Baltico) e al 41 IAP (Distretto Difesa Occidentale).\nInevitabilmente anche i MiG-1 subirono considerevoli perdite a partire dalle prime ore del 22 giugno del 1941, posto che nel primo giorno di guerra aerei sovietici andarono distrutti, due terzi dei quali al suolo. Risulta sorprendente che uno di questi aerei sia sopravvissuto fino al 1944, anno in cui risulta radiato dai reparti della V-VS."}
{"id": "506975", "revid": "228587", "url": "https://it.wikipedia.org/wiki?curid=506975", "title": "Paul Di Filippo", "text": "\u00c8 inoltre un critico per quasi tutte le pi\u00f9 grandi riviste del campo, come \"Asimov's Science Fiction\", \"The Magazine of Fantasy and Science Fiction\", \"Science Fiction Eye\", \"The New York Review of Science Fiction\", \"Interzone\" e \"Nova Express\".\nOpere.\nRomanzi.\nSerie di \"Will Keats\".\nCome Philip Lawson, con Michael Bishop"}
{"id": "506976", "revid": "6066", "url": "https://it.wikipedia.org/wiki?curid=506976", "title": "Fratello di Ges\u00f9", "text": ""}
{"id": "506977", "revid": "158913", "url": "https://it.wikipedia.org/wiki?curid=506977", "title": "Nicolaismo", "text": "Con il termine nicolaismo si indicano due distinte correnti all\u2019interno del cristianesimo, comparse in epoche diverse e senza legami reciproci, l\u2019una in et\u00e0 antica e l\u2019altra nel Medioevo.\nOrigine del nome.\nSecondo sant'Ireneo di Lione, il nome deriva da Nicola di Antiochia, uno dei primi sette diaconi della Chiesa di Gerusalemme, eletti dal gruppo dei discepoli e a cui gli apostoli imposero le mani (Atti degli Apostoli ).\nEusebio di Cesarea ne discute nella \"Storia Ecclesiastica\", III, 29.\nAntichit\u00e0.\nLa setta dei nicolaiti, di tendenza gnostica, nacque agli albori del cristianesimo e la sua diffusione fu tale che le valse anche alcune citazioni nell'Apocalisse di Giovanni:\nInoltre, l'intera quarta lettera dell'Apocalisse () \u00e8 dedicata alla profetessa Gezabele di Tiatira, probabilmente nicolaita, che seduceva i cristiani inducendoli alla fornicazione ed a mangiare carni consacrate agli idoli.\nLa dottrina nicolaita non ammetteva la divinit\u00e0 di Cristo e, pertanto, mancando di pratiche pubbliche, conduceva ad un'interiorizzazione della fede. Ireneo, Tertulliano e Agostino le attribuirono tendenze immorali e di carattere prettamente gnostico accusandola di idolatria e libertinismo. Tale condotta deriva dalla distinzione che i suoi adepti operavano tra il vero Dio inconoscibile e il Dio ebraico Yahweh (anche noto come Yaldabaoth, Samael, e Demiurgo), fondamentalmente dipinto come malvagio, cosicch\u00e9 disprezzavano le sue leggi e l'universo materiale da lui creato per imprigionare le anime degli uomini. Secondo Eusebio di Cesarea (\"Storia Eclesiastica\", III, 29) lo stesso Nicola di Antiochia, rimproverato di essere troppo attaccato alla moglie, la offr\u00ec a un altro per dimostrare di voler servire solo il vero Dio. Per\u00f2, per Clemente Alessandrino, i nicolaiti avrebbero erroneamente interpretato la frase del diacono Nicola \"bisogna trascurare la carne\" e sarebbero erroneamente considerati suoi seguaci.\nMedioevo.\nIl termine nicolaismo torn\u00f2 in auge nel Medioevo, per indicare la presenza nel clero di preti sposati o concubinari. L'uso di questo termine sembra sia stato originato dalla convinzione che gli appartenenti alla setta dei nicolaiti, quasi un millennio prima, usassero prendere parte a riti sessuali di carattere orgiastico. \nContro il nicolaismo medievale, alquanto diffuso all'epoca, si scagli\u00f2 il movimento dei patarini, che identificavano anche il clero sposato semplicemente come una forma di concubinato.\nLo scontro sanguinoso tra patarini e nicolaiti (normalmente si trattava di chierici conservatori che intendevano preservare la tradizione locale) interess\u00f2 soprattutto la Chiesa ambrosiana (dove - a differenza di gran parte dell'Europa occidentale - l'uso di scegliere i preti anche tra gli uomini sposati si era conservato) e tutta la Lombardia nell'XI e XII secolo. Nel concilio, convocato a Pavia dal Papa Benedetto VIII e dall'imperatore Enrico II nel 1022, vennero prese dure misure per reprimere il nicolaismo."}
{"id": "506984", "revid": "1543377", "url": "https://it.wikipedia.org/wiki?curid=506984", "title": "Superficie di Titano", "text": "La missione \"Cassini\" ha rilevato che la superficie di Titano \u00e8 relativamente liscia: le poche formazioni simili a crateri da impatto sembra siano state riempite, forse da piogge di idrocarburi o vulcani. L'area attualmente mappata non sembra presentare variazioni in altezza pi\u00f9 alte di 50 metri; tuttavia l'altimetria radar ha coperto al momento solo parte della regione polare Nord. \nOrografia.\nLa superficie di Titano \u00e8 segnata da vaste regioni di terreno chiaro e scuro, inclusa un'area grande come l'Australia identificata dalle immagini all'infrarosso provenienti dal \"Telescopio spaziale Hubble\" e dalla sonda \"Cassini\". Questa regione \u00e8 stata chiamata \"Xanadu\" ed \u00e8 relativamente elevata. Ci sono altre zone scure presenti su Titano, osservate dal suolo e dalla sonda \"Cassini\". Si ipotizza che possano essere mari di metano o etano, ma altre osservazioni sembrano indicare altre ipotesi (vedere sotto). Inoltre sono state individuate alcuni segni lineari misteriosi, che potrebbero indicare attivit\u00e0 tettoniche, e regioni con materiale chiaro intersecate da lineamenti scuri.\nPer studiare e comprendere meglio la struttura della superficie, la sonda \"Cassini\" sta attualmente usando un altimetro radar e il \"syntetic aperture radar imaging\" per mappare porzioni di Titano durante i fly-by ravvicinati. Le prime immagini hanno rivelato una geologia varia e complessa con aree lisce e altre ruvide. Alcune strutture sembrano derivate da fenomeni di criovulcanismo, da cui potrebbero eruttare acqua e ammoniaca e striature che sembrano causate da particelle soffiate dal vento.\nI dati del \"Syntetic Aperture Radar\" raccolti durante un fly-by il 15 febbraio 2005 hanno mostrato caratteristiche superficiali ancora pi\u00f9 interessanti, tra cui un bacino da impatto largo 440\u00a0km (visto dalla Stazione Spaziale Internazionale come una regione con zone concentriche chiare e scure), un cratere pi\u00f9 piccolo di circa 60\u00a0km che presenta un fondo piatto e regioni con linee chiare e scure quasi parallele che potrebbero essere dune formate da sabbia ricca di ghiaccio o idrocarburi.\nLa \"sonda Huygens\" atterr\u00f2 nella vasta pianura chiamata \"Shangri-La\" vicino ad una regione chiara chiamata \"Adiri\" e fotograf\u00f2 colline chiare con 'fiumi' scuri che erano diretti verso una pianura scura. Attualmente si ritiene che queste colline (dette anche altopiani) siano composte principalmente di ghiaccio d'acqua. Si ipotizza inoltre che siano possibili piogge di composti organici di colore scuro, che vengono creati nell'alta atmosfera dalla radiazione ultravioletta del sole. Una volta sulla superficie, sarebbero \"lavati\" via dalle colline da piogge di metano e si depositerebbero in tempi lunghissimi sulle pianure.\nLiquidi su Titano.\nQuando la sonda \"Cassini\" arriv\u00f2 nel sistema di Saturno, si sperava di poter rilevare laghi oppure oceani liquidi tramite il riflesso della luce del sole, ma non venne osservato un tale fenomeno.\nLe scoperte della sonda Huygens atterrata su Titano il 14 gennaio 2005 non comprendono aree liquide, anche se forniscono forti indizi di presenza di liquidi nel passato recente. Le immagini mostrano colline chiare segnate da canali scuri (chiamati flumina), che sfociano in una vasta regione scura e piatta. \u00c8 stato ipotizzato che queste regioni scure possano essere laghi di sostanze fluide o catramose. Tuttavia, la sonda \u00e8 atterrata in una zona scura, che \u00e8 risultata solida.\nNon sono presenti tracce evidenti di liquidi nel sito di atterraggio. Un penetrometro ha studiato la composizione della superficie quando la sonda ha effettuato l'atterraggio, e si pens\u00f2 inizialmente che la consistenza del terreno fosse simile a sabbia, argilla umida o forse cr\u00e8me br\u00fbl\u00e9e (ovvero una crosta dura che ricopre un materiale liquido). Tuttavia, analisi successive suggerirono che le letture dei dati fossero state causate dalla sonda che avrebbe spostato grossi ciottoli mentre atterrava e che la superficie assomiglierebbe maggiormente ad una \"sabbia\" costituita da granelli di ghiaccio. Le immagini riprese dopo l'atterraggio mostrano una pianura coperta di sassi arrotondati, i quali potrebbero essere costituiti da ghiaccio d'acqua, che potrebbero aver subito l'azione di qualche fluido.\nL'assenza di conferme sulla presenza di laghi su Titano port\u00f2 alcuni scienziati alla conclusione che molte caratteristiche della luna potessero essere state causate da criovulcanismo, piuttosto che dallo scorrimento di liquidi. Tuttavia, \u00e8 stato anche ipotizzato che la sonda sia atterrata durante una stagione secca, quando i laghi creati da forti piogge di metano potrebbero essere evaporati. Il periodo che trascorre tra i periodi di pioggia \u00e8 sconosciuto e il piccolo sito di atterraggio esaminato non \u00e8 sufficiente per effettuare valutazioni globali.\nDue recenti sviluppi hanno, tuttavia, dato vita all'ipotesi di laghi nel polo Sud, dove sono stati osservati raggruppamenti di nuvole. Una enigmatica zona scura al polo, detta Ontario Lacus potrebbe essere un lago creato dalle precipitazioni provenienti dalle nuvole. Una possibile linea costiera \u00e8 stata individuata al polo attraverso le immagini radar, ma queste rilevazioni sono attualmente incerte.\nLe analisi dei dati raccolti dalla sonda Cassini hanno permesso di concludere che l\"'Ontario Lacus\" \u00e8 costituito da etano, presente in soluzione liquida assieme a metano e altri idrocarburi. Questa scoperta conferma la teoria che sul satellite di Saturno sia presente un ciclo idrologico basato sul metano, analogo a quello terrestre basato sull'acqua. Sono state infatti trovate delle prove consistenti di fenomeni di evaporazione, piogge e canali naturali scavati da fluidi.\nRecenti analisi dei dati raccolti dallo spettrometro VIMS (\"Visual and Infrared Mapping Spectrometer\") a bordo di Cassini, presentate il 12 ottobre 2008 in occasione del 40\u00ba incontro annuale della Divisione per le scienze planetarie (\"Division for Planetary Sciences\") dell'\"American Astronomical Society\", hanno rivelato la presenza di un sottile strato di metano liquido, profondo meno di un millimetro, in corrispondenza delle zone scure presenti nelle regioni equatoriali del pianeta. Queste regioni potrebbero quindi essere acquitrini, piuttosto che laghi. Un'alternativa \u00e8 che, nonostante la maggiore profondit\u00e0 dei laghi, la luce solare non riesca a prenetrarli e che quindi lo strumento non riesca a rilevarne la profondit\u00e0. Resta valida la possibilit\u00e0 che laghi pi\u00f9 profondi siano presenti in corrispondenza del polo nord di Titano.\nDune di sabbia.\nLe dune di sabbia potrebbero esser state create dai venti generati dalle forze di marea provocate da Saturno nell'atmosfera di Titano, circa 400 volte pi\u00f9 forti di quelle della Luna sulla Terra.\nQuesti venti creano dune in lunghe linee parallele, che si interrompono attorno alle montagne, dove la direzione del vento viene deviata.\nLa sabbia potrebbe essere formata quando il metano liquido piovuto ha eroso le rocce di ghiaccio, forse sotto forma di alluvioni istantanee. In alternativa, la sabbia potrebbe provenire da solidi organici prodotti dalle reazioni fotochimiche nell'atmosfera.\nCaratteristiche del sito di atterraggio.\n\"Huygens\" atterr\u00f2 in una pianura di colore scuro coperta di piccole rocce e ciottoli, composti di ghiaccio d'acqua.\nLe due rocce appena sotto il centro dell'immagine sulla destra sono pi\u00f9 piccole di quanto appaiano: quella a sinistra misura circa 15 cm, e quella al centro misura 4 cm. Sono posizionate ad una distanza di 85 cm dalla sonda. Ci sono prove di erosione alla base delle rocce, che potrebbero indicare una qualche attivit\u00e0 fluviale. La superficie si \u00e8 rivelata pi\u00f9 scura delle previsioni, consistente di un misto di ghiaccio d'acqua e idrocarburi. Si pensa che il suolo visibile nelle immagini sia stato formato dalle precipitazioni di idrocarburi."}
{"id": "506985", "revid": "767487", "url": "https://it.wikipedia.org/wiki?curid=506985", "title": "Johann Christoph Friedrich Klug", "text": "\u00c8 stato professore di medicina e di entomologia presso l'Universit\u00e0 di Berlino, nonch\u00e9 direttore dell'Orto botanico di Berlino.\nNella sua opera \"Symbol\u00e6 Physic\u00e6\" (Berlino, 1829-1845) ha descritto numerose specie di farfalle dell'Egitto e dell'Arabia, ma il suo lavoro si svilupp\u00f2 principalmente nell'ambito dei Coleotteri e degli Imenotteri."}
{"id": "506988", "revid": "78273", "url": "https://it.wikipedia.org/wiki?curid=506988", "title": "Artyom Mikoyan", "text": ""}
{"id": "506989", "revid": "22475", "url": "https://it.wikipedia.org/wiki?curid=506989", "title": "Huginn e Muninn", "text": "Huginn e Muninn sono due corvi presenti nella mitologia norrena, associati al dio Odino. Huginn e Muninn viaggiano per il mondo portando notizie e informazioni al loro padrone. Odino li fa uscire all'alba per raccogliere informazioni e ritornano alla sera, siedono sulle spalle del dio e gli sussurrano le notizie nelle orecchie. \u00c8 da questi corvi che deriva il kenning \"dio-corvo\" che rappresenta Odino.\nEntrambi i nomi dei corvi derivano dal norreno, Huginn significa \"pensiero\" mentre Muninn \"memoria\".\nCos\u00ec \u00e8 detto nel poema eddico Gr\u00edmnism\u00e1l, al XX canto:"}
{"id": "506990", "revid": "92723", "url": "https://it.wikipedia.org/wiki?curid=506990", "title": "San Pietro d'Arbues", "text": ""}
{"id": "506998", "revid": "1544559", "url": "https://it.wikipedia.org/wiki?curid=506998", "title": "Tiff Needell", "text": "Carriera.\nPrese parte al Gran Premio del Belgio 1980 alla guida di una Ensign sostituendo Clay Regazzoni. Nel successivo Gran Premio di Monaco non riusc\u00ec a qualificarsi.\nIntraprese quindi una carriera nell'\"endurance\", partecipando al Campionato del Mondo Sport Prototipi e a diverse edizioni della 24 Ore di Le Mans guidando varie vetture, ma \u00e8 con la Porsche 962 che ottiene il suo miglior risultato, un 3\u00ba posto assoluto nella 24 Ore di Le Mans 1990. Disput\u00f2 poi 2 stagioni nel British Touring Car Championship guidando per la Nissan, prima di ritornare sulle vetture sport nel 1995, guidando una Porsche alla 24 Ore di Daytona e la Jaguar XJ220 a Le Mans. In seguito guid\u00f2 la Lister Storm per 3 anni. Nel 1998 termin\u00f2 al 2\u00ba posto il campionato britannico Gran Turismo GT1.\nDopo la carriera sulle piste \u00e8 ora conduttore del programma automobilistico \"Fifth Gear\" (in passato anche del vecchio format di \"Top Gear\") in onda sull'emittente inglese Channel Five e su Discovery Channel.\nHa inoltre partecipato alla \"Ferrari Panamerican 20,000\" alla guida di una Ferrari 599 GTB Fiorano."}
{"id": "507000", "revid": "119352865", "url": "https://it.wikipedia.org/wiki?curid=507000", "title": "CMX (fumetto)", "text": "CMX \u00e8 un marchio editoriale della casa editrice statunitense di fumetti DC Comics. Si occupa della pubblicazione di manga.\nControversie.\nAl tempo dell'uscita di \"Tenjho Tenge\", fu evidente che stava per essere pubblicato sia censurato nei suoi contenuti sia cambiato graficamente per raggiungere una fetta pi\u00f9 larga di pubblico. La \"CMX\" annunci\u00f2 che tali cambiamenti erano stati fatti con l'approvazione dell'autore, Oh! Great. Quando il manga venne pubblicato, fu cambiato tanto drasticamente che venne eliminato persino un nodo fondamentale della storia, che avrebbe avuto ripercussioni nei numeri successivi. Questo caus\u00f2 una reazione violenta da parte dei lettori. La \"CMX\" fino a febbraio 2006 non ha ancora rivelato i piani futuri per \"Tenjho Tenge\", n\u00e9 ha commentato le reazioni dei \"fan\".\nAltri titoli (come \"Sword of the Dark Ones\" e \"Testarotho\") non sono stati invece censurati nonostante fossero manga dal contenuto maturo."}
{"id": "507002", "revid": "110157", "url": "https://it.wikipedia.org/wiki?curid=507002", "title": "Organizzazione europea dei brevetti", "text": "L'organizzazione europea dei brevetti (in lingua inglese, European Patent Organisation, EPO o EPOrg, per distinguerla dall'Ufficio europeo dei brevetti, il principale organo dell'organizzazione) \u00e8 un'organizzazione pubblica internazionale creata dalla Convenzione europea dei brevetti. L'Organizzazione europea dei brevetti ha sede a Monaco di Baviera, in Germania.\nCompito dell'Organizzazione europea dei brevetti \u00e8 quello di rilasciare brevetti europei. Nonostante quello che il nome sembra suggerire, questi non sono brevetti della Comunit\u00e0 economica europea n\u00e9 brevetti validi in tutta Europa. La Convenzione europea dei brevetti, sulla quale si basa l'Organizzazione europea dei brevetti, offre una singola procedura che termina, tuttavia, non nel rilascio di un singolo brevetto, bens\u00ec in un \"pacchetto\" di brevetti nazionali.\nOrgani.\nL'Organizzazione europea dei brevetti \u00e8 formata da due organi: l'Ufficio europeo dei brevetti, che opera come organo esecutivo, e il Consiglio d'amministrazione, che funge da supervisore e, in minima parte, da organo legislativo. Il vero potere legislativo e il diritto di revisionare la Convenzione europea dei brevetti sono esercitati dagli stessi Stati contraenti in occasione della riunione della Conferenza dei ministri, che si riunisce almeno ogni cinque anni per esaminare le questioni inerenti all'organizzazione e al sistema di brevetto europeo.\nInoltre, alle Commissioni di ricorso, che non costituiscono organi indipendenti dell'Organizzazione ma fanno parte dell'Ufficio europeo dei brevetti, \u00e8 affidato il potere giudiziario. L'Organizzazione europea dei brevetti, pertanto, \u00e8 un'organizzazione internazionale modellata sulla forma degli stati moderni, basata sulla separazione dei poteri.\nUfficio europeo dei brevetti.\nL'Ufficio europeo dei brevetti (EPO o EPOff) esamina e concede i brevetti europei sulla base della Convenzione sul brevetto europeo. La sua sede operativa \u00e8 dislocata a Monaco di Baviera, e possiede anche distaccamenti a Rijswijk (sobborgo de L'Aia, nei Paesi Bassi), a Berlino, a Vienna, oltre che un ufficio per le pubbliche relazioni con sede a Bruxelles.\nConsiglio d'amministrazione.\nIl Consiglio d'amministrazione \u00e8 formato dai membri degli Stati contraenti e ha il compito di supervisionare il lavoro dell'Ufficio europeo dei brevetti, ratificando il budget e approvando le azioni del presidente dell'Ufficio. Il Consiglio si occupa inoltre di emendare alcune clausole degli articoli della Convenzione sul brevetto europeo. Il 29 giugno 2010 Jesper Kongstad \u00e8 stato eletto presidente del Consiglio d'amministrazione e il 1\u00ba luglio 2010 ha iniziato il suo mandato triennale.\nStati contraenti e stati di estensione.\nL'Organizzazione europea dei brevetti conta, ad aprile 2012, 38 Stati membri.\nOltre a questi, ci sono alcuni paesi definiti \"stati d'estensione\" che pur non appartenendo agli Stati contraenti, hanno firmato accordi che possono estendere su richiesta la protezione dell'EPO in merito ai brevetti.\nDi seguito, gli attuali stati di estensione: , ."}
{"id": "507003", "revid": "1516566", "url": "https://it.wikipedia.org/wiki?curid=507003", "title": "Ghibli", "text": ""}
{"id": "507005", "revid": "35273582", "url": "https://it.wikipedia.org/wiki?curid=507005", "title": "Boiano", "text": ""}
{"id": "507012", "revid": "228587", "url": "https://it.wikipedia.org/wiki?curid=507012", "title": "Rione San Secondo", "text": "Il rione San Secondo \u00e8 uno dei rioni che partecipa al palio di Asti. \u00c8 situato nel cuore della citt\u00e0, e prende il nome dal suo patrono.\nLa nascita.\nIl quartiere nasce nel periodo longobardo, nella zona est della citt\u00e0 di Asti, appena fuori dalle fortificazioni romane, sul lato sud della strada Reale (via Maestra), intorno alla prima chiesa di San Secondo.\nIn questo luogo Gundoaldo, fratello della regina Teodolinda, colloc\u00f2 la propria corte ed il presidio militare.\nLa zona posteriore della collegiata \u00e8 infatti risultata dagli ultimi scavi archeologici, un'area cimiteriale ricca di resti umani con preponderanza del ceppo celtico.\nQuesto ci fa capire come l'insediamento longobardo in Asti avvenne in modo non traumatico, nel pieno rispetto della citt\u00e0, al punto tale da collocare il proprio centro di potere fuori le mura.\nIl nucleo abitativo comprendeva le dimore delle nuove famiglie astigiane marcatali, che cominciavano ad emergere nella societ\u00e0 astese con i primi commerci in Francia e nelle Fiandre, in contrapposizione ai vecchi feudatari latifondisti della citt\u00e0 \u201cromana\u201d.\nLa nuova chiesa.\nIl vescovo Brunigo trasfer\u00ec momentaneamente le reliquie del patrono nella cattedrale ed eresse una nuova chiesa all'interno della cinta muraria, in seguito, il suo successore Pietro I, ottenne dall'Imperatore Ottone I di Sassonia, il diritto per i mercanti astigiani di svolgere liberamente i loro commerci sul territorio imperiale.\nQuesto diede una notevole stimolo economico al nuovo borgo e di conseguenza alla citt\u00e0 di Asti, trasformando la nuova chiesa di San Secondo nella chiesa della borghesia mercatale, in contrapposizione con il polo patrizio-vescovile della cattedrale.\nLo sviluppo.\nNel XIV secolo la chiesa si ampli\u00f2 e modific\u00f2 la propria facciata, mantenendo solamente il grande campanile romanico.\nTutto il quartiere lasci\u00f2 il campo a nuove costruzioni gotiche. Ben presto la piazza di fronte alla collegiata si paviment\u00f2, si coron\u00f2 di portici e stradine che presero il nome delle corporazioni arte-mercatali: cos\u00ec, ancora oggi, abbiamo i portici degli orefici, dei librai, dei cestai, dei drappieri, degli armaioli. Quindi le vie dei pellicciai e dei cappellai.\nLa piazza e la chiesa divennero la sede principale dei riti associativi, commerciali, politici, liturgici e ludici, sostituendo quasi completamente il polo rappresentato dalla cattedrale. Non a caso, l'offerta dei palii per la corsa, la fiera, i festeggiamenti patronali, ruotano attorno alla collegiata.\nNel XVI secolo, le vie si accorparono nelle ventine di Pellicceria, di Doreria, degli Spaderi, di San Giovanni della Fontana (famosa per la chiesa della Confraternita della \u201cpiccola Annunziata\u201d, grande protagonista del palio nel periodo settecentesco).\nAncora oggi il rione \u00e8 il cuore del centro commerciale della citt\u00e0.\nIl ghetto degli Ebrei.\nNel 1723, lo stato Sabaudo istitu\u00ec il ghetto per i numerosi ebrei che gi\u00e0 da alcuni secoli vivevano in zona: nessun ebreo poteva risiedere all'esterno del recinto stabilito. Il ghetto aveva sede nella contrada degli israeliti, gi\u00e0 dei cappellai (oggi via Aliberti) ed in quella di San Bernardino (l'attuale via Ottolenghi), dove tuttora \u00e8 presente la sinagoga del XVIII secolo, con il suo museo, ricco di arredi.\nGli edifici del ghetto sono ancor oggi ben distinguibili; hanno piccoli vani e sono collegate da scale, cortili e passaggi interni. L'esiguit\u00e0 dello spazio edificabile nel ghetto, port\u00f2 gli ebrei a sviluppare le abitazioni in modo sotterraneo e verticale, con numerose sopraelevazioni, riducendo l'area dei cortili.\nLa casa degli \"Artom\" era la prima casa del ghetto, all'imbocco della contrada degli israeliti. Le sue finestre si affacciavano su piazza San Secondo ed il palazzo comunale. La famiglia Artom, rea di possedere le due finestre che si affacciavano \u201cfuori\u201d, sui \u201cgentili\u201d, fu obbligata a far eseguire un affresco raffigurante una \u201csacra conversazione\u201d, dipinta dal pittore G. Aliberti (1662-1740), tra le due finestre, ad indennizzo del \"privilegio\" concesso.\nNel 1791, con l'arrivo dei francesi, gli ebrei furono considerati cittadini liberi a tutti gli effetti, e nel 1797, ad Asti vennero abbattuti i portoni del ghetto. La libert\u00e0 fu di breve durata. Con la Restaurazione (1815) furono ribadite le vecchie restrizioni antiebraiche. La total emancipazione della comunit\u00e0 ebraica avvenne nel 1848 con lo Statuto Albertino. Le famiglie ebraiche pi\u00f9 ricche acquistarono nuove case fuori il vecchio recinto, anche se questo rimase il quartiere degli ebrei poveri e il centro dell'istituzioni comunitarie. Nacque la prima macelleria kasher, ed il primo istituto scolastico ebraico in citt\u00e0 (l'istituto Clava). Nel 1889 la sinagoga venne ristrutturata con l'ampliamento del matroneo e dei finestroni.\nGli ebrei furono cos\u00ec integrati nel tessuto sociale della societ\u00e0 astigiana, fino alla seconda guerra mondiale e alle persecuzioni nazi-fasciste che svuotarono il ghetto deportandone gli abitanti. Solo tre dei trenta deportati fecero ritorno ad Asti (una lapide nel cortile della sinagoga ricorda i nomi dei deportati). Dopo la liberazione, gli ebrei astigiani, ridotti ad un numero esiguo, non hanno pi\u00f9 potuto ricostruire la loro comunit\u00e0 che esiste oggi solo come sezione di quella di Torino.\nLa Confraternita della Piccola Annunziata e la Compagnia di San Secondo.\nLa Confraternita della piccola Annunziata e la Compagnia di san Secondo sono le due principali associazioni del rione, che hanno partecipato nei secoli alla corsa del palio.\nLa Confraternita della piccola Annunziata nel XVII secolo si trasfer\u00ec dal borgo Santa Maria Nuova a causa delle continue guerre con gli spagnoli.\nEdific\u00f2 la nuova chiesa nella ventina di San Giovanni della fontana (l'odierna piazza Medici), di fronte alla torre Troyana.\nI confratelli, chiamati \u201cbattuti blu\u201d, provenivano principalmente dal rione San Secondo, San Silvestro e Santa Maria Nuova.\nLa chiesa venne abbattuta all'inizio del Novecento, per far posto alla fontana dell'Acquedotto (1908).\nLa Compagnia di san Secondo era una associazione nata per la festa ed il culto del martire astigiano, aveva ed ha tuttora una cappella nella Collegiata e ha sempre corso con i colori rosso listati di bianco.\nLo stemma.\nIl rione San Secondo \u00e8 da sempre definito il rione del Santo e si fregia dei simboli e dei colori del Comune di Asti.\nLo stemma \u00e8 ondato di bianco e di rosso con san Secondo raffigurato a cavallo con in mano la citt\u00e0 di Asti al naturale.I rionaioli sono chiamati \u201cgalletti\u201d, perch\u00e9 il gallo \u00e8 simbolo della citt\u00e0 e fin dal XIII secolo \u00e8 ornamento terminale della cupola della chiesa di San Secondo.\nGi\u00e0 i Romani quando dichiaravano guerra, facevano portare dai loro ambasciatori un gallo sulla frontiera nemica, in segno di sfida e di combattimento.Nel medioevo, in araldica questo animale rappresentava arditezza, generosit\u00e0, vigilanza e custodia ardita delle libert\u00e0 comunali.\nLe vittorie al palio.\nLe vittorie della Confraternita dell'Annunziata sono contese sia dal rione San Secondo che dal rione San Silvestro, il primo per l'ubicazione della Confraternita in piazza Medici, contrada di San Giovanni della Fontana, quindi nel rione di San Secondo; il secondo per la numerosa presenza nei confratelli di rionaioli di San Silvestro.\nLo storico Ludovico Vergano asserisce che tra il 1655 ed 1761, la Confraternita vinse ben 39 Palii.\nNel dopoguerra,"}
{"id": "507013", "revid": "1782831", "url": "https://it.wikipedia.org/wiki?curid=507013", "title": "Antichi (Stargate)", "text": "Gli Antichi sono una razza dell'universo fantascientifico di \"Stargate\". Vengono indicati anche come Alterani o Lantiani.\nNella finzione di \"Stargate\", gli Antichi sono stati la prima forma evolutiva dell'umanit\u00e0, la quale grazie a milioni di anni di storia ha potuto evolvere le proprie conoscenze e tecnologie fino a raggiungere un livello di progresso ineguagliato da qualunque altra razza conosciuta. Molti Antichi sono ascesi, divenendo esseri dai poteri sovrannaturali.\nStoria.\nLa fuga degli Alterani.\nSul pianeta Celestis, situato nella Galassia degli Alterani, si evolsero gli Alterani, la prima forma di Umanit\u00e0 dell'universo. Essi progredirono poi per un periodo di tempo imprecisato. Attorno a 50 milioni di anni fa, al loro interno nacque una spaccatura: parte di essi, gli \"Ori\", credeva nell'esistenza di esseri superiori, e in definitiva nella necessit\u00e0 di una fede religiosa; l'altra parte, gli \"Anquietas\", era invece convinta della razionalit\u00e0 del mondo e della validit\u00e0 totale della conoscenza scientifica di esso. Gli Ori divennero cos\u00ec estremisti nella loro visione che tentarono di distruggere gli Anquietas, che dovettero nascondersi per poter sopravvivere e poi lasciarono la loro galassia per non dover sostenere una guerra che non potevano vincere con l'altra fazione. Gli Anquietas verranno chiamati Antichi.\nLa Via Lattea.\nUna volta lasciata la loro galassia d'origine, gli Antichi cercarono altri mondi dove ricominciare a vivere finch\u00e9 non giunsero su un pianeta prospero della Via Lattea (da loro chiamata \"Avalon\"), Dakara. Stanziatisi cos\u00ec nella Via Lattea (tra 50 e 30 milioni di anni fa) costruirono, sulla Terra, Atlantide, uno dei loro primi avamposti, che nei successivi milioni di anni sarebbe stata la loro capitale. In questo periodo costruirono anche diversi ZPM e stabilirono colonie di Proclarush, P3R-272 e Heliopolis, collegati dalla rete di Stargate. Si presume che su Proclarush fu costruita la \"Destiny\".\nLa piaga e l'esodo.\nIn un periodo stimato tra 5 e 10 milioni di anni fa, tra gli Antichi si diffuse, a partire dalla loro nuova capitale in costruzione Vis Uban, una malattia praticamente incurabile che port\u00f2 allo sterminio quasi totale del loro popolo. I pochi sopravvissuti tentarono, per risolvere il problema, di tornare indietro nel tempo su P4X-639, ma il tentativo fall\u00ec cos\u00ec, probabilmente allarmati dal fatto che gli Ori potessero aver trovato la galassia in cui erano andati, fuggirono trasportando la loro antica capitale, Atlantide, su un pianeta della Galassia di Pegaso, non lontana dalla Terra. Prima di abbandonare definitivamente la Via Lattea alcuni Antichi distrussero la vita nella Via Lattea di modo da estirpare totalmente il loro morbo, usando un congegno costruito sul pianeta Dakara; dopodich\u00e9, ricrearono la vita e le basi per una seconda evoluzione nella galassia. Grazie a ci\u00f2 fu possibile lo sviluppo di una seconda evoluzione della specie umana, cio\u00e8 quella terrestre, creata con alcune differenze genetiche rispetto agli Antichi.\nI Lantiani.\nNella galassia di Pegaso i fuggiaschi dalla Via Lattea prosperarono per i successivi milioni di anni creando la vita umana anche in questa galassia e anche i loro futuri rivali, quando un fallimentare esperimento port\u00f2 alla nascita dei Wraith, una specie che si nutre di linfa vitale. In questa galassia furono chiamati, dagli umani che crearono, Lantiani, che deriva da Lantea, il pianeta scelto per far atterrare Atlantide; i Lantiani erano chiamati anche \"avi\".\nLa guerra con i Wraith.\nInizialmente gli Antichi sottovalutarono i Wraith e questo cost\u00f2 loro il dominio della galassia. Sebbene avessero una tecnologia estremamente superiore, erano purtroppo in minoranza numerica. I Wraith in circa 100 anni di guerra li sconfissero su tutti i fronti e li costrinsero a vivere solo su Atlantide, arrivando poi ad assediare la citt\u00e0 stessa. Per anni lo scudo di Atlantide fu l'unica cosa che separava gli Antichi dalla sconfitta totale e dalla morte. Poco prima della loro probabile definitiva sconfitta, fecero credere a tutti i nemici che la citt\u00e0 fosse stata distrutta, inabissandola in realt\u00e0 con gli scudi funzionanti in modo che potesse conservarsi per un lungo tempo. Aprirono un varco con lo Stargate verso la Terra, abbandonando la loro antichissima citt\u00e0 capitale.\nIl tramonto della civilt\u00e0.\nSulla Terra tuttavia non erano pi\u00f9 gli unici abitanti, essendosi nel frattempo evoluti gli umani; inoltre, i Goa'uld stavano lentamente arrivando ad assumere il controllo della Via Lattea. Di conseguenza gli Antichi si divisero: alcuni si mescolarono ai popoli della Terra, impiantando i primi semi di civilt\u00e0 tra gli uomini, altri continuarono a viaggiare e a esplorare attraverso gli Stargate, altri ancora scelsero di ritirarsi in meditazione per ascendere.\nGli Antichi che lasciarono la Terra fondarono l'Alleanza delle quattro grandi razze con Asgard, Furling e Nox. In questo periodo realizzarono le loro ultime tecnologie, come l'ologramma solido con cui dovette combattere Cameron Mitchell.\nDopo l'Ascensione.\nDopo l'ascensione gli Antichi si diedero delle regole di interferenza molto ferree e \"Il Collettivo\" puniva severamente chi le infrangeva. Chaya Sar, una Lantiana ascesa, per evitare che il suo pianeta, Proculus, venisse distrutto dai Wraith decise di intervenire e distruggere la loro flotta, ma per questa ragione fu condannata a proteggere Proculus in eterno. Orlin diede agli abitanti di Velona un'arma per proteggersi dai Goa'uld, ma quando i Veloniani la usarono per la conquista il Collettivo li spazz\u00f2 via, lasciando li Orlin.\nAd un certo punto Moros, conosciuto sulla Terra come Merlino, discese per creare un'arma con cui distruggere gli Ori. Ganos Lal, poi conosciuta come Morgana, fu inviata per distruggere l'arma di Merlino e le sue ricerche.\nContatti moderni.\nAi giorni nostri gli Antichi vivi non ascesi sono pochissimi. Le squadre SG hanno avuto un contatto significativo con Moros ultimo dei capi del consiglio di Atlantide. Vi fu un altro contatto quando la \"Daedalus\" aiut\u00f2 una nave di classe Aurora, dispersa tra la galassia di Pegaso e la Via Lattea, che viaggiava a una velocit\u00e0 prossima a quella della luce e per il cui equipaggio era passato solo qualche anno dalla caduta di Atlantide. Tuttavia qualche settimana dopo questi Antichi vennero uccisi tutti dai Replicanti.\nFisiologia e capacit\u00e0.\nGrazie ai milioni di anni che hanno avuto a disposizione, gli Antichi pi\u00f9 recenti sono molto pi\u00f9 evoluti degli esseri umani. Un'Antica di 3 o 5 milioni di anni fa, chiamata Ayiana, ha dimostrato di poter sopravvivere in animazione sospesa in un blocco di ghiaccio, alle temperature antartiche, per almeno 3 milioni di anni; di poter guarire completamente da piccole ferite da taglio in pochi minuti; e di saper comprendere una lingua totalmente estranea dopo poche ore. In \"Stargate\" si sposa la teoria dello Sfruttamento del 10% del cervello, e gli Antichi ne sfruttano almeno il 90%, possedendo un costrutto neurologico molto pi\u00f9 complesso. Questo d\u00e0 loro una capacit\u00e0 di immagazzinare e sfruttare conoscenze che va molto oltre quella degli esseri umani, e diverse abilit\u00e0 mentali come capacit\u00e0 sensoriali, l'abilit\u00e0 di curare gli altri con il tocco, una forma di telepatia e una telecinesi potente, oltrech\u00e9 la capacit\u00e0 di imparare ad ascendere.\nAll'interno del loro corredo genetico vi \u00e8 un particolare gene, chiamato Gene ATA, che viene usato per attivare e interagire con le loro tecnologie pi\u00f9 avanzate, come l'interfaccia di Atlantide e i Jumper. Tra i terrestri, questo gene pu\u00f2 essere presente in alcuni individui perch\u00e9 gli umani sono stati generati dagli Antichi, dopo l'attivazione dell'arma di Dakara, ma non essendo uguali agli Antichi in molti questo gene non \u00e8 presente.\nCon l'ascensione gli Antichi hanno perso la forma umana e dunque la loro fisiologia.\nArchitettura.\nGli Antichi sembrano preferire le strutture in pietra arricchite con il Naquadah per rinforzarle. Vi sono due esempi in grado di rappresentare questa forma di architettura, in rapporto tra la forma primitiva che sembrano avere e l'elevata tecnologia che nascondono: la super arma di Dakara e l'archivio degli Antichi. Anche la loro tecnologia a volte si basa sulla pietra. Gli Stargate, per esempio, hanno i simboli incisi proprio sulla pietra, la quale ruota quando viene attivato il dispositivo. Sono inoltre conosciuti per essere abituali nello scrivere su tavolette di pietra. L'uso della pietra con il Naquadah sembra una scelta tecnica per far durare la loro tecnologia milioni di anni in modo che non si degradi in pochi secoli e perch\u00e9 ogni altra tecnologia avrebbe dovuto richiedere una fonte energetica, che si sarebbe poi esaurita.\nQuando gli Antichi giunsero nella galassia di Pegaso cominciarono a costruire strutture metalliche ma quando ritornarono nella Via Lattea ripresero a costruire usando la pietra. Osservando i due tipi di architettura si deduce che le strutture di Pegaso siano \"pi\u00f9 nuove\" rispetto a quella della Via Lattea (Via Lattea: 30-50 milioni di anni fa. Pegaso: 10 milioni di anni fa - 10.000 a.C.). Il motivo per cui ripresero ad usare la pietra, almeno sulla Terra, fu perch\u00e9 molti di loro ascesero e coloro che restarono vissero tra le culture umane primitive e lo stesso Merlino rivisse come uomo all'epoca dei miti su Art\u00f9 e i suoi cavalieri.\nFilosofia.\nGli Antichi sono celebri per la loro credenza nel libero arbitrio di tutti e per assicurare che agli altri sia concesso di prendere le proprie decisioni senza che altri interferiscano.\nCome esseri umani.\nGli Antichi credevano nella scienza, nella ragione e nella logica. Conoscenza e illuminazione erano fondamentali per il loro punto di vista. Essi credevano che l'universo dovesse essere studiato e che la sperimentazione scientifica \u00e8 fondamentale per ottenere conoscenza. Ancora pi\u00f9 importante, gli Antichi credevano nel libero arbitrio: credevano che il diritto di una persona di scegliere in cosa credere fosse pi\u00f9 importante di ogni altra cosa. Questa loro credenza port\u00f2 molto danno a se stessi, infatti, fu ci\u00f2 che li \"costrinse\" ad accettare il fanatismo degli Ori e di coloro che li adorano.\nGli Antichi avevano anche delle rigide regole riguardo al viaggio nel tempo. Ad ogni modo, anche questa regola \u00e8 stata infranta. Janus ha sviluppato la tecnologia per il viaggio nel tempo, che condusse Elizabeth Weir nell'Atlantide di 10.000 anni prima e che port\u00f2 Janus in un mondo della Via Lattea dove scrisse, su una colonna, la storia di eventi futuri sul pianeta dove venne esiliato Harry Maybourne.\nCome esseri ascesi.\nGli Antichi ascesi hanno una filosofia molto rigida (simile alla Prima direttiva di \"Star Trek\"): a detta di Orlin, si condensa in quanto segue:\nCiononostante, questa regola viene spesso violata, con varie conseguenze. Orlin stesso ha assistito gli umani di Velona nella difesa contro un attacco alieno fornendo loro la conoscenza necessaria per costruire un'arma potentissima venendo condannato a rimanere sul mondo che aveva aiutato, mentre \"Il Collettivo\" spazzava via il popolo di Velona prima che avesse la possibilit\u00e0 di iniziare le sue conquiste. Oma Desala invece ha aiutato ripetutamente \"quelli al di sotto\" ad ascendere, aiutando accidentalmente anche il Goa'uld Anubis. Come punizione, ad Anubis fu proibito di usare le proprie capacit\u00e0 da asceso, potendo fisicamente fare solo ed esclusivamente le cose che avrebbe potuto fare da Goa'uld ma mantenendo per\u00f2 quasi tutte le conoscenze ottenute con l'ascensione. Chaya Sar \u00e8 un'Antica ascesa bandita per aver usato i suoi poteri per proteggere Proculus dai Wraith.\nTra esseri ascesi e esseri umani vi \u00e8 un reale trasferimento di energia verso gli ascesi che concede loro ulteriori poteri. Per questo motivo gli Ori crearono una religione che li adorasse e sempre per questo motivo gli Antichi decisero di non interferire con questo piano d'esistenza. La tentazione di nuovi poteri infatti avrebbe potuto portare anche gli Antichi ad interferire con la volont\u00e0 degli altri esseri viventi, contrariamente ad ogni loro principio.\nTecnologia.\nLa tecnologia degli Antichi \u00e8 la pi\u00f9 avanzata scoperta dalla Terra; solo quelle degli Ori, di Anubis, degli Asgard e dei Replicatori possono confrontarsi con essa. Essi hanno creato la rete degli Stargate, citt\u00e0 volanti, ZPM, macchine del tempo, dispositivi che mostrano creature di altri universi, dispositivi \"a muro\" che \"scrivono\" informazioni nel cervello di un essere umano/Antico\n, dispositivi di guarigione, che hanno fatto da base al Sarcofago dei Goa'uld, e risequenziatori di DNA, il cui utilizzo \u00e8 la modifica del DNA di coloro al di fuori della specie degli Antichi che sono ancora troppo indietro nell'evoluzione biologica per poter ascendere ma ne sono comunque degni. Tutte le loro tecnologie sono realizzate in modo da durare per milioni di anni senza deteriorarsi, esattamente come le loro strutture.\nLa tecnologia Antica pi\u00f9 recente ha bisogno, per essere attivata, della possessione, da parte dell'essere che la utilizzi, del gene ATA; tuttavia gli Antichi hanno continuato ad utilizzare anche sistemi con pulsanti, che non richiedono tale gene.\nGli Antichi avevano anche una notevole tecnologia bellica. Difendevano le loro citt\u00e0, colonie ed avamposti con potentissime armi di difesa planetarie (come ad esempio l'avamposto pieno di droni in Antartide e quello simile su Proclarush). Avevano anche imponenti vascelli da battaglia. Gli unici visti sono quelli denominati, dalle spedizioni terrestri, classe \"Aurora\", armate con gli stessi droni e scudi molto potenti e si \u00e8 vista anche la \"Destiny\" in \"Stargate Universe\", armata di scudi e armi laser, nonostante sia molto pi\u00f9 antica dell\"'Aurora\".\nCon le conoscenze degli Antichi Jack O'Neill \u00e8 stato in grado di creare la prima arma in grado di distruggere definitivamente i Replicatori di forma umanoide.\nLingua e scrittura.\nLa lingua degli Antichi sembra essere una precorritrice del latino, anche se \u00e8 ancora ben distinta, ed ha un sistema di scrittura unico nel suo genere. A differenza dei sistemi di scrittura dei Goa'uld e degli Asgard, che corrispondono rispettivamente ai geroglifici dell'Antico Egitto ed alle rune nordiche, la scrittura degli Antichi non trova corrispondenze n\u00e9 analogie con alcun alfabeto terrestre, anche se possiedono lo stesso numero di lettere dell'alfabeto inglese e usano un codice numero decimale, da '0' a '9'. Generalmente parlando, i caratteri degli Antichi sono rettangolari e formati da un massimo di dodici quadrati pi\u00f9 piccoli. Analogamente al latino, dove le lettere 'U' e 'V' si scrivono allo stesso modo, le lettere 'U' e 'F' si scrivono in modo identico. Si pu\u00f2 vedere inoltre che le lettere 'J' e 'R' sono identiche e quindi possono essere scambiate, scrivendole rovesciate sottosopra.\nSu Pegaso gli Athosiani, e probabilmente altre civilt\u00e0 umane nella galassia di Pegaso, recitano le loro preghiere in Antico, mentre la lingua dei Wraith discende proprio da quella degli Antichi.\nSembra che la scrittura degli Antichi possa essere imparata con una difficolt\u00e0 di medio livello dagli umani, anche se esistono ancora molti dialetti, il che rende la lettura e la traduzione difficile se non si \u00e8 esperti.\nI termini singoli conosciuti nella lingua Antica sono:"}
{"id": "507014", "revid": "1318658", "url": "https://it.wikipedia.org/wiki?curid=507014", "title": "Salisbury", "text": "Salisbury (pron. , nome storico \"Sarum\") \u00e8 una citt\u00e0 della contea del Wiltshire, in Inghilterra. \u00c8 attraversata dai fiumi Avon, Nadder e Bourne, e dista 20 miglia () da Southampton e 30 miglia () da Bath. Inoltre, a dalla citt\u00e0 si trova Stonehenge, Patrimonio dell'umanit\u00e0 dell'UNESCO.\nStoria.\nIn quanto sede dell'antica diocesi di Salisbury oggi diocesi anglicana di Salisbury, gode del titolo di citt\u00e0 da prima della fondazione del Regno d'Inghilterra."}
{"id": "507016", "revid": "38120", "url": "https://it.wikipedia.org/wiki?curid=507016", "title": "DC comics", "text": ""}
{"id": "507019", "revid": "33277", "url": "https://it.wikipedia.org/wiki?curid=507019", "title": "Sigmaringa", "text": ""}
{"id": "507026", "revid": "73125", "url": "https://it.wikipedia.org/wiki?curid=507026", "title": "Robert Luther", "text": ""}
{"id": "507027", "revid": "125206233", "url": "https://it.wikipedia.org/wiki?curid=507027", "title": "Rosenborg Ballklub", "text": "Il Rosenborg Ballklub (nor. \"Club calcistico Rosenborg\"), meglio noto come Rosenborg, \u00e8 una societ\u00e0 calcistica norvegese con sede nell'omonimo sobborgo di Trondheim. Il Rosenborg \u00e8 la squadra norvegese con il maggior numero di successi, con 26 campionati, 12 coppe nazionali e numerose partecipazioni ai trofei continentali. La squadra, comunemente nota in patria come \"Troillongan\" (\"Bambini del Troll\"), ha come colore sociale il bianconero e gioca le partite casalinghe al Lerkendal Stadion, il quale ha una capacit\u00e0 di 21.405 posti a sedere.\nIl club fu fondato il 19 maggio 1917 con il nome di Odd, ma non gli fu concesso di giocare alcun campionato fino al 1927, quando cambi\u00f2 il nome in quello attuale, Rosenborg. Nel corso della sua storia, il Rosenborg ha alternato alti e bassi, raggiungendo il suo periodo d'oro nel periodo tra il 1991 e il 2004 con la vittoria di 13 campionati consecutivi, 10 dei quali con alla guida tecnica Nils Arne Eggen, l'allenatore pi\u00f9 vincente nella storia del calcio norvegese. \nIl Rosenborg \u00e8 anche uno dei membri associati dell'ECA (Associazione dei Club Europei), organizzazione nata in sostituzione del soppresso G-14 e costituita dai principali club calcistici del continente, riuniti in consorzio al fine di ottenere una tutela comune dei diritti sportivi, legali e televisivi di fronte alla FIFA.\nStoria.\nI primi anni (1917-1959).\nIl 19 maggio 1917 dodici giovani uomini, provenienti dal sobborgo Rosenborg di Trondheim, fondarono lo \"Sportsklubben Odd\". Il nome \"Odd\" era un tributo all'Odds Ballklubb di Skien, la squadra di maggior successo in Norvegia all'epoca. Il neonato Odd nei suoi primi anni di vita fu costretto a giocare contro formazioni locali, prima di tentare a partecipare ad un campionato regionale nel 1920. Come accadde a gran parte delle squadre formatesi in quel periodo, l'Odd vide per\u00f2 ripetutamente negargli l'accesso. Poich\u00e9 molti dei giocatori erano anche impegnati con le squadre pi\u00f9 importanti del paese ma non solo, la Federazione Calcistica della Norvegia temeva che l'ammissione di squadre poco famose potesse provocare una mancanza di giocatori. Ma col passare degli anni i calciatori dell'Odd iniziarono a perdere fiducia nel progetto ed abbandonarono la squadra, tanto che nel 1923 essa gioc\u00f2 appena una partita.\nDal 1926 la gestione del club pass\u00f2 a nuovi membri, grazie ai cui sforzi l'Odd fu finalmente ammesso ai campionati regionali nel 1927, dieci anni dopo la sua fondazione. Un anno dopo la squadra era ormai pronta a fare il suo ingresso nella NFF, quando per\u00f2 questa si rifiut\u00f2 di accogliere l'Odd, in quanto il nome risultava praticamente identico alla squadra di Skien. Il club quindi giunse il 26 ottobre 1928 a cambiare il nome in \"Rosenborg Ballklub\", in onore all'omonima area residenziale di Trondheim, nella quale d'altronde esso era stato fondato.\nNegli anni successivi il Rosenborg bazzic\u00f2 per le serie regionali, quando nel 1931 arriv\u00f2 l'inaspettata promozione in massima serie (un campionato diverso da quello attuale, in quanto a livello nazionale ancora non c'era alcuna competizione) e nel 1932 fu concesso ai bianconeri di Trondheim di giocare in Norgesmesterskapet (la coppa nazionale) per la prima volta. In questi anni inizi\u00f2 a farsi strada il progetto del Lerkendal Stadion, che rimase comunque incompleto fino agli anni successivi alla seconda guerra mondiale.\nGli anni dell'affermazione (1960-1968).\nLa squadra giovanile del Rosenborg \u00e8 sempre stata una delle pi\u00f9 prolifiche nel suo paese in termini di calciatori poi divenuti professionisti; essa conobbe negli anni 1950 una generazione di talenti che sarebbero stati poi gli artefici delle fortune del Rosenborg nel decennio successivo. Nel 1960 infatti la squadra raggiunse finalmente l'Eliteserien, il massimo livello del campionato locale. Nel 1960 arriv\u00f2 anche il primo trofeo, una Norgesmesterskapet vinta dopo una serratissima finale proprio contro l'Odd, quello stesso club dal quale nel 1917 aveva preso nome e colori sociali. La prima finale del 23 ottobre termin\u00f2 3-3 ai supplementari, per cui fu necessario ripeterla una settimana dopo, il 30 ottobre, e stavolta il Rosenborg vinse 3-2, sempre ai supplementari. Il Rosenborg vinse la coppa un'altra volta nel 1964, stavolta per 2-1 in un'unica finale contro il Sarpsborg, ma nel frattempo retrocesse in 1. divisjon, dove milit\u00f2 dal 1963 al 1966.\nIl Rosenborg riusc\u00ec a tornare nel massimo campionato nel 1967, anno cruciale nella sua storia. Guidato infatti da giocatori come Harald Sunde, Nils Arne Eggen (che sarebbe poi diventato l'allenatore norvegese pi\u00f9 titolato) ed il talentuoso attaccante Odd Iversen, il club riusc\u00ec a vincere il suo primo campionato. Quell'anno Iversen fu capocannoniere con ben 17 gol in 18 partite, risultato ripetuto e addirittura migliorato la stagione successiva con ben 30 reti, che non riuscirono per\u00f2 ad evitare che la vittoria finale del campionato andasse al Lyn (che da allora non ha mai pi\u00f9 vinto un titolo). Ormai comunque si era avviato quel processo che avrebbe visto il Rosenborg emergere e diventare una delle squadre pi\u00f9 forti ed importanti del paese.\nTale processo di crescita port\u00f2 in quegli anni i bianconeri di Trondheim a misurarsi anche sullo scenario europeo. In quanto vincitori della coppa nazionale nel 1964, essi infatti ottennero il diritto a partecipare alla Coppa delle Coppe 1965-1966. Tre anni dopo, invece, parteciparono alla Coppa dei Campioni d'Europa (predecessore dell'attuale Champions League) in quanto vincitori del campionato nazionale.\nAlti e bassi (1969-1987).\nNel 1969 il Rosenborg ingaggi\u00f2 come allenatore l'inglese George Curtis, il quale introdusse il modulo 4-4-2 ed una grande attenzione verso la tattica e l'organizzazione di gioco. I risultati non tardarono ad arrivare, con la squadra di Trondheim che si laure\u00f2 campione nazionale per la seconda volta. Tuttavia, quell'anno vide anche la partenza dei due principali attaccanti (Odd Iversen e Harald Sunde), e questo provoc\u00f2 una fortissima difficolt\u00e0 della squadra a segnare; di conseguenza, il Rosenborg nella stagione 1970 si classific\u00f2 secondo alle spalle dello Str\u00f8msgodset non grazie all'attacco, che si rivel\u00f2 essere il secondo peggiore di tutto il campionato con appena 15 reti, ma grazie ad una difesa granitica ed inespugnabile, che di reti ne sub\u00ec solo 5, risultando di gran lunga la migliore del torneo. Curtis fu criticato per la mentalit\u00e0 troppo difensivista e quindi sostituito con l'appena ritirato Nils Arne Eggen, che ritorn\u00f2 ad uno stile di gioco pi\u00f9 gradito dai tifosi. Questo fu il primo di ben quattro incarichi da allenatore di Eggen al Rosenborg, e si rivel\u00f2 una scelta davvero ben fatta: egli vinse il primo dei sette double della storia del club, portando in bacheca sia il campionato che la coppa nazionale.\nTuttavia, questo non fu altro che l'inizio della fine del primo periodo d'oro della storia bianconera. Negli anni successivi, il Rosenborg perse due finali di coppa nazionale di fila (1972 e 1973). Tanti allenatori (incluso Eggen) furono assunti ed esonerati senza che la squadra subisse un minimo cambiamento, fin quando nella stagione 1977 la societ\u00e0 pag\u00f2 questi cambi troppo frequenti con l'umiliante ultimo posto in classifica (il penultimo guadagn\u00f2 ben 11 punti in pi\u00f9) e la conseguente retrocessione.\nEggen fu quindi chiamato per la terza volta in panchina, sulla quale rimase dal 1978 al 1982, riportando con s\u00e9 l'ormai trentacinquenne Odd Iversen. Un autentico ritorno al passato che permise al Rosenborg di risalire immediatamente nel massimo campionato. Nel 1979, nonostante Iversen fu per la quarta volta capocannoniere del torneo, il club si classific\u00f2 al sesto posto. Nel 1982 l'attaccante si ritir\u00f2, ma la sua squadra aveva ormai da tempo perso la strada della gloria. Ma nella stagione 1985, dopo anni anonimi e senza trofei, il Rosenborg stup\u00ec tutti ed arriv\u00f2 ad una vittoria finale inattesa, che giunse al termine dello scontro all'ultima giornata contro il Lillestr\u00f8m. Proprio i giallo-neri avevano la vittoria del campionato in pugno, ma furono sconfitti dai bianconeri che quindi vinsero la partita e si aggiudicarono il campionato.\nL'epoca d'oro (1988-2002).\nIl 1985 segn\u00f2 la rinascita del Rosenborg, che di l\u00ec a poco si sarebbe consacrato come squadra pi\u00f9 forte di tutto il paese, portando il calcio norvegese ad alti livelli. Sul finire del decennio infatti gli sponsor investirono fortemente sulla squadra di Trondheim, la qual cosa convinse Eggen a tornare ancora una volta sulla panchina dei bianconeri dopo aver condotto nella stagione 1987 il Moss alla clamorosa conquista del suo primo e finora unico campionato. Con Egger arrivarono il secondo ed il terzo double nel 1988 e nel 1990.\nGli anni 1990 videro il dominio incontrastato del Rosenborg in patria. In forte contrasto con il gioco difensivista della Nazionale di calcio della Norvegia, la squadra di Eggen praticava un gioco altamente offensivo, molto apprezzato dai tifosi, ma anche frequentemente criticato al tempo. Il campionato cambi\u00f2 il nome in Eliteserien nel 1991; dal 1992 al 2004 il Rosenborg vinse 13 campionati di fila e 4 coppe nazionali, calando la bellezza di altri quattro double (1992, 1995, 1999 e 2003).\nIn questi anni il Rosenborg partecip\u00f2 pi\u00f9 volte alla Champions League, diventando in breve tempo la squadra pi\u00f9 ricca del paese, in grado di comprare giocatori sempre pi\u00f9 forti e famosi, la qual cosa distrusse per l'intero decennio la concorrenza in Norvegia.\nLe grandi avventure europee.\nIl Rosenborg ha partecipato alla fase a gironi della Champions League 11 volte in 13 anni tra il 1995 ed il 2007: otto di queste consecutivamente (dal 1995 al 2002), risultato record che dur\u00f2 fino al 2004, quando il Manchester United raggiunse la fase a gironi per la nona volta di seguito.\nLa squadra norvegese \u00e8 riuscita in due occasioni a superare anche la prima fase a gironi. Nella Champions League 1996-1997 essa sembrava avviarsi ad un'uscita prematura a causa di tre sconfitte ed una vittoria in quattro partite, ma il Milan sprec\u00f2 punti preziosi, e quindi dovette giocarsi il tutto per tutto nell'ultima giornata del girone a San Siro, proprio contro il Rosenborg. Quest'ultimo sconfisse gli italiani per 2-1 e si qualific\u00f2 clamorosamente ai quarti di finale, eliminando proprio i rossoneri all'epoca allenati da Arrigo Sacchi. Si tratt\u00f2 per\u00f2 di una vittoria di Pirro, perch\u00e9 ai quarti il Rosenborg incontr\u00f2 l'altra italiana in gara, la Juventus, dalla quale fu eliminato per 3-1 (1-1 a Trondheim e 2-0 a Torino). Invece, nella Champions League 1999-2000 pass\u00f2 al primo posto del Gruppo C nella prima fase a gironi, ma fu eliminato nella seconda fase a gironi, dove totalizz\u00f2 appena un punto e si classific\u00f2 quindi ultimo.\nTra le vittorie memorabili del Rosenborg vanno inclusi il 2-0 agli spagnoli del Real Madrid e il 5-1 ai greci dell', entrambe risalenti alla Champions League 1997-1998 ma insufficienti a garantire la qualificazione del Rosenborg ai quarti di finale. Umilianti sconfitte invece il Rosenborg ha subito dalle squadre francesi: a tal proposito, vanno citati il 7-2 patito in casa del Paris Saint-Germain nella Champions League 2000-2001 ed il 5-0 patito in casa del Lione nella Champions League 2002-2003.\nIl Rosenborg fall\u00ec la qualificazione alla fase a gironi nell'edizione successiva perch\u00e9 eliminato per 1-0 dagli spagnoli del Deportivo La Coru\u00f1a, mentre torn\u00f2 a qualificarsi nelle due edizioni successive. In particolare, la qualificazione del 2005 fu di salvezza ad una stagione disastrosa in patria, che mise fine al record di campionati vinti. Nel 2007 il Rosenborg raggiunse per l'ultima volta la fase a gironi della massima competizione continentale. Negli anni recenti il Rosenborg nelle coppe europee ha fatto brevi e sempre infruttuose comparse, che hanno fatto tornare il ranking del campionato norvegese ai livelli precedenti all'exploit europeo dei bianconeri di Trondheim.\nL'anno di transizione (2003).\nAlla fine del 2002, Eggen scelse di ritirarsi al termine di una carriera ricca di successi. Egli fu sostituito da \u00c5ge Hareide, che aveva gi\u00e0 condotto gli svedesi dell'Helsingborg e i danesi del Br\u00f8ndby alla vittoria dei rispettivi campionati.\nHareide subito afferm\u00f2 che per portare il Rosenborg ad alti livelli anche in Europa era necessario un miglioramento delle abilit\u00e0 difensive perch\u00e9 il solo gioco spumeggiante in attacco non bastava nelle competizioni continentali. Sottoline\u00f2 inoltre che era necessario un rinnovamento dell'et\u00e0 della rosa, visto che gran parte dei giocatori era invariata dall'inizio degli anni 1990. Di certo la continuit\u00e0 era stata una chiave importante per il successo, ma ora per il tecnico norvegese era necessario un cambiamento. Idee che sollevarono un vespaio di polemiche, e che tra l'altro provocarono il ritiro di Bent Skammelsrud, beniamino dei tifosi.\nPolemiche che si placarono solo con la marcia trionfale della squadra in campionato, concluso con appena 3 sconfitte e ben 14 punti di vantaggio sugli inseguitori del Bod\u00f8/Glimt. Fu questo l'anno del settimo ed ultimo double, in quanto lo stesso Bod\u00f8/Glimt fu sconfitto anche in finale di coppa nazionale. Sebbene egli fall\u00ec la qualificazione ai gironi di Champions League, quello fu un anno trionfale per il Rosenborg che avrebbe continuato il suo percorso con Hareide, se questi non avesse accettato l'offerta di allenare la Nazionale di calcio della Norvegia.\nAnni difficili (2004-2005).\nCon l'inaspettata partenza di Hareide al termine del 2003 la squadra non riusc\u00ec a portare a compimento i processi di rinnovamento iniziati proprio dal tecnico. A ci\u00f2 si aggiunse anche l'aumento di interesse e di capitali economici per le squadre del campionato norvegese, che quindi iniziavano a puntare in alto. Il Rosenborg stesso non era pi\u00f9 in grado di dominare le partite come in passato, e le vittorie diventavano pian piano sempre pi\u00f9 sofferte.\nI bianconeri vinsero infatti l'Eliteserien 2004 soltanto grazie ad un migliore attacco, perch\u00e9 terminarono il campionato a 48 punti e con una differenza reti di +18, numeri identici allo sfortunato V\u00e5lerenga che dovette quindi accontentarsi del secondo posto pur avendo giocato alla pari del Rosenborg. Quello fu comunque un segno della tempesta che stava per abbattersi sui ragazzi del successore di Hareide, Ola By Rise. Proprio quest'ultimo fu licenziato al termine della stagione, ritenuta fallimentare sia per la sudatissima vittoria sul V\u00e5lerenga sia per la magra figura fatta nel girone eliminatorio di Champions League 2004-2005 con appena 2 punti realizzati in sei partite. La societ\u00e0 annunci\u00f2 l'ennesimo ritorno di Nils Arne Eggen, stavolta nel ruolo di aiutante di Per Joar Hansen. Insieme ad Eggen, fecero parte dello staff tecnico anche altri ex-giocatori del panorama norvegese, tra cui Bj\u00f8rn Hansen e Rune Skarsfjord.\nTutti segni della crisi e dello stato confusionale in cui era precipitato il Rosenborg, che per la prima parte della stagione 2005 ebbe un andamento disastroso, tanto da essere coinvolto nella lotta per evitare la retrocessione. La situazione ad agosto sembrava essere ormai compromessa, e prima Eggen e poi lo stesso Hansen rassegnarono le proprie dimissioni. Come successore, fu designato Per-Mathias H\u00f8gmo. Il primo mese di H\u00f8gmo fu caratterizzato da sconfitte imbarazzanti e sembr\u00f2 relegare il Rosenborg ad una retrocessione ormai inevitabile, il tutto unito ad una prematura uscita dalla coppa nazionale. Ma nello sprint finale del campionato la squadra ritrov\u00f2 orgoglio, forza e forma fisica e riusc\u00ec con fatica a raggiungere il settimo posto. Quell'anno il campionato lo vinse proprio quel V\u00e5lerenga battuto l'anno precedente sul filo di lana e che pot\u00e9 prendersi la rivincita interrompendo anche il record di campionati consecutivamente dal Rosenborg, che si ferm\u00f2 a 13. Si tratta comunque della terza miglior prestazione di tutti i tempi.\nIl periodo \"post-europeo\" (2006-2012).\nI guai del Rosenborg continuarono per\u00f2 anche nella primavera del 2006. A met\u00e0 stagione, il Brann conduceva il campionato con 10 punti di vantaggio sulla seconda. H\u00f8gmo lasci\u00f2 l'incarico per malattia e la squadra fu quindi affidata a Knut T\u00f8rum. Ancora una volta il Rosenborg aveva cambiato allenatore in corso d'opera; stavolta, per\u00f2, fu una scelta eccellente. Il Brann fu raggiunto e superato a due giornate dal termine. Il giorno del sorpasso fu in occasione dello scontro diretto a Bergen il 22 ottobre, ancora oggi enfaticamente ricordato come \"il pi\u00f9 grande scontro dopo la Battaglia di Stiklestad\". La settimana successiva il Rosenborg sconfisse il Viking 4-1 in casa e con 6 punti di vantaggio ad una giornata dal termine divent\u00f2 matematicamente campione di Norvegia per la ventesima volta. Contemporaneamente, H\u00f8gmo svel\u00f2 che il motivo del suo congedo era stata la sindrome da burnout e afferm\u00f2 di voler abbandanonare per sempre il mondo del calcio. Di conseguenza, T\u00f8rum prolung\u00f2 il suo contratto con il club. Le acque tornarono ad agitarsi per\u00f2 l'11 febbraio 2007, a poche settimane dall'inizio della nuova stagione, quando il general manager Rune Bratseth annunci\u00f2 le sue dimissioni, citando tra le cause l'enorme pressione dei media sulla squadra. Fu sostituito a partire dal 1\u00ba agosto da Knut Torbj\u00f8rn Eggen, figlio dell'ex-allenatore Nils Arne Eggen.\nI buoni risultati del 2006 non furono ripetuti nella stagione successiva da T\u00f8rum che, anche a causa di rapporti difficili con il nuovo general manager, si dimise il 25 ottobre 2007. Fu sostituito pro tempore da Trond Henriksen per il resto della stagione, terminata al quinto posto.\nIl Rosenborg per\u00f2 avrebbe voluto Trond Sollied come successore di T\u00f8rum. Sollied aveva gi\u00e0 brevemente allenato i bianconeri nel 1998, prima di proseguire la sua carriera in Belgio. Dopo lunghe trattative, Sollied rifiut\u00f2 l'incarico, accusando il Rosenborg di aver adottato un comportamento scorretto nei confronti degli allenatori negli ultimi anni. Il 28 dicembre la societ\u00e0 annunci\u00f2 il nuovo allenatore: si trattava dello svedese Erik Hamr\u00e9n. Proprio quest'ultimo esord\u00ec sulla panchina bianconera il 1\u00ba giugno 2008, al termine naturale del suo contratto con i danesi dell'Aalborg. Il giorno prima, per\u00f2, il 31 maggio, Knut Torbj\u00f8rn Eggen annunci\u00f2 le sue dimissioni da general manager. Si ipotizz\u00f2 da pi\u00f9 tardi che fosse stato lo stesso tecnico a chiedere l'allontanamento di Eggen per assumere il totale controllo della squadra. Il 27 luglio 2008 il Rosenborg divent\u00f2 la prima squadra norvegese a superare il terzo turno in Coppa Intertoto battendo i belgi del NAC Breda per 2-1 tra andata e ritorno. Ci\u00f2 permise al Rosenborg di accedere al secondo turno di Coppa UEFA 2008-2009, nella quale arriv\u00f2 fino alla fase a gironi, venendo qui eliminato. Tuttavia, l'Intertoto and\u00f2 al Braga che fu la squadra che and\u00f2 pi\u00f9 avanti nella Coppa UEFA. In campionato, invece, la squadra termin\u00f2 con un quinto posto per il secondo anno di seguito, e ci\u00f2 provoc\u00f2 un po' di malumore a Trondheim.\nDavanti a questi risultati, Hamr\u00e9n decise di compiere un calciomercato rivoluzionario, che ebbe in Rade Prica il suo colpo principale. I risultati sperati arrivarono, ed il Rosenborg vinse il campionato con 69 punti in totale, ben 13 in pi\u00f9 degli inseguitori del Molde; quell'anno, lo Start fu l'unica squadra ad infliggere una sconfitta agli uomini di Hamr\u00e9n in campionato, un 3-2 al Lerkendal Stadion a quattro giornate dalla fine. Tuttavia, il Molde pose fine prematuramente al cammino del Rosenborg in coppa nazionale, eliminandolo ai quarti di finale con un pesante 5-0.\nIl 20 maggio 2010 arriv\u00f2 l'ufficializzazione del nono incarico da allenatore del Rosenborg per Nils Arne Eggen, che and\u00f2 a sostituire Erik Hamr\u00e9n, ormai prossimo al passaggio sulla panchina della Nazionale di calcio della Svezia. L'ultima partita del tecnico svedese sulla panchina bianconera fu la vittoria per 2-1 in casa del Viking il 24 maggio. Esattamente cinque mesi dopo, il 24 ottobre, il Rosenborg si laure\u00f2 per la 22\u00aa volta campione di Norvegia sconfiggendo a Trondheim per 1-0 gli acerrimi rivali del Troms\u00f8. Il 7 novembre la squadra di Eggen concluse l'Eliteserien con un pareggio per 2-2 con l'Aalesund, risultando quindi imbattuta in campionato a fine stagione.\nNel frattempo, il 26 luglio 2010 l'allenatore svedese Jan J\u00f6nsson firm\u00f2 un contratto col club di Trondheim, valido per\u00f2 a partire dalla stagione successiva. La stagione 2011 termin\u00f2 per\u00f2 con un terzo posto in campionato, un'eliminazione ai quarti di finale in coppa nazionale ed un mancato accesso ai gironi di Europa League 2011-2012 dopo essere stato a sua volta eliminato al terzo turno preliminare di Champions League 2011-2012; risultati che furono ritenuti dalla societ\u00e0 insoddisfacenti cos\u00ec come quelli della stagione successiva e, pertanto, sufficienti a sollevare l'allenatore dal suo incarico il 7 dicembre 2012. Il percorso di J\u00f6nsson al Rosenborg si concluse quindi senza neanche un trofeo in bacheca.\nRitorno alle origini (2013-presente).\nIn cerca di un nuovo tecnico, per il Rosenborg si present\u00f2 l'ipotesi di un ritorno di Per Joar Hansen, ma la notizia non fu ben accolta dai tifosi. Tra i principali motivi di questa contrariet\u00e0 vi fu sicuramente la passata esperienza negativa ed un generale scetticismo su di lui come successore della pur infruttuosa panchina di J\u00f6nsson. Nonostante ci\u00f2, il 14 dicembre 2012 Hansen divent\u00f2 ufficialmente il nuovo allenatore dei bianconeri con lo scopo di riportarli agli alti livelli dei decenni precedenti. La sua principale innovazione fu il passaggio dal 4-4-2 tipico del Rosenborg al pi\u00f9 aggressivo 4-3-3 utilizzato negli anni novanta, cercando dunque di tornare alle origini di quel ciclo vincente. Ma le simpatie di cui godeva il tecnico di Namsos continuarono a diminuire quando la sua squadra riusc\u00ec a segnare appena tre gol nelle otto amichevoli precampionato. La situazione miglior\u00f2 col passare del tempo, e a met\u00e0 della stagione la squadra di Trondheim era ancora in corsa per la coppa nazionale, era secondo in campionato ed aveva superato il primo turno di qualificazione dell'Europa League 2013-2014 demolendo i nordirlandesi del Crusaders per un totale di 9-3 (vittorie per 2-1 a Belfast e per 7-2 a Trondheim).\nMa l'avventura europea era destinata a chiudersi di l\u00ec a poco, perch\u00e9 al turno successivo il Rosenborg fu eliminato clamorosamente e sorprendentemente dagli scozzesi del St. Johnstone. Il passaggio del turno fu deciso all'andata a Perth con il gol di Frazer Wright che regal\u00f2 alla squadra di casa la vittoria per 1-0, mentre al ritorno in Norvegia non si and\u00f2 oltre l'1-1. Di conseguenza, a passare fu la squadra allenata da Tommy Wright per un 2-1 complessivo. La marcia trionfale per\u00f2 continu\u00f2 in campionato, fino alla scioccante sconfitta per 1-0 alla 23\u00aa giornata in casa dei rivali del Troms\u00f8 che a fine stagione retrocederanno. Questa sconfitta si rivel\u00f2 determinante per consegnare alla fine del campionato il titolo allo Str\u00f8msgodset (che vincer\u00e0 con un solo punto di vantaggio), anche se secondo molti la causa fu principalmente un numero insufficiente di vittorie casalinghe.\nNemmeno il tempo di smaltire la delusione che un'altra doccia fredda arriv\u00f2 nella finale di coppa, quando il Rosenborg fu sconfitto 4-2 in rimonta dal Molde. Questa avrebbe potuto essere la decima coppa nazionale vinta, dopo quella del 2003 ottenuta dopo il 3-1 ai danni del Bod\u00f8/Glimt.\nIl club fa la sua comparsa nel calcio europeo durante le stagioni 2015-2016, 2017-2018 e 2018-2019, senza mai, per\u00f2, riuscire a superare il proprio girone. Trionfa, con quattro giornate di anticipo, nell\u2019Eliteserien 2018, guadagnandosi, inoltre, un posto per le qualificazioni della prossima Champions League.\nColori e simboli.\nLe prime divise del Rosenborg risalgono al 1918 ed erano di colore blu con una striscia gialla sulla parte anteriore, mentre i pantaloncini erano bianchi. Gli attuali pantaloncini bianchi a strisce nere o viceversa (a seconda del campo dove si gioca), introdotti nel 1931, erano un altro tributo all'Odd. Infine, l'introduzione dello sponsor sulle maglie risale al 1971.\nStrutture.\nStadio.\nIl Rosenborg gioca le sue partite casalinghe al Lerkendal Stadion, impianto situato nell'omonimo sobborgo di Trondheim, a circa 3\u00a0km a sud dal centro cittadino. Ha quattro tribune divise in tre livelli e aperte sugli angoli; esse ospitano fino a 21.166 spettatori. Lo stadio fa parte di un pi\u00f9 ampio complesso atletico (\"Idrettspark\" in norvegese), comprendente anche tre campi di allenamento, di cui due a grandezza naturale: tra questi, uno \u00e8 in erba sintetica. Gli uffici della societ\u00e0 sono situati nei \"Brakka\", edifici costruiti dai tedeschi durante la seconda guerra mondiale per essere usati come caserme.\nIl Lerkendal Stadion fu inaugurato il 10 agosto 1947, diventando la pi\u00f9 grande struttura sportiva di Trondheim, di possesso del comune. Tuttavia, le prime squadre ad usarlo furono il Freidig (che lo us\u00f2 fino al 1964) ed il Kvik (che invece vi gioc\u00f2 fino al 2000). Il Rosenborg inizi\u00f2 a giocare qui le partite casalinghe solo a partire dal 1957 e ad oggi \u00e8 l'unica squadra a giocare ancora qui, sebbene nel 1984 e nel 1995 abbia ospitato addirittura tre squadre: il Rosenborg, il gi\u00e0 citato Kvik e lo Strindheim. La prima grande ricostruzione dello stadio avvenne nei primi mesi del 1962, quando le gradinate in legno furono abbattute e sostituite con nuove tribune pi\u00f9 resistenti, dotate anche di un tetto. L'impianto di illuminazione fu installato nel 1968 per permettere il regolare svolgimento delle competizioni europee secondo le norme della UEFA. Nel 1995 furono costruiti altri servizi per venire incontro a nuove richieste della UEFA. I lati corti dell'impianto furono definitivamente risistemati nel 2001, quelli lunghi nel 2002. Dopo gli ultimi interventi, il Rosenborg ha acquistato la stadio.\nIl record ufficiale di maggior numero di tifosi allo stadio risale al 12 ottobre 1985 nella partita contro il Lillestr\u00f8m, con 28.569 spettatori. Essendo quella la partita finale e decisiva per la stagione, l'alta pressione dei tifosi costrinse gli addetti ai lavori ad aprire i cancelli: in questo modo non si ebbe la possibilit\u00e0 di sapere il vero numero di persone allo stadio.\nIl campo di gioco \u00e8 lungo 105 metri e largo 68.\nDiffusione nella cultura di massa.\nLa compagine norvegese balz\u00f2 agli onori della cronaca quando Arrigo Sacchi defin\u00ec la squadra italiana della il Rosenborg d'Italia, per le vittorie in Italia superiori alle affermazioni in campo europeo, immemore dell'eliminazione patita in Champions League proprio ad opera dei Troll nel 1996.\nAllenatori e presidenti.\n\"Si riporta di seguito l'elenco dei presidenti (dal 2012) e degli allenatori (dal 1965) del Rosenborg ad oggi\".\nOrganico.\nRosa 2020.\n\"Aggiornata al 22 novembre 2020.\""}
{"id": "507028", "revid": "124142208", "url": "https://it.wikipedia.org/wiki?curid=507028", "title": "Hercules", "text": ""}
{"id": "507029", "revid": "767487", "url": "https://it.wikipedia.org/wiki?curid=507029", "title": "Locomotiva FS E.472", "text": "La locomotiva FS E.472 fu uno degli ultimi tipi di locomotiva trifase progettati dalle FS a met\u00e0 degli anni venti e il primo esperimento di locomotiva italiana a 10.000 volt a frequenza industriale.\nStoria.\nUno degli inconvenienti del sistema di trazione a corrente alternata trifase a 16,7\u00a0Hz era la necessit\u00e0 di impianti specifici di produzione e trasmissione dell'energia elettrica e il tallone di Achille delle sottostazioni era costituito dall'impiego di convertitori rotanti, necessari per ottenere la suddetta frequenza, ma piuttosto delicati e bisognosi di continua manutenzione. La scelta di tale frequenza, tuttavia, era obbligata per diversi fattori tecnici tra cui non ultima la poca affidabilit\u00e0 degli ingranaggi riduttori della trasmissione che imponeva l'uso di motori il pi\u00f9 possibile lenti (e quindi a frequenza la pi\u00f9 bassa possibile).\nFu quindi molto interessante, nel 1927, l'attivazione sperimentale della trazione trifase a 10.000 volt e frequenza industriale di 45\u00a0Hz sulla linea Roma-Sulmona, caratterizzata da forti pendenze, della lunghezza di 172\u00a0km e con 20\u00a0km di gallerie. Il 28 ottobre 1928 fu elettrificata la tratta da Roma Prenestina a Tivoli e il 23 marzo 1929 il tratto fino a Sulmona.\nL'esperimento, pur avendo avuto successo e dimostrata la possibilit\u00e0 di alimentare la linea elettrica a 10.000\u00a0V, il che permetteva un maggior distanziamento delle sottostazioni di alimentazione e quindi un minor numero delle stesse, rimase isolato ed unico in seguito al successo maggiore degli esperimenti a corrente continua eseguiti nello stesso periodo. Il progetto fu definitivamente abbandonato anche a seguito della distruzione quasi totale degli impianti per eventi bellici e alla asportazione di tutte le locomotive rimaste, da parte dei tedeschi in ritirata, nelle ultime fasi della seconda guerra mondiale. La E.472.006 era andata distrutta nel corso del bombardamento aereo alleato degli impianti ferroviari di Sulmona del 27 agosto 1943\nCaratteristiche.\nLa locomotiva progettata e realizzata nel 1925 per l'inizio della fase sperimentale fu la E.472 cui seguirono la E.470 e la E.570 nel 1927.\nIl modello, alla cui progettazione contribu\u00ec l'Ing.Giuseppe Bianchi, alimentato a corrente elettrica alternata trifase a 10.000 Volt alla frequenza di 45\u00a0Hz, era destinato ad essere dapprima testato e quindi entrare in servizio regolare su un tratto di linea appositamente predisposto tra Roma e Sulmona.\nLe prime due locomotive E.472 ed E.470, costruite appositamente per il servizio viaggiatori erano sostanzialmente identiche; avevano quattro assi grandi accoppiati e due pi\u00f9 piccoli di estremit\u00e0 portanti che formavano, con l'asse motore adiacente un carrello italiano ad ambedue le estremit\u00e0 rendendo la macchina perfettamente simmetrica nei due sensi di marcia.\nLa trasmissione del moto avveniva per mezzo di ingranaggi, bielle triangolari e bielle d'accoppiamento.\nI due motori asincroni, alimentati mediante trasformatori ad olio, della potenza complessiva di 1800\u00a0kW permettevano le velocit\u00e0 tipiche di 37,5, 50, 75\u00a0km/h per il gruppo E.472 e 37,5, 50, 75 e 100\u00a0km/h per il Gruppo E.470. Per queste locomotive venne studiato un pantografo di nuovo tipo.\nLa destinazione era quella di traino di pesanti convogli anche su strade ferrate in particolare pendenza e in galleria come quello che collegava Lazio ed Abruzzo ma, stante il ritardo nell'apposita elettrificazione di questo percorso, tra il 1927 e il 1928 la zona di prova venne provvisoriamente trasferita alla linea diretta al Traforo ferroviario del Frejus.\nLocomotive del tipo 472 costruite.\nNel 1928 venne costruita una nuova locomotiva della potenza di 3.270\u00a0kW che avrebbe dovuto rappresentare il \"massimo\" dello sviluppo della trazione trifase: fu denominata Locomotiva FS E.471, ed aveva rodiggio 1D1, ma era del tutto diversa come concezione dalle E.472 ed E.470. Rimase per\u00f2 allo stadio di prototipo."}
{"id": "507030", "revid": "1318658", "url": "https://it.wikipedia.org/wiki?curid=507030", "title": "Arrondissement di Al\u00e8s", "text": "L\"arrondissement\" di Al\u00e8s \u00e8 un \"arrondissement\" dipartimentale della Francia situato nel dipartimento del Gard, nella regione dell'Occitania.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 composto da 101 comuni raggruppati in 12 cantoni:\nComuni.\nI comuni dell'arrondissement di Al\u00e8s sono:"}
{"id": "507035", "revid": "22475", "url": "https://it.wikipedia.org/wiki?curid=507035", "title": "Oltre Capella", "text": "Oltre Capella \u00e8 un romanzo fantascientifico di John Rackham del 1971.\nIl romanzo esce in Italia il 5 settembre 1971 nella collana fantascientifica Urania (n. 574).\nTrama.\nEdward Kane \u00e8 nell'esercito da pi\u00f9 di 10 anni, eppure \u00e8 ancora tenente. Il motivo \u00e8 semplice: non \u00e8 mai sceso a compromessi con i suoi superiori, n\u00e9 ha mai fatto nulla per nascondere il suo forte antimilitarismo.\nDa anni ormai gli uomini stanno combattendo contro un nemico ignoto, chiamato \"Le serpi\", una razza aliena di cui non si sa nulla, che uccide e scompare e che sembra impossibile da vincere. Queste serpi si trovano oltre la zona di Capella, e Kane non nasconde il suo disprezzo per le autorit\u00e0 militari che insistono a voler andare oltre Capella: perch\u00e9 non rimanersene nel proprio quadrante dell'universo, in pace?\nCon queste premesse, a Kane risulta subito sospetto il fatto che nell'arco di una giornata egli venga promosso a capitano di una nave di nuova generazione, con il compito di provarla, di testarne le apparecchiature e di portarla proprio a Capella. E perch\u00e9 gli scienziati a bordo si comportano in modo strano?\nA queste e ad altre domande Kane dovr\u00e0 trovare risposta, oltre ad affrontare un'avventura ai limiti della realt\u00e0."}
{"id": "507039", "revid": "1318658", "url": "https://it.wikipedia.org/wiki?curid=507039", "title": "Arrondissement di N\u00eemes", "text": "L\"arrondissement\" di N\u00eemes \u00e8 un \"arrondissement\" dipartimentale della Francia situato nel dipartimento del Gard, nella regione dell'Occitania.\nStoria.\nFu creato nel 1800, sulla base dei preesistenti distretti. Nel 1926 vi fu integrato l'arrondissement soppresso di Uz\u00e8s.\nComposizione.\nL\"arrondissement\" \u00e8 composto da 177 comuni raggruppati in 24 cantoni:"}
{"id": "507040", "revid": "71537", "url": "https://it.wikipedia.org/wiki?curid=507040", "title": "Personaggi tipo", "text": ""}
{"id": "507044", "revid": "1982", "url": "https://it.wikipedia.org/wiki?curid=507044", "title": "Bouquet (comune)", "text": ""}
{"id": "507046", "revid": "729019", "url": "https://it.wikipedia.org/wiki?curid=507046", "title": "Corrado Curcio", "text": "Ordinario di Storia e Filosofia nei Licei Classici, fu Preside del Liceo Classico di Noto dove \u00e8 ricordato per le sue innovazioni didattiche (laboratori di teatro, attivit\u00e0 extrascolastiche) che resero l'istituto un luogo di avanguardia nella vita culturale locale. Fu Lettore presso numerosi istituti di Cultura Italiana all'estero. Ricopr\u00ec la carica di Ispettore Centrale al Ministero della pubblica istruzione e successivamente anche quella di Direttore Generale per l'Ordine Ginnasiale.\nCurcio fu amico fraterno del filosofo e grecista Carlo Diano\nCurcio \u00e8 ricordato anche per la sua produzione filosofica e per la sua vasta biblioteca, donata in seguito alla sua scomparsa all'Universit\u00e0 di Messina."}
{"id": "507047", "revid": "289247", "url": "https://it.wikipedia.org/wiki?curid=507047", "title": "Atanasio d'Alessandria", "text": ""}
{"id": "507048", "revid": "342773", "url": "https://it.wikipedia.org/wiki?curid=507048", "title": "Latveria", "text": "La Latveria \u00e8 uno stato immaginario nell'universo dei fumetti Marvel. Si trova tra le nazioni reali dell'Ungheria, della Serbia, e della Romania. Confina anche con l'immaginaria Symkaria, patria di Silver Sable. Circondata dai Carpazi a nord e dalla catena di Malhela a sud, Latveria \u00e8 rimasta protetta dai conflitti dei paesi confinanti.\nAspetti salienti.\nIl suo attuale monarca, Victor von Doom, pi\u00f9 noto come Dottor Destino, ha tenuto la sua nazione protetta dagli affari internazionali e dai cali economici. Sebbene sia stato detronizzato numerose volte, von Doom \u00e8 riuscito inevitabilmente a tornare al trono della sua nazione e a riportarla alla prosperit\u00e0 economica in pochi mesi.\nLa popolazione consiste di ceppi Europei mischiati e Rom, al cui benessere von Doom \u00e8 particolarmente interessato. La Latveria proclama con forza la libert\u00e0 dei Rom dal razzismo da cui sono oppressi negli altri paesi.\nGrazie all'avanzamento tecnologico molto superiore a quello delle altre nazioni, la Latveria \u00e8 riuscita a preservarsi dall'inquinamento industriale. A causa delle molte armi e delle forze agli ordini di von Doom ed alla sua sola presenza in Latveria, il paese \u00e8 considerato una superpotenza mondiale. Malgrado (o forse proprio per merito di) l'assoluta assenza di supereroi, la Latveria vanta un ineguagliabile grado di sicurezza. La polizia nazionale \u00e8 assicurata da sentinelle robot progettate e costruite da von Doom stesso.\nA causa della costante attivit\u00e0 di von Doom che lo allontana dalla Latveria, il monarca \u00e8 spesso assente. Dopo la discesa di von Doom all'Inferno, la nazione \u00e8 diventata obiettivo di conquista da parte delle nazioni confinanti, costringendo Reed Richards a prendere la situazione in mano per appropriarsi del controllo del paese, tentando di liberare la popolazione dal giogo di von Doom ed allo stesso tempo cercando di smantellare tutto il suo arsenale tecnologico per fare in modo che un suo eventuale ritorno fosse un \"ritorno al nulla\". Nel fare ci\u00f2, Richards trasport\u00f2 von Doom dall'Inferno in una dimensione alternativa di suo progetto e, sebbene von Doom usasse le proprie capacit\u00e0 di scambio di coscienza per fuggire, la morte del suo corpo sembr\u00f2 causare anche la sua fine, e i Fantastici Quattro si ritirarono dal paese.\nDopo la partenza dei Fantastici Quattro, gli Stati Uniti tentarono di riempire il vuoto lasciato da von Doom instaurando nella nazione una democrazia. La Contessa Lucia von Bardas fu eletta Primo Ministro. Comunque, quando si scopr\u00ec che la von Bardas impiegava Riparatore per usare la tecnologia di von Doom per armare vari criminali tecnologici in America, il comandante dello S.H.I.E.L.D. Nick Fury prese l'iniziativa. Durante la Guerra segreta Fury ed altri supereroi invasero la Latveria senza il permesso del governo degli USA e tentarono di assassinare la von Bardas. Sebbene si fosse salvata, rimase orribilmente sfigurata e cerc\u00f2 di distruggere Fury ed i supereroi responsabili. Fu uccisa dall'agente dello S.H.I.E.L.D Daisy Johnson mentre tentava di far saltare New York con gli armamenti dei vari criminali al suo servizio.\nDurante \"Vendicatori Divisi\", Iron Man alluse al fatto che diversi dittatori avrebbero potuto tentare di governare la Latveria in assenza di von Doom o che, durante una delle sue famose \"sparizioni\", qualcun altro avrebbe potuto prendere il sopravvento prima del ritorno di von Doom. Recentemente von Doom \u00e8 tornato dall'Inferno ed ha riassunto le redini di Latveria. Lui sta comunque tenendo segreto il suo ritorno e governa attraverso un Primo Ministro \"fantoccio\". Von Doom usa anche versioni robotiche di s\u00e9 stesso per mantenere la pace durante le proprie assenze.\nVersione Ultimate.\nIn \"Ultimate Fantastic Four\" \u00e8 una localit\u00e0 europea sconosciuta che Doom ha reso in sei mesi la nona nazione pi\u00f9 ricca del mondo.\nAltri media.\nVideogiochi.\nLa Latveria \u00e8 citata molto brevemente nel videogioco \"Spider-Man 2\" quando J. Jonah Jameson dice che un diplomatico latveriano sta atterrando con un elicottero all'edificio delle Nazioni Unite, sebbene le circostanze impediscano al giocatore di vedere tale diplomatico.\nNel videogioco \"Ultimate Spider-Man\" il Coleottero \u00e8 una spia latveriana.\nIn \"\" Latveria \u00e8 la dimora del Dottor Destino e del suo gruppo i Signori del male ed \u00e8 l'ultimo scenario del gioco.\nCinema.\nNel film \"I Fantastici Quattro\", Latveria \u00e8 il nome che compare sulla nave da carico che trasporta il corpo del Dottor Destino. In una scena del film ambientata nei parcheggi della Von Doom Corporation, il nuovo amministratore delegato prima di venire ucciso con un fulmine da Victor Von Doom gli dice: \"In fondo puoi sempre tornartene a Latveria, 'Vita Nuova'. \u00c8 quello il tuo posto, il vecchio paese\". Sempre nello stesso film si scopre che la maschera del dottor Destino \u00e8 stata regalata a Victor Von Doom dai Latveriani, in segno di gratitudine."}
{"id": "507049", "revid": "123890067", "url": "https://it.wikipedia.org/wiki?curid=507049", "title": "DVD-R DL", "text": "Un DVD-R DL \u00e8 un disco ottico a due strati (Dual Layer) della capacit\u00e0 di 8,5 GB. Conosciuto anche come DVD-R9, \u00e8 un formato di disco ottico derivato dal DVD-R.\nTale disco pu\u00f2 essere letto da molti lettori DVD (da tavolo e da PC) e pu\u00f2 essere scritto esclusivamente da masterizzatori compatibili con DVD\u00b1R DL. Le caratteristiche tecnologiche dei DVD-R DL sono tali per cui per assicurare la compatibilit\u00e0 con i lettori DVD-Video da tavolo i driver sono stati progettati in modo che i dati da masterizzare vengano distribuiti equamente sui due strati (layer) del disco. Ma questa \u00e8 una contraddizione con la natura sequenziale della masterizzazione DVD, e per risolverla il DVD Forum sotto la guida della Pioneer ha dovuto sviluppare una tecnologia conosciuta come LJR (Layer Jump Recording) che registra in modo incrementale le sezioni pi\u00f9 piccole di ogni strato per mantenere la compatibilit\u00e0 con i DVD-ROM."}
{"id": "507050", "revid": "2014155", "url": "https://it.wikipedia.org/wiki?curid=507050", "title": "Manuele II del Portogallo", "text": "Divenne re il 1\u00ba febbraio 1908, quando suo padre Carlo e il fratello maggiore Luigi Filippo di Braganza, primo erede al trono, furono assassinati in un attentato. Il suo regno dur\u00f2 solo due anni; il 4 ottobre 1910 venne deposto e in Portogallo fu proclamata la Repubblica. \nBiografia.\nInfanzia ed educazione.\nManuele nacque a Lisbona, figlio secondogenito del re Carlo I del Portogallo e di sua moglie, la regina Amelia d'Orl\u00e9ans. I suoi nonni paterni erano il re Luigi del Portogallo e la principessa Maria Pia di Savoia, figlia a sua volta di Vittorio Emanuele II di Savoia; quelli materni erano Luigi Filippo Alberto d'Orl\u00e9ans, conte di Parigi, e Maria Isabella d'Orl\u00e9ans, infanta di Spagna.\nManuele nacque al Palazzo di Bel\u00e9m e venne battezzato pochi giorni dopo nella medesima residenza reale, avendo per padrino il nonno materno, il conte di Parigi, oltre al deposto imperatore del Brasile, Pietro II, che aveva perduto il trono proprio il giorno della sua nascita. Nel giorno del suo battesimo il futuro sovrano ricevette anche i titoli di Infante del Portogallo e Duca di Beja.\nA livello di educazione Manuele ebbe un'istruzione solida, ma non eccessivamente incentrata nell'ambito politico, dal momento che la sua posizione di secondogenito ne rendeva improbabile la successione al trono. Sicuramente un tratto che acquis\u00ec sin dall'infanzia fu l'atteggiamento altezzoso e snob, che poi perse con la salita al trono, al punto da eliminare il baciamano per i dignitari di corte. A sei anni gi\u00e0 parlava e scriveva regolarmente in francese, ma si premur\u00f2 di studiare anche altre lingue, oltre a storia e musica (ebbe come insegnante Alexandre Rey Cola\u00e7o). Sin dall'inizio dimostr\u00f2 una chiara inclinazione allo studio, a differenza del fratello Luigi Filippo, maggiormente dotato per le attivit\u00e0 fisiche. Nel 1903 si rec\u00f2 con la madre e il fratello maggiore in visita in Egitto a bordo dello yacht reale \"Am\u00e9lia\", cos\u00ec da approfondire maggiormente la sua conoscenza delle antiche civilt\u00e0. Nel 1907 incominci\u00f2 gli studi preparatori per il suo ingresso all'Accademia Navale, che gli avrebbe aperto la strada per una rapida carriera nella marina portoghese.\nMatrimonio.\nIl 4 settembre 1913 Manuele II spos\u00f2, nella citt\u00e0 tedesca di Sigmaringen, la principessa Augusta Vittoria di Hohenzollern-Sigmaringen, figlia primogenita del principe Guglielmo di Hohenzollern-Sigmaringen e della principessa Maria Teresa di Borbone-Due Sicilie, contessa di Trani. La cerimonia venne presieduta dal patriarca di Lisbona, il cardinale Jos\u00e9 Neto.\nDal matrimonio non nacquero figli, anche perch\u00e9 tra i due coniugi, sebbene il clima fosse calmo e sereno, non vi fu mai vero amore e ne risult\u00f2 un'unione sostanzialmente infelice e insoddisfacente.\nRelazione con Gaby Deslys.\nNel dicembre 1909, mentre era in visita a Parigi, Manuele incontr\u00f2 per la prima volta Gaby Deslys, una famosa attrice francese dell'epoca. Tra i due nacque da subito un rapporto stretto, che dur\u00f2 ben oltre il regno di Manuele, spesso con picchi di indiscrezione notevoli (nelle sue visite in Portogallo l'attrice pernottava al Pal\u00e1cio das Necessidades), cosa che non pass\u00f2 inosservata al pubblico. Malgrado questo, sia durante, sia dopo il regno di Manuele II, Gaby Deslys neg\u00f2 sempre l'evidenza e si rifiut\u00f2 sempre di rilasciare commenti pubblici sulla sua relazione col re, precedente il suo matrimonio.\nI due continuarono a vedersi durante il periodo di esilio del sovrano a Londra sino all'estate del 1911, quando l'attrice part\u00ec alla volta di New York, raffreddando inevitabilmente il rapporto tra i due. L'attrice morir\u00e0 poi nel 1920, vittima della \"spagnola\".\nRegno.\nIl futuro di Manuele nella sua carriera in marina venne bruscamente e inaspettatamente interrotto il 1\u00ba febbraio 1908 col regicidio che colp\u00ec la casata reale portoghese.\nDa qualche tempo, infatti, Manuele era tornato a Lisbona, dopo un breve viaggio a Vila Vi\u00e7osa con tutta la famiglia, di modo da prepararsi per gli esami da sostenere presso la scuola navale. Prese parte coi genitori a una pubblica cerimonia; al ritorno partirono degli spari verso la carrozza, che uccisero sul colpo suo padre e il suo fratello maggiore, mentre Manuele venne ferito solo a un braccio. Il ragazzo divenne cos\u00ec re del Portogallo.\nLa sua prima decisione da sovrano fu quella di convocare immediatamente il Consiglio di Stato, dimettendo il primo ministro Jo\u00e3o Franco, che era stato ritenuto responsabile di una non completa vigilanza per l'accaduto, e nominando in seguito un nuovo governo presieduto dall'ammiraglio Francisco Joaquim Ferreira do Amaral. Questo atteggiamento, che in un primo tempo serv\u00ec per placare gli animi, in realt\u00e0 col tempo diede modo ai repubblicani di prendere il sopravvento e di riscontrare nel re delle debolezze.\nVenne acclamato \"re\" dall'Assemblea Nazionale il 6 maggio 1908. Malgrado le buone intenzioni mostrate all'inizio, Manuele II si astenne sempre dall'intervenire direttamente negli affari di governo, seguendo il motto secondo il quale \"il re regna, ma non governa\", giudicando l'ingerenza di suo padre come una delle cause della sua tragica morte. Il re fu sempre tuttavia attento alle questioni sociali.\nQuestioni sociali.\nPer \"questioni sociali\" durante il regno di Manuele II si pu\u00f2 parlare della preoccupazione della crescita del proletariato urbano, fatto che comunque non interess\u00f2 particolarmente il Portogallo, data la sua debole industrializzazione a confronto di quella di altri Paesi europei. Tuttavia il peso del proletariato urbano crebbe moltissimo, con l'azione del Partito Repubblicano che si fece pesantemente sentire durante il regno di Manuele, arrivando a colmare le lacune del partito socialista portoghese che, pur essendo nato nel 1875, non era mai arrivato ad avere una rappresentanza parlamentare.\nManuele II seppe appoggiarsi ai socialisti per giungere a un accordo che generalmente migliorasse le condizioni di vita dei lavoratori e questo distacc\u00f2 i socialisti dai repubblicani. Per meglio sopperire a queste esigenze, nel 1909 Manuele pag\u00f2 a proprie spese il sociologo francese L\u00e9on Poinsard perch\u00e9 preparasse una relazione completa sul Paese e trovasse nuove soluzioni per organizzare il lavoro e l'amministrazione locale.\nEntusiasta, il re scrisse, nel giugno 1909, all'allora Presidente del Consiglio dei Ministri, Venceslao Lima, mettendolo al corrente della recente riorganizzazione del partito socialista, poi unitosi sotto la guida di Aquiles Monteverde, ricordandogli inoltre l'importanza di una collaborazione con i socialisti: \"\u00c8 in questo modo, deviando la classe operaia dal partito repubblicano, guidandoli, che essa diventer\u00e0 una forza utile e produttiva.\"\nNonostante i contatti col socialista Sour Gneco, Venceslao Lima considerava comunque un'azione difficile conciliare le forze politiche, ancor pi\u00f9 dopo che il Congresso Nazionale dei Lavoratori era stato boicottato da anarchici e repubblicani con un congresso rivale. Anche le commissioni che si crearono per appoggiare i lavori socialisti, a ogni modo, si dimostrarono poco efficaci e non riuscirono a reificare i loro intenti, ancor pi\u00f9 per il fatto che il regno di Manuele II dur\u00f2 troppo poco per pensare di attuare delle riforme efficienti anche a livello governativo.\nPolitica estera.\nDurante il suo regno Manuele II visit\u00f2 diverse localit\u00e0 del Nord del Paese e si rec\u00f2 ufficialmente in visita in Spagna, in Francia e in Inghilterra, dove, nel novembre 1909, venne nominato cavaliere del prestigioso Ordine della Giarrettiera. Ricevette in Portogallo le visite ufficiali di Alfonso XIII di Spagna nel 1909 e di Hermes da Fonseca, presidente eletto del Brasile, nel 1910.\nGeneralmente egli tent\u00f2 sempre di seguire una politica di riavvicinamento con la Gran Bretagna, non solo a fronte di un orientamento geopolitico gi\u00e0 seguito da suo padre, ma per rafforzare la sua posizione sul trono; questo fu probabilmente anche alla base del suo matrimonio con una principessa imparentata con la casata reale inglese.\nSituazione interna e rivoluzione repubblicana.\nLa situazione politica dello Stato in quegli anni si stava tuttavia deteriorando, col succedersi di ben sette governi in soli 24 mesi di regno. I vari partiti monarchici tornarono ai loro abituali litigi interni, divisioni e frammentazioni, mentre il Partito Repubblicano continuava a guadagnare terreno. Alle elezioni parlamentari del 28 agosto 1910, in parlamento vi erano solo 14 deputati repubblicani (il 9%, contro il 58% dei parlamentari a favore del governo e il 33% di indecisi), ma la miccia della rivoluzione era ormai stata accesa.\nInfatti, il 4 ottobre 1910 ebbe inizio una rivoluzione e il giorno dopo, 5 ottobre, a Lisbona venne proclamata la repubblica. Il Pal\u00e1cio das Necessidades, residenza ufficiale del re, venne bombardato e il monarca dovette trasferirsi al palazzo di Mafra, dove si unirono a lui anche sua madre e sua nonna paterna. Il giorno successivo, Manuele II decise a bordo dello yacht reale \"Am\u00e9lia\" di dirigersi a Porto, ma venne \"sequestrato\" dagli ufficiali di bordo, che lo portarono a Gibilterra dopo aver sentito la notizia che anche Porto era caduta nelle mani dei repubblicani. Da l\u00ec la famiglia reale si rec\u00f2 nel Regno Unito, ove venne ospitata in esilio da re Giorgio V.\nEsilio.\nManuele si stabil\u00ec in una residenza a Fulwell Park, presso Twickenham, appena fuori Londra, circondandosi delle personalit\u00e0 che gli erano state fedeli durante il periodo del suo regno e tentando a pi\u00f9 riprese di organizzare dei colpi di Stato per essere restaurato (nel 1911, nel 1912 e nel 1919). Nella comunit\u00e0 dove risiedette fu sempre molto attivo: frequentava abitualmente la locale chiesa cattolica di San Giacomo, fu il padrino di battesimo di diverse decine di bambini e ancora oggi molti esempi di toponomastica lo ricordano, come la \"Manuel Road\", la \"Lisbon Avenue\" o i \"Portugal Gardens\".\nPur in esilio, Manuele continu\u00f2 a seguire da vicino la politica portoghese, godendo di una certa influenza in alcuni ambienti politici, in particolare presso le organizzazioni monarchiche. Preoccupato che l'anarchia della Prima Repubblica potesse provocare un intervento spagnolo e quindi minacciare l'indipendenza nazionale, ottenne perlomeno la cacciata del generale Gomes da Costa Fragoso Carmona e la nomina di un nuovo ambasciatore portoghese a Londra, sostituendo quello precedentemente designato. \nSebbene deposto ed esiliato, Manuele fu sempre fautore di grande patriottismo, che nel 1915 lo port\u00f2 nel suo testamento a lasciare ogni suo bene allo Stato portoghese per la fondazione di un museo, esprimendo anche il desiderio di essere sepolto in Portogallo.\nPrima guerra mondiale.\nL'essere anglofilo e ammiratore dello spirito britannico port\u00f2 Manuele a fare alcune dichiarazioni allo scoppio della prima guerra mondiale. Egli infatti chiese ai realisti di prendere parte attivamente al conflitto per difendere la patria, mettendo da parte le ostilit\u00e0 contro la repubblica portoghese e di combattere fianco a fianco per tutta la durata del conflitto, giungendo egli stesso, seppur in esilio, a chiedere l'incorporazione nell'esercito repubblicano portoghese.\nContrariamente a quanto previsto, per\u00f2, gran parte dei monarchici portoghesi non corrispose le aspettative del sovrano, sperando che l'appoggio al kaiser tedesco avrebbe potuto portare alla restaurazione della monarchia in Portogallo. Il re, dal canto suo, riteneva che solo il supporto alla Gran Bretagna avrebbe garantito al Portogallo il mantenimento delle sue colonie.\nMalgrado il suo appello all'esercito repubblicano portoghese fosse andato disperso, Manuele si accontent\u00f2, anche se deluso, di entrare nella Croce Rossa inglese e prestare servizio come meglio poteva, anche partecipando a conferenze sul tema e organizzando delle raccolte fondi, visitando ospedali e soccorrendo i feriti al fronte, fatto che lo rese molto popolare.\nGiorgio V, che sempre apprezz\u00f2 l'operato di Manuele durante tutto il conflitto a favore della sua patria adottiva, l'Inghilterra, lo ricompens\u00f2 nel 1919, invitandolo a sedere al suo fianco nella tribuna d'onore durante la sfilata ufficiale per la vittoria della Grande Guerra.\nIncursioni realiste.\nDal 1911 le forze monarchiche portoghesi che si trovavano in esilio si concentrarono in Galizia da dove, con l'approvazione del governo spagnolo, si accordarono per penetrare in Portogallo e restaurare la monarchia. Il gruppo era guidato dal carismatico Henrique de Paiva Couceiro, veterano delle campagne in Africa e unico ufficiale che aveva colpito audacemente il regime durante il colpo di Stato del 5 ottobre. Creduto da molti il paladino della restaurazione monarchica portoghese (cos\u00ec lo indicava una certa stampa repubblicana in patria), egli credeva fosse sufficiente puntare sulle masse insoddisfatte di contadini per riottenere il sostegno alla corona, ma gli eventi diedero prova che egli si sbagliava e molti dei raid organizzati dalla Galizia fallirono.\nManuele decise di appoggiare questi raid, anche se durante i primi anni del suo esilio le risorse disponibili per la sua persona apparivano molto limitate. Inoltre la prima incursione venne fatta sotto le insegne della bandiera blu e bianca del Portogallo, ma senza la corona reale, ed era stata preceduta da un manifesto di Paiva Couceiro che identificava il movimento come \"neutrale\" e che si riprometteva di liberare il Paese e chiedere poi un regolare plebiscito per chiedere al popolo di scegliere la forma di governo da adottare per lo Stato. Ora, dal momento che Manuele II era stato un monarca che aveva giurato sulla costituzione, mai accett\u00f2 di essere sottoposto a un referendum, accettando unicamente una restaurazione che appoggiasse la costituzione del 1826.\nLa seconda incursione, avvenuta nel 1912, fu meglio preparata ed ebbe maggior successo della prima. Ci\u00f2 era dovuto al fatto che il governo spagnolo, inchinandosi alla pressione diplomatica, aveva in un primo momento appoggiato fortemente gli squadroni galiziani, salvo poi ritirare il proprio appoggio. Manuele II riteneva che la forza non fosse il modo migliore per riconquistare il trono, ma questo orientamento non era ben visto dai monarchici radicali. Il re quindi si limit\u00f2 ad aggravare l'anarchia nel Paese, di modo che si potesse far ritorno alla monarchia.\nPatto di Dover.\nDopo il fallimento della prima incursione monarchica, e prima ancora a causa del mancato interesse di Manuele in persona nel voler arrivare con la forza alla conquista del trono, il sovrano in esilio si rese conto di dover meglio articolare le proprie forze e per fare questo decise di riconoscere il giusto trattamento di lignaggio ai discendenti di Michele I del Portogallo, capeggiati dal pretendente Michele II. I due principi si incontrarono con tutta probabilit\u00e0 a Dover il 30 gennaio 1912, ma sulla discussione che si ebbe tra i due ancora oggi vi \u00e8 molta divergenza tra gli storici. Alcuni sostengono che si fosse definito unicamente un patto di amicizia e di sostegno per la restaurazione del trono, col riconoscimento dei titoli degli ex pretendenti, mentre secondo altri in quell'occasione Manuele II avrebbe ceduto i propri diritti di successione a Michele II in cambio della restaurazione della monarchia in Portogallo, per il bene del Paese.\nMonarchia del nord.\nDopo il fallimento dei raid monarchici e la condanna del re a quanti ancora utilizzassero la forza per giungere alla restaurazione della monarchia, quest'ultima opzione sembr\u00f2 riaprirsi con la fine della dittatura del generale Pimenta de Castro nel gennaio del 1915, fatto che brevemente ruppe il monopolio politico del Partito Democratico portoghese e, nel tentativo di catturare le simpatie pi\u00f9 conservatrici, rimosse le restrizioni alla libert\u00e0 di associazione monarchiche che erano state limitate dalla costituzione della repubblica. Tra l'aprile e il maggio del 1915 aprirono i battenti circa 55 circoli monarchici (33 nel nord e 12 nel centro del Paese), ma gi\u00e0 dal 14 maggio di quello stesso anno la rivoluzione era sbarcata nelle strade: 15\u00a0000 persone tra civili e militari fedeli al re si scontrarono, lasciando sul campo oltre 500 morti e 1\u00a0000 feriti tra le file dell'esercito repubblicano.\nPur in questa situazione, tuttavia, Manuele II continu\u00f2 a invocare la calma degli animi e a rifiutare l'idea di un intervento forzoso per la sua restaurazione, prevedendo piuttosto dei colloqui di pace da tenersi a Parigi, temendo che l'aumento dell'illegalit\u00e0 nel Paese avrebbe potuto minarne la posizione negoziale. Paiva Couceiro e gli integralisti si servirono per la gestione della situazione del luogotenente generale Aires de Ornelas e proprio a lui Paiva indirizz\u00f2 un telegramma, convinto in un appoggio immediato del re alle operazioni di un colpo di Stato di quelle dimensioni, scrivendo senza esitazioni \"Si va avanti. Parola del re\".\nIl 19 gennaio 1919, con mille soldati e alcuni pezzi di artiglieria, Paiva Couceiro restaur\u00f2 a Porto la monarchia costituzionale nella persona di Manuele II, istituendo anche un governo provvisorio a cui aderirono le citt\u00e0 di Minho, Tras-os-Montes e parte del distretto di Aveiro, ma, contrariamente a quanto previsto dallo stesso Couceiro, il resto del Paese non si un\u00ec a questa proposta. Il governo repubblicano rimase saldo a Lisbona, dove Aires de Ornelas era rimasto con poche centinaia di monarchici alla guida del 2\u00ba reggimento di lancieri. Di fronte all'aumento del numero di rifugiati che temevano rappresaglie repubblicane, il comandante del reggimento, che era monarchico, fece ritirare la guarnigione e marci\u00f2 verso Monsanto, ove si un\u00ec con altre forze monarchiche per poi rivelarsi un nulla di fatto.\nCol fallimento della restaurazione nel centro e nel sud del Paese, il 13 febbraio di quello stesso anno la Guardia Nazionale era riuscita a ripristinare la repubblica a Porto e molti dei monarchici catturati vennero condannati a pene esemplari. Il re, in esilio, ricevette solo poche e sporadiche informazioni sugli eventi che si stavano verificando e seppe del fallimento dai giornali. Nei mesi successivi il sovrano trasfer\u00ec la propria influenza presso i tribunali britannici di modo che potesse ottenere delle petizioni per richiedere l'amnistia per i propri conterranei. Questo fatto peggior\u00f2 un poco anche la figura dello stesso monarca che ora veniva accusato anche da alcuni monarchici di mostrare disinteresse verso gli sforzi da loro compiuti per salvare la patria e ridonargli il trono.\nPatto di Parigi.\nNel 1922, col raffreddarsi delle relazioni tra monarchici, il movimento Integralismo Lusitano e il re, e memore del fatto che il suo matrimonio con Augusta Vittoria non aveva prodotto eredi, Manuele fece delle aperture pi\u00f9 concrete nei confronti dei discendenti di Michele II. In un incontro che si tenne a Parigi nell'aprile del 1922, rappresentati rispettivamente dal generale Aires de Ornelas e dalla michelista infanta Adelgundes, che si era definita duchessa di Guimar\u00e3es, e dal tutore Duarte Nuno, si dice che fossero state gettate le basi per la successione, che sarebbe passata a Duarte Nuno. A quel tempo i monarchici costituzionalisti non si dichiararono soddisfatti dell'accordo perch\u00e9 esso negava le leggi della monarchia costituzionale in vigore nel 1910. Anche gli integralisti non furono particolarmente felici di questa scelta, dal momento che l'accordo riduceva il tutto a una questione di famiglia, senza parlare di voler ristabilire la monarchia tradizionale. Integralismo Lusitano ritir\u00f2 il proprio appoggio ai movimenti monarchici in corso, ma questo accordo port\u00f2 alla definitiva riconciliazione dei due rami della Casa di Braganza.\nAttivit\u00e0 di scrittore e bibliografo.\nManuele era un avido lettore e, durante gli anni dell'esilio, si dedic\u00f2 particolarmente allo studio della letteratura, stendendo trattati sulla letteratura portoghese medievale e rinascimentale. Dopo la prima guerra mondiale, con maggior tempo libero per s\u00e9 stesso, oltre ai suoi contatti con le organizzazioni monarchiche, Manuele si dedic\u00f2 ai suoi studi. Inizialmente si dimostr\u00f2 interessato a voler scrivere una biografia su Manuele I del Portogallo, che riteneva essere stato sottovalutato da alcuni storici. Per fare questo egli entr\u00f2 in contatto col bibliografo Maurice Ettinghausen nel 1919, per acquisire informazioni e riferimenti per la sua opera, aiutato in questo dalla dissoluzione di molte collezioni private durante il periodo repubblicano.\nDal 1926 Manuele aveva gi\u00e0 abbandonato l'idea della biografia per concentrarsi sulla descrizione dei libri antichi della sua biblioteca personale. Oltre che una lista, con questo lavoro Manuele aveva la possibilit\u00e0 di scrivere delle glorie del Portogallo, redigendo non solo bibliografie, ma esaminandone anche gli autori e i contesti nei quali scrivevano. La sua interpretazione fu scientificamente rigorosa, e ne risult\u00f2 un lavoro scandito da nazionalismo e dall'esaltazione dei valori ancestrali. Il primo volume da lui realizzato, dal titolo \"Livros Antigos Portuguezes 1489\u20131600, da Bibliotheca de Sua Magestade Fidel\u00edssima Descriptos por S. M. El-Rey D. Manuel em Tr\u00eas volumes\" venne pubblicato nel 1929. Manuele consegn\u00f2 personalmente una copia della sua opera all'amico Giorgio V al Castello di Windsor. Il lavoro venne ben ricevuto dalla critica, e lo stesso re si dedic\u00f2 al secondo volume che copriva il periodo compreso tra il 1540 e il 1569. Ma il progetto s'interruppe prematuramente nel 1932, con l'improvvisa morte del re. Il terzo volume venne pubblicato postumo sotto la supervisione del suo bibliotecario, Margery Winters. Per questa sua opera, il busto del re si trova oggi nell'atrio della Biblioteca Nacional de Portugal di Lisbona.\nUtimi anni e morte.\nIl sovrano in esilio mor\u00ec improvvisamente nella sua residenza il 2 luglio 1932, soffocato da un aumento abnorme delle corde vocali della sua laringe, o edema tracheale. Il governo portoghese, a quel tempo guidato da Ant\u00f3nio Oliveira de Salazar, autorizz\u00f2 la sua sepoltura a Lisbona, dopo i funerali di Stato. Il suo corpo giunse a Lisbona il 2 agosto 1932 a bordo dell'incrociatore britannico HMS \"Concord\" che aveva fatto il giro del Regno Unito ed era risalito per il fiume Tago per portare la bara del re. Il corpo venne ricevuto alla Pra\u00e7a do Com\u00e9rcio, dove una gran folla di persone scort\u00f2 la bara sino a S\u00e3o Vicente de Fora, e venne sepolto nel Pantheon della casa di Braganza presso il Monastero di S\u00e3o Vicente de Fora.\nLa sua morte venne vista da alcuni con sospetto, dal momento che solo il 1\u00ba luglio si era saputo che aveva sostenuto un torneo di tennis e appariva in ottima salute. Un incidente circa la sua morte venne accennato anche nell'autobiografia di Harold Brust, un membro dei servizi segreti di Scotland Yard incaricato di proteggere le figure pubbliche. Nelle sue memorie, Brust parla di un incidente probabilmente accaduto nel 1931 nel quale un intruso scoperto nel giardino di Fulwell Park, una volta arrestato, venne confermato essere un membro di rilievo del gruppo terroristico repubblicano portoghese noto come \"Carbon\u00e1ria\", che venne successivamente deportato a Lisbona. L'identit\u00e0 dell'intruso non venne mai confermata cos\u00ec come i motivi del suo ingresso nella tenuta del sovrano.\nDal momento che i trattati di Dover e Parigi non avevano risolto la questione della successione e non vi sono documenti a prova dei due concordati, non vi era alcun erede diretto per il defunto trono. Manuele II a ogni modo aveva acclarato che la dinastia dei Braganza si sarebbe potuta dire estinta solo alla morte dell'ultimo erede diretto maschio di tutti i rami della famiglia (includendo quindi anche la famiglia imperiale del Brasile, gli Orl\u00e9ans-Braganza, i discendenti del duca di Loul\u00e9, ecc.). Il movimento Integralismo Lusitano acclam\u00f2 Duarte Nuno, duca di Braganza quale re del Portogallo, dal momento che Michele I del Portogallo, alla morte del nipote, si trovava effettivamente a capo della famiglia reale portoghese.\nDopo la morte di Manuele, Ant\u00f3nio de Oliveira Salazar autorizz\u00f2 il ritorno in Portogallo della famiglia di Braganza che era stata esiliata e fond\u00f2, con la vendita delle propriet\u00e0 inglesi dell'ex sovrano e il resto dei suoi possedimenti, la Fondazione della Casa di Braganza, secondo il desiderio dello stesso re Manuele di lasciare la sua fortuna personale al popolo portoghese."}
{"id": "507055", "revid": "767487", "url": "https://it.wikipedia.org/wiki?curid=507055", "title": "Africanism", "text": "Africanism \u00e8 il gruppo musicale francese che si occupa di musica house\nStoria.\nGli Africanism nascono nel 2000 grazie all'interessamento di Bob Sinclar che tenta di riunire alcuni tra i suoi amici, dj-producer come, Martin Solveig e dj Gregory. Il primo disco prodotto fu, sulla Yellow Records dello stesso Bob.Presto Diventeranno famosi grazie alla loro abilit\u00e0 nel mischiare l'house music con le influenze tribal e latin, che ebbero grande successo a cavallo del nuovo Secolo e divennero celebri anche nel mercato mainstream grazie sia ai dischi come \"Tourment d'amour\", \"Kalimbo\", \"Zookey\", e al gruppo si aggiungeranno via via sempre pi\u00f9 artisti in pianta stabile o estemporaneamente, il che rende gli Africanism di fatto la crew che riunisce i migliori cervelli nel campo della musica house d'oltralpe"}
