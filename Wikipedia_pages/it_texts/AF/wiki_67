{"id": "488820", "revid": "115722800", "url": "https://it.wikipedia.org/wiki?curid=488820", "title": "Partito Rinnovatore Democratico", "text": "Il Partito Rinnovatore Democratico (\"Partido Renovador Democr\u00e1tico\", PRD) \u00e8 stato un partito politico portoghese attivo tra il 1985 e il 1991.\nIl PRD \u00e8 stato fondato nel 1985, sotto il tacito patrocinio del Presidente della Repubblica di allora, il Generale Ant\u00f3nio Ramalho Eanes e guidato da Herm\u00ednio Martinho. Questa formazione politica si proponeva lo scopo di \"moralizzare la vita politica nazionale\". Approfittando del malcontento generato dalla politica di austerit\u00e0 posta in atto dal governo di coalizione tra PS e PSD (1983-1985), il PRD ne fu il grande beneficiario alle elezioni politiche del 1985, volute dal Presidente Eanes, giunto alla fine del suo mandato. Esso ottenne un numero di voti molto vicino a quello dei socialisti. In termini parlamentari, divenne il terzo partito, svolgendo un ruolo di cerniera, decisivo per la tenuta del governo minoritario di An\u00edbal Cavaco Silva. \nAlle elezioni amministrative, svolte nello stesso 1985, il PRD, per\u00f2, dimostr\u00f2 fragilit\u00e0 e disorganizzazione ed alle presidenziali del 1986 il suo candidato, Salgado Zenha, non raggiunse il secondo turno. Nel 1987 il PRD appoggi\u00f2 la mozione di sfiducia al governo Cavaco Silva. Questa decisione, per\u00f2, si rivel\u00f2 negativa per le sorti del partito, che, alle seguenti elezioni politiche, elesse appena 7 deputati, a fronte dei 45 della legislatura precedente. \nNel frattempo Ramalho Eanes aveva assunto la guida del partito, incarico che abbandon\u00f2 in seguito alla disfatta elettorale, cedendo nuovamente il posto a Herm\u00ednio Martinho. Alle elezioni per il Parlamento Europeo del 1989, il PRD si alle\u00f2 con i socialisti, riuscendo ad eleggere un solo deputato come indipendente nelle liste del PS (Pedro Canavarro). Nelle elezioni politiche del 1991 il PRD, guidato da Canavarro, non riusc\u00ec ad ottenere nemmeno un deputato."}
{"id": "488833", "revid": "287204", "url": "https://it.wikipedia.org/wiki?curid=488833", "title": "Citroen C5", "text": ""}
{"id": "488835", "revid": "1543377", "url": "https://it.wikipedia.org/wiki?curid=488835", "title": "Jarai", "text": "I Jarai (o anche Ng\u01b0\u1eddi Gia Rai, Gia Rai, or Gia-rai) sono un gruppo etnico facente parte dei 54 gruppi etnici ufficialmente riconosciuti dal Vietnam. La lingua Jarai fa parte del ceppo maleo-polinesiano, branca delle lingue austronesiane. La lingua Jarai \u00e8 strettamente correlata alla lingua Cham del Vietnam centrale e alle lingue maleo-polinesiane di Indonesia, Malaysia, Madagascar e Filippine. I Jarai arrivano approssimativamente a 332,557 e sono il secondo pi\u00f9 grande gruppo etnico tra i gruppi conosciuti come Degar o Montagnard.\nI Jarai vivono soprattutto nelle province di Gia Lai e Kon Tum; pochi altri vivono nella provincia di Dak Lak e a Ratanakiri (Cambogia). Dopo la guerra del Vietnam, molti Jarai che si erano alleati con gli Stati Uniti, si trasferirono con le loro famiglie proprio negli USA, in particolare nella Carolina del Nord.\nCultura.\nTradizionalmente, i Jarai vivono in piccoli villaggi di circa 500 abitanti. Questi si sviluppano attorno ad una piazza centrale, con singole case intorno al centro del villaggio. Nel centro del villaggio spesso si possono trovare una casa comune, una rete per giocare a pallavolo o una riseria. Le Camere sono state costruite tradizionalmente interamente da bamb\u00f9; comunque nei periodi pi\u00f9 recenti le case di legno con i tetti d'acciaio hanno guadagnato popolarit\u00e0, grazie alla loro resistenza. I Jarai hanno una cultura matriarcale; la linea ereditaria \u00e8 seguita infatti dal ceppo materno e non da quello paterno.\nLa maggioranza dei Jarai \u00e8 animista; credono che i demoni abitino in tutto il creato. periodicamente vengono praticati sacrifici di maiali, mucche, bufali agli spiriti del villaggio. Negli anni '70, comunque, alcuni missionari americani, della \"Christian and Missionary Alliance\", hanno portato il cristianesimo tra i villaggi Jarai, col risultato che il numero di cristiani tra questi gruppi etnici ha superato le 100\u00a0000 unit\u00e0.\nNegli anni '50 e '60, il movimento indipendentista dei Degar ebbe un significativo seguito tra le popolazioni autoctone vietnamite, soprattutto tra i gruppi dei Jarai. Lo scopo dei Degar era quello di creare uno stato indipendente nella zona degli altopiani centrali vietnamiti, consistente interamente di popolazioni indigene. A seguito di questi movimenti, il governo vietnamita divenne molto sospettoso al riguardo dei Jarai. Sono diventati quindi frequenti segnalazioni di abusi dei diritti umani ai danni di questa etnia.\nTra le altre tradizioni Jarai, va segnalata la musica, che viene spesso suonata con gong, xilofoni, cetre, e vari altri strumenti tradizionali. Dock Rmah, un noto musicista Jarai che vive negli Stati Uniti, ha ricevuto nel 1996 un \"Folk Heritage Award\" dal \"North Carolina Arts Council\".\nSiccome il Vietnam permette ufficialmente solo sei religioni all'interno del proprio territorio, e fra queste non vi \u00e8 inclusa quella dei Jarai, questa etnia ha avuto notevoli problemi di ambientamento negli ultimi anni. Il Canada \u00e8 stata una delle nazioni pi\u00f9 ospitali per questo popolo."}
{"id": "488836", "revid": "46931", "url": "https://it.wikipedia.org/wiki?curid=488836", "title": "Gia Rai", "text": ""}
{"id": "488839", "revid": "287204", "url": "https://it.wikipedia.org/wiki?curid=488839", "title": "Stephane Sarrazin", "text": ""}
{"id": "488840", "revid": "46931", "url": "https://it.wikipedia.org/wiki?curid=488840", "title": "Gia-rai", "text": ""}
{"id": "488842", "revid": "1543377", "url": "https://it.wikipedia.org/wiki?curid=488842", "title": "Superbowl League", "text": "La Superbowl League \u00e8 stato fino al 2007 il campionato italiano di football americano organizzato dalla NFL Italia.\nStruttura.\nIl campionato era strutturato in un torneo a ventinove squadre suddivise in serie A1 e A2.\nIn serie A1 le squadre potevano allineare giocatori stranieri, in serie A2 non erano consentiti.\nA1 Superbowl League.\nOgni squadra disputava una partita contro tutte le altre pi\u00f9 il ritorno con due di esse.\nLe prime due classificate al termine della regular season accedevano direttamente alle semifinali, giocando in casa.\nLa terza, la quarta e la quinta classificata accedevano alle wild card, ed a loro si univa la vincente della serie A2. La vincente della serie A2 aveva diritto di dotarsi dello stesso numero di americani/stranieri previsto per la serie A1. Poteva inoltre rinunciare a disputare la wild card, nel qual caso la 3\u00aa Classificata passava direttamente in semifinale.\nL'accoppiamento delle wild card era il seguente:\n3\u00aa Classificata \u2013 Vincitrice serie A2\n4\u00aa Classificata \u2013 5\u00aa Classificata.\nL'accoppiamento alle semifinali vedr\u00e0:\n1\u00aa Classificata RS - Peggior record WC\n2\u00aa Classificata RS \u2013 Miglior record WC\nLe vincenti si sfidano nel Superbowl, che coronava la squadra campione.\nA2 Superbowl League.\nIn Serie A2 le squadre si dividevano in gironi nei quali erano previsti incontri di andata e ritorno oltre ad una partita Interdivisionale. Venne adottata la classifica nazionale unica su base ranking.ll ranking viene stabilito in base alle classifiche finali delle serie A, B e C del campionato precedente. Per le neo-iscritte la posizione in classifica viene stabilita in base alla data d'iscrizione al Campionato NFL Italia.Tale sistema permetteva di avere una graduatoria di merito tecnico, laddove l'accesso alla post season su base classifica di division avrebbe potuto portare all'esclusione di squadre tecnicamente meritevoli, unicamente a causa d'inserimento in division territoriali comprendenti squadre pi\u00f9 forti che in un'altra division. L'interdivisionale era stato inoltre inserito per poter permettere un riallineamento, a livello di classifica nazionale, del ranking.\nAccedevano ai quarti di finale le prime quattro qualificate, quali squadre home.\nDalla quinta alla dodicesima classificata, incrociate in base alla classifica (5 vs 12, 6 vs 11, 7 vs 10, 8 vs 9) disputavano una wild card per accedere quali squadre away ai quarti di finale.\nL'accoppiamento nei quarti vedeva:\n1 vs (v. 8vs9) - A\n2 vs (v.7vs10) - B\n3 vs (v.6vs11) - C\n4 vs (v.5vs12) - D\nL'accoppiamento alle semifinali vedeva:\nA vs D\nB vs C\nLe vincenti delle semifinali si incontravano nel SilverBowl.\nFinal Six.\nDopo la stagione regolare, le migliori sei formazioni disputavano i play-off scudetto, denominati fase Final Six: \u00e8 strutturata con le prime due della stagione regolare di serie A1 accedevano direttamente alle semifinali, la terza giocava un turno preliminare (Wild card) con la vincente della serie A2 (SilverBowl), la quarta di A1 disputava la seconda \"wild card\" contro la quinta di A1. Le due vincenti delle due semifinali disputavano il Superbowl italiano."}
{"id": "488843", "revid": "1305772", "url": "https://it.wikipedia.org/wiki?curid=488843", "title": "Kazako", "text": ""}
{"id": "488846", "revid": "71260", "url": "https://it.wikipedia.org/wiki?curid=488846", "title": "Superbowl league", "text": ""}
{"id": "488847", "revid": "1305772", "url": "https://it.wikipedia.org/wiki?curid=488847", "title": "A Matter of Life and Death (album)", "text": "A Matter of Life and Death \u00e8 il quattordicesimo album in studio del gruppo musicale britannico Iron Maiden, pubblicato il 28 agosto 2006 dalla EMI nel Regno Unito e il 5 settembre dello stesso anno dalla Capitol Records negli Stati Uniti d'America.\nDescrizione.\nIl gruppo ha cominciato a scrivere i brani verso la fine del 2005, dopo le numerose apparizioni negli Stati Uniti d'America e in Europa. Dopo Natale, i brani sono stati completati e hanno cominciato la preparazione negli Sarm West Studios a Londra. Il titolo dell'album \u00e8 ispirato al film \"Scala al paradiso\" di Michael Powell e Emeric Pressburger del 1946.\nIl disco \u00e8 caratterizzato da canzoni mediamente pi\u00f9 lunghe della norma. Infatti, solo tre brani su dieci durano meno di sei minuti ciascuno.\nLa copertina \u00e8 opera dell'illustratore statunitense Tim Bradstreet, noto soprattutto per i suoi lavori nell'ambito dei fumetti."}
{"id": "488850", "revid": "729019", "url": "https://it.wikipedia.org/wiki?curid=488850", "title": "Prolasso del funicolo ombelicale", "text": "Il prolasso del funicolo (o cordone) ombelicale \u00e8 una grave emergenza ostetrica e si manifesta con i sintomi di una severa sofferenza fetale.\nEziologia.\nLe cause del prolasso di funicolo possono essere molteplici e fra le pi\u00f9 significative ricordiamo gravidanza gemellare, amnioressi intempestiva, prematurit\u00e0, polidramnios.\nPatogenesi.\nUna o pi\u00f9 anse di funicolo si insinuano davanti alla parte presentata al momento del parto, la stessa di conseguenza esercita una pressione sul funicolo provocando la sofferenza fetale.\nSi parla di prolasso di funicolo quando l'ansa presentata \u00e8 a membrane rotte mentre si parla di procidenza di funicolo quando le membrane sono integre, tuttavia nella pratica medica \u00e8 comune riassumere prolasso e procidenza nella definizione di prolasso di funicolo.\nEsami di laboratorio e strumentali.\nIl monitoraggio cardiotocografico mostra un'evidente bradicardia e senza manovre di emergenza si giunge in breve tempo alla morte del feto.\nTrattamento.\nL'unica soluzione efficace per eliminare o quantomeno ridurre le drammatiche conseguenze di un prolasso di funicolo (morte del nascituro o paralisi cerebrale infantile) \u00e8 quella di espletare il parto nel minor tempo possibile, generalmente ricorrendo ad un parto cesareo d'emergenza."}
{"id": "488851", "revid": "1993636", "url": "https://it.wikipedia.org/wiki?curid=488851", "title": "Cosroe I", "text": "Forse il pi\u00f9 noto dei re della dinastia sasanide, regn\u00f2 dal 531 al 579. Edific\u00f2 citt\u00e0 e palazzi, ripristin\u00f2 vie commerciali, costru\u00ec o ripar\u00f2 ponti, canali e dighe. Durante l'ambizioso regno di Cosroe I l'arte e la scienza persiane fiorirono e l'impero sasanide raggiunse l'apice della potenza e della prosperit\u00e0.\nConquiste.\nAll'inizio del suo regno Cosroe concluse una pace eterna con l'imperatore bizantino Giustiniano, il quale voleva avere mano libera per la conquista dell'Africa e della Sicilia. I suoi successi contro i Goti e i Vandali provocarono per\u00f2 la reazione del sasanide e l'inizio di una guerra nel 540.\nCosroe invase la Siria e deport\u00f2 gli abitanti di Antiochia in Persia, dove costru\u00ec per loro una nuova citt\u00e0 nei pressi di Ctesifonte. Nei sette anni successivi combatt\u00e9 con successo in Lazica o Lazistan (l'antica Colchide) e in Mesopotamia, e i bizantini, guidati da Belisario, non poterono nulla contro di lui. Nel 545 fu concluso un armistizio e nel 562 fu firmato un trattato di pace cinquantennale col quale i persiani restituivano la Lazica ai Bizantini e si impegnavano a non perseguitare i cristiani, purch\u00e9 questi non facessero proseliti tra gli zoroastriani; Costantinopoli, da parte sua, doveva pagare un tributo alla Persia.\nNel frattempo, a est gli Eftaliti erano stati attaccati dai Turchi G\u00f6kt\u00fcrk. Cosroe diede manforte a questi ultimi e conquist\u00f2 la Battriana, lasciando ai Turchi la Transoxiana. Molte delle trib\u00f9 ribelli della regione vennero assoggettate. Intorno al 570 la dinastia dello Yemen, che era stata sottomessa dagli etiopi di Axum, chiese con Sayf ibn Dhi Yazan l'aiuto di Cosroe che invi\u00f2 una flotta con un piccolo esercito agli ordini di Vahrez. Gli Etiopici furono scacciati e lo Yemen divenne territorio persiano fino alla conquista araba.\nNel 571 scoppi\u00f2 una nuova guerra con Costantinopoli per il controllo dell'Armenia, durante la quale Cosroe invase la Siria (conquistando Dara) e la Cappadocia riportando un grande bottino. Cosroe mor\u00ec nel 579 durante le trattative con l'imperatore Tiberio II, e gli succedette il figlio Ormisda IV.\nTolleranza religiosa.\nSebbene Cosroe, negli ultimi anni del regno paterno, estirpasse con un pogrom l'\"eresia\" della setta comunistica dei mazdakiti, e fosse un sincero seguace dell'\"ortodossia\" zoroastriana, non fu un fanatico e non era incline alle persecuzioni. Concesse tolleranza a tutte le confessioni cristiane, e quando uno dei suoi figli si convert\u00ec e si ribell\u00f2 contro di lui e fu infine fatto prigioniero, non lo fece giustiziare e nemmeno pun\u00ec i cristiani che lo avevano fiancheggiato.\nQuando nel 529 Giustiniano I chiuse l'Accademia di Atene, ultimo centro del paganesimo dell'impero bizantino, Cosroe accolse gli ultimi sette maestri del neoplatonismo. Qui essi trovarono che il regno di Cosroe non corrispondeva al loro ideale platonico ed ottennero di ritornare in patria senza danno dopo la conclusione del trattato tra Cosroe e Giustiniano.\nRiforme.\nCosroe introdusse un sistema pi\u00f9 razionale di tassazione basato sulla propriet\u00e0 fondiaria e cerc\u00f2 in ogni modo di incrementare la ricchezza e le entrate dell'impero. Ricostru\u00ec e miglior\u00f2 le infrastrutture, favor\u00ec lo sviluppo della filosofia e della letteratura alle quali persino i suoi soldati si interessavano. Furono introdotti dall'India il gioco degli scacchi e numerosi libri che furono tradotti dal sanscrito in pahlavi. Burzoe (Bozorgmehr), ministro di Cosroe, tradusse il Panchatantra, che fu trasmesso poi attraverso gli Arabi anche all'Europa.\nMatrimoni e discendenza.\nCosroe I spos\u00f2 la figlia del Gran Khan dei Turchi celesti Ist\u00e4mi \"yabghu\", noto ai bizantini, con il nome di \"Silziboulos\", con il quale aveva concluso un trattato. \nDa ella ebbe il suo successore Ormisda IV, detto \"Turk-z\u00e2d\".\nSpos\u00f2 anche una cristiana di nome Eufemia, che egli lasci\u00f2 libera di praticare la propria religione. Da Eufemia Cosroe ebbe il principe Nushzad, che nel 551 si ribell\u00f2 contro il padre, ma fu graziato."}
{"id": "488852", "revid": "1543377", "url": "https://it.wikipedia.org/wiki?curid=488852", "title": "Ornithomimosauria", "text": "Gli ornitomimosauri (Ornithomimosauria) sono un gruppo di dinosauri vissuto nel Cretaceo, comunemente noti come \"dinosauri - struzzo\" per le loro caratteristiche.\nI dinosauri - struzzo.\nQuesti dinosauri assomigliavano superficialmente ai moderni struzzi: erano molto veloci, con zampe posteriori molto allungate, un corpo compatto e un lungo collo sormontato da una piccola testa munita di un becco privo di denti. Uniche rilevanti differenze, la lunga coda e le zampe anteriori artigliate. Gli ornitomimosauri erano probabilmente onnivori o erbivori, e vissero nei continenti settentrionali, in particolare in Asia e Nordamerica. \nIl cranio era piuttosto piccolo, dotato di grandi orbite (forse per una buona visione notturna); la bocca, tranne qualche specie primitiva (ad es. \"Pelecanimimus\" e \"Harpymimus\"), era priva di denti. Le zampe anteriori erano lunghe e robuste, e terminavano in potenti artigli. Le \"mani\" erano stranamente specializzate per il fatto che il metacarpale del pollice era lungo quanto gi altri, diversamente dalla maggior parte degli altri teropodi. Le zampe posteriori erano estremamente allungate e adatte alla corsa, con un piede allungato e dita corte e forti, terminanti in artigli ricurvi. Gli ornitomimosauri erano probabilmente i pi\u00f9 veloci tra i dinosauri e, se attaccati, potevano affidarsi alla corsa, mancando completamente di armi di difesa. La coda di questi animali era molto specializzata, ed era irrigidita nella et\u00e0 posteriore. Come molti altri celurosauri, erano probabilmente ricoperti di piume e non di scaglie.\nEvoluzione.\nIl gruppo degli ornitomimosauri apparve per la prima volta nel Cretaceo inferiore, e perdur\u00f2 fino al termine del periodo. Questi animali sembrerebbero essere imparentati con celurosauri meno specializzati come \"Compsognathus\", \"Coelurus\" e i tirannosauroidi. Membri primitivi del gruppo includono lo spagnolo \"Pelecanimimus\", il tailandese \"Kinnareemimus\", il cinese \"Shenzhousaurus\", \"Garudimimus\" e \"Harpymimus\" della Mongolia e probabilmente il gigantesco \"Deinocheirus\", fino a poco tempo fa noto solo per le mostruose zampe anteriori. Le specie pi\u00f9 evolute, invece, appartengono alla famiglia degli ornitomimidi e includono gli asiatici \"Gallimimus\", reso noto da Jurassic Park, \"Aepyornithomimus tugrikinensis\", \"Archaeornithomimus\", \"Sinornithomimus\", \"Anserimimus\" e i nordamericani \"Struthiomimus\", \"Ornithomimus\" e \"Dromiceiomimus\".\nDieta.\nGli ornitomimosauri probabilmente ottenevano la maggior parte delle calorie necessarie al loro sostentamento attraverso piante, ma potrebbero essersi nutriti anche di piccoli vertebrati e insetti. Henry Fairfield Osborn sugger\u00ec che le lunghe zampe anteriori simili a quelle dei bradipi avrebbero potuto essere usate per tirare verso di s\u00e9 le fronde degli alberi per il nutrimento; gli artigli, altres\u00ec, potrebbero essere stati una pericolosa arma. La grande abbondanza di ornitomimidi - sono tra i fossili di teropodi pi\u00f9 comuni in Nordamerica - favorisce l'idea che essi fossero erbivori, dal momento che di solito gli erbivori sovrastano i carnivori in un ecosistema. La presenza di gastroliti all'interno di alcuni fossili di alcuni ornitomimidi (incluso \"Sinornithomimus\") rinforza quest'ipotesi; gli ornitomimosauri potrebbero aver posseduto uno stomaco muscoloso. Recenti ritrovamenti di un tessuto morbido nel becco di un esemplare di \"Gallimimus\", inoltre, sembrerebbero suggerire una struttura simile a quella delle oche, con funzioni di filtro.\nPossibili parentele.\nAlcuni paleontologi, come Paul Sereno, considerano gli enigmatici Alvarezsauridi come stretti parenti degli ornitomimosauri, e li pongono insieme nella superfamiglia Ornithomimoidea. In passato il pi\u00f9 antico ornitomimosauro era considerato il primitivo \"Elaphrosaurus\" del Giurassico superiore africano, ma recentemente questa forma, nota per uno scheletro privo di cranio, \u00e8 stata avvicinata ai ceratosauri. Nei Paesi Bassi e in Australia, inoltre, sono stati rinvenuti femori molto simili a quelli degli ornitomimosauri, a cui sono stati dati i nomi, rispettivamente, di \"Betasuchus\" e \"Timimus\", ma anche queste forme potrebbero essere esempi di convergenza evolutiva.\nClassificazione.\n Ornithomimosauria\n |--\"Pelecanimimus\"\n `--+--\"Shenzhousaurus\"\n `--+--\"Beishanlong\"\n |--\"Harpymimus\"\n `--+--\"Garudimimus\"\n `--Ornithomimidae\n |--\"Anserimimus\"\n |--\"Archaeornithomimus\"\n |--\"Dromiceiomimus\"\n |--\"Gallimimus\"\n |--\"Ornithomimus\"\n `--\"Struthiomimus\""}
{"id": "488854", "revid": "367445", "url": "https://it.wikipedia.org/wiki?curid=488854", "title": "Russia Unita", "text": "Russia Unita (in russo \u0415\u0434\u0438\u043d\u0430\u044f \u0420\u043e\u0441\u0441\u0438\u044f, trasl. \"Edinaja Rossija\" - ER) \u00e8 un partito politico russo di orientamento conservatore costituitosi il 1\u00ba dicembre 2001 attraverso la confluenza di due distinti soggetti politici:\nI riferimenti ideologici di Russia Unita spaziano dal nazionalismo al patriottismo sovietico; in ambito economico, ci\u00f2 si traduce in posizioni liberiste alternate a posizioni stataliste.\nStoria.\nNominato Primo ministro nell'agosto del 1999 e designato dal presidente El'cin come suo successore, Putin seppe riconquistare l'appoggio dell'opinione pubblica, venendo eletto alle elezioni presidenziali del 2000 con oltre il 52% dei voti.\nAlle elezioni parlamentari del 2003 Russa Unita si attest\u00f2 come la prima forza politica del Paese col 37,6% dei suffragi, distanziando nettamente il Partito Comunista della Federazione Russa (KPRF), fermo al 12,6%; il partito ottenne la maggioranza anche al Consiglio Federale.\nIn occasione delle elezioni presidenziali del 2004 Putin trionf\u00f2 col 71,31% dei voti e alle successive parlamentari del 2007 Russa Unita conquist\u00f2 il 64,30% dei voti, eleggendo 315 deputati su 450. Il nuovo sistema elettorale (proporzionale con sbarramento al 7%), ridusse i partiti presenti alla Duma a quattro: RU; KPRF (11,57%); Partito Liberal-Democratico di Russia (PLDR, 8,14%) e Russia Giusta (RG, 7,74%). Lo sbarramento molto alto e l'eliminazione della quota maggioritaria determinarono non solo l'uscita dalla Duma di partiti minori come il Partito Agrario di Russia e Jabloko (rispettivamente 3 e 4 seggi nella Duma precedente), ma anche degli indipendenti, che nel 2003 erano ben 71.\nNel 2008 Putin, scaduto il suo secondo mandato, non si pot\u00e9 candidare alla presidenza. Venne nominato Capo del Governo dal nuovo presidente Dmitrij Medvedev, anch'egli di RU, che venne eletto con il 70,28%. Medvedev, del resto, venne sostenuto anche dagli agrari e da RG. Nel settembre 2008 il Partito Agrario di Russia ha annunciato la propria fusione con RU. Nel 2012 Putin \u00e8 tornato presidente, mentre Medvedev Primo ministro; i due sono stati confermati alle elezioni parlamentari del 2016 e a quelle del 2018.\nNel 2019, arriva la prima importante perdita per RU, alle elezioni alla Duma di Mosca, ricevendo meno voti totali del Partito Comunista della Federazione Russa.\nIdeologia.\nRussia Unita aderisce all'Internazionale Democratica Centrista, nonostante diversi suoi esponenti provengano dalla dirigenza del PCUS (lo stesso Putin \u00e8 un ex ufficiale del KGB). Nel 2009 ha indicato nel \"conservatorismo russo\" la sua ideologia ufficiale, mentre in ambito economico alterna posizioni liberiste con altre stataliste.\nSegretari.\nAndrej Turcak: 12 ottobre 2017 - \"in carica\""}
{"id": "488855", "revid": "1632387", "url": "https://it.wikipedia.org/wiki?curid=488855", "title": "Restena", "text": "Restena \u00e8 una frazione del comune di Arzignano (provincia di Vicenza) e confina con il comune di Trissino a nord e con le frazioni di Pugnello e Tezze rispettivamente ad ovest e a sud-est. \nStoria.\nIl toponimo Restena fa riferimento all'omonimo corso d'acqua che lo attraversa cio\u00e8 il Restena; tale nome potrebbe derivare dal termine dialettale \"resta\", ovvero \"sbarramento\": l'impetuosit\u00e0 di questo torrente infatti ha da sempre reso necessario l'impiego di sbarramenti nel tentativo di scongiurare le sue pericolose inondazioni. \nLe origini della comunit\u00e0 risalgono probabilmente al XVI secolo quando, grazie all'assegnazione dei cosiddetti \"masi\" (un'unit\u00e0 di misura locale che indicava un certo quantitativo di terreno incolto), vi si stabilirono i primi coloni bonificatori arrivati dai vicini borghi montani.\nLa chiesetta dell'Annunciata, fatta costruire nel 1736 da don Girolamo Ziggiotti, ha rappresentato il primo nucleo di aggregazione sia spirituale che sociale dei suoi abitanti."}
{"id": "488856", "revid": "38120", "url": "https://it.wikipedia.org/wiki?curid=488856", "title": "Mortal Kombat (disambigua)", "text": ""}
{"id": "488857", "revid": "709565", "url": "https://it.wikipedia.org/wiki?curid=488857", "title": "IGN (disambigua)", "text": ""}
{"id": "488858", "revid": "1543377", "url": "https://it.wikipedia.org/wiki?curid=488858", "title": "Institut g\u00e9ographique national (Francia)", "text": "L'Institut national de l'information g\u00e9ographique et foresti\u00e8re (IGN) (in italiano, \"Istituto nazionale di informazione geografica e forestale\") \u00e8 un ente pubblico dello Stato francese a carattere amministrativo avente il compito di assicurare la produzione, il mantenimento e la diffusione dell'informazione geografica e forestale di riferimento in Francia. L'ente fu creato per decreto il 27 giugno 1940 in sostituzione del \"Service G\u00e9ographique de l'Arm\u00e9e\" (SGA) (Servizio geografico dell'esercito). Prima dell'integrazione dell'inventario forestale nazionale, avvenuta il primo gennaio 2012, il suo nome era \"Institut g\u00e9ographique national\" (\"Istituto geografico nazionale\"), una denominazione della quale ha conservato ancora oggi l'abbreviazione IGN.\nAssunzioni.\nAl fine di formare il suo personale tecnico, l'IGN maintiene un istituto d'insegnamento di punta nel campo delle scienze geografiche: l'ENSG, di Marne-la-Vall\u00e9e.\nSui 14 cicli di formazione dell'ENSG, tre sono composti di allievi destinati all'IGN:\nAssunti per concorso prima di integrare l'ENSG, gli allievi di questi cicli vi trascorrono due o tre anni prima di entrare all'Istituto.\nL'ENSG \u00e8 ugualmente associato ai quattro laboratori di ricerca pilotato dall'IGN: il COGIT, specializzato in sistemi informativi geografici e cartografia, il MATIS, specializzato in fotogrammetria, il LOEMI che sviluppa la strumentazione (fra cui quella per la cattura delle immagini), e il LAREG, laboratorio di geodesia collegato all'ENSG, che mantiene ITRF, il referenziale geodetico mondiale.\nCarte.\nL'IGN pubblica molti tipi di grandi carte topografiche:\nL'IGN \u00e8 anche il distributore francese di mappe di citt\u00e0 e di paesi stranieri dell'editore \"Marco Polo\".\nCarte in rilievo.\nL'IGN francese propone carte in rilievo che coprono tutto il paese a scale varie: da 1/3\u00a0400\u00a0000 e 1/1\u00a0200\u00a0000 per l'intero territorio a 1/50\u00a0000 (massiccio del Monte Bianco, massiccio della Vanoise).\nCarte antiche.\nL'IGN dispone di molte carte antiche: carte di Cassini (XVII e XVIII secolo), carte di stato maggiore (XIX secolo), carte di caccia del re (XVII secolo) e molte altre. Tutte sono conservate sul supporto in cuoio originale.\nInformazioni: Le carte antiche dell'IGN\nFoto aeree e Phototh\u00e8que Nationale.\nUna delle missioni del servizio pubblico dell'IGN \u00e8 di assicurare la cartografia in scala 1/25000 della Francia. Per questo, gli aerei dell'IGN fotografano il territorio francese; le fotografie aeree permettono la realizzazione della carta grazie alle tecniche di fotogrammetria. L'IGN dispone di quattro aerei sulla base aerea di Creil; attualmente coprono la totalit\u00e0 del territorio in cinque anni. Questa tecnica subisce ad oggi la concorrenza del satellite di teledetezione.\nTra gli aerei degni di nota dell'IGN, si possono citare i 14 Boeing B-17 \"Fortezze volanti\", utilizzate dal 1946 al 1975, gli 8 Hurel-Dubois HD-34, utilizzati fino al 1985, e due Myst\u00e8re 20. Il parco-aerei attuale \u00e8 costituito da 4 Beechcraft Super KingAir 200T, che appartenevano alla base aerea di Creil. Al seguito della chiusura della sua pista di decollo, il 31 agosto 2016, i quattro aerei sono stati ricollocati nell'Aeroporto di Beauvais Till\u00e9..\nLa \"Phototh\u00e8que Nationale\" conserva i clich\u00e9s del territorio realizzati dal \"Service G\u00e9ographique de l'Arm\u00e9e\" e in seguito dall'IGN, dal 1921.\nSistema informativo territoriale o SIT.\nL'IGN fornisce ai suoi clienti pubblici o privati dei dati geografici, che \"costituiscono tutto o parte\" di un Sistema informativo territoriale. Questi ultimi, permettono di selezionare, aggiungere, o rappresentare delle informazioni diverse ma cartografabili su una fondo di una carta tradizionale. L'IGN crea e attualizza il \"referenziale a grande scala\" (RGE), comprendenti quattro componenti: topografia, ortofotografia, parcellare e indirizzo."}
{"id": "488859", "revid": "106456", "url": "https://it.wikipedia.org/wiki?curid=488859", "title": "G\u00e9oportail", "text": "G\u00e9oportail \u00e8 un progetto di portale internet dell'Institut g\u00e9ographique national (IGN) francese, che ha l'ambizione di proporre una visualizzazione del paese in alta risoluzione.\nRagioni della creazione.\nAlla radice della realizzazione del progetto stanno due ragioni principali:\nImmagini e carte.\nLe immagini sono frutto delle foto aeree dell'IGN, con una risoluzione di 1 pixel uguale a 50 cm, con dato al massimo vecchi di cinque anni. In totale saranno presenti 400.000 foto, il 10% delle disponibilit\u00e0 dell'Istituto.\nSaranno presenti sul sito 3.668 carte dell'IGN a scale differenti (1:25.000, 1:100.000 e 1:250.000).\nCon particolari accordi, saranno inseriti nel sito dati appartenenti ad altri organismi, come i 550.000 del catasto.\nMessa in servizio.\nDal 23 giugno 2006 \u00e8 possibile una navigazione 2D della Francia, con una risoluzione di 50\u00a0cm per pixel. La navigazione 3D \u00e8 disponibile da settembre 2007."}
{"id": "488861", "revid": "1522738", "url": "https://it.wikipedia.org/wiki?curid=488861", "title": "Alleanza del Popolo Unito", "text": "Alleanza del Popolo Unito () \u00e8 stata una federazione di partiti politici attiva in Portogallo. Ad essa appartenevano:\nIn seguito allo scioglimento della federazione, nel 1987, il Partito Comunista ha costituito la Coalizione Democratica Unitaria (assieme ai Partito Ecologista \"I Verdi\" e a Intervento Democratico); una parte del Movimento Democratico \u00e8 entrata a far parte del Blocco di Sinistra."}
{"id": "488862", "revid": "599013", "url": "https://it.wikipedia.org/wiki?curid=488862", "title": "Sig", "text": ""}
{"id": "488864", "revid": "1543377", "url": "https://it.wikipedia.org/wiki?curid=488864", "title": "Nazionale di calcio del Kuwait", "text": "La nazionale di calcio del Kuwait \u00e8 la selezione calcistica nazionale del Kuwait ed \u00e8 posta sotto l'egida della Federazione calcistica kuwaitiana.\nNella sua bacheca spicca la vittoria nella Coppa d'Asia del 1980, giocata in casa. Nel 1976 perse la finale del torneo contro i padroni di casa dell'. A livello regionale detiene il primato di vittorie, ben 10, nella Coppa delle Nazioni del Golfo.\nNel ranking FIFA, istituito nell'agosto 1993, il miglior piazzamento del Kuwait \u00e8 il 24\u00ba posto del dicembre 1998, mentre il peggiore \u00e8 il 189\u00ba posto del dicembre 2017. La nazionale occupa attualmente il 148\u00ba posto della graduatoria.\nTra i giocatori pi\u00f9 celebri che hanno militato nella nazionale figura Michel Platini, che nel 1988 gioc\u00f2 21 minuti di un incontro amichevole con l'.\nStoria.\nL'esordio della nazionale kuwaitiana di calcio risale ai Giochi panarabi del 1961, quando pareggi\u00f2 per 2-2 contro la . Nello stesso torneo il Kuwait perse per 8-0 contro la , peggiore sconfitta nella storia della nazionale.\nDal 1970, edizione inaugurale, al 1976 si aggiudic\u00f2 tutte le edizioni della Coppa delle Nazioni del Golfo, di cui una in casa. Dal 1979 al 1990 arriv\u00f2 a disputare la finale del torneo altre quattro volte su sei, cogliendo tre successi (1982, 1986 e 1990) e perdendo l'atto conclusivo della manifestazione nel 1979 (contro l' padrone di casa).\nNel 1980 il Kuwait si aggiudic\u00f2 per la prima volta la Coppa d'Asia nell'edizione giocata in casa, battendo in finale la per 3-0.\nIl Kuwait ottenne la qualificazione al vincendo il girone eliminatorio con tre successi contro , e . In Spagna, sotto la guida tecnica di Carlos Alberto Parreira, esord\u00ec con un pareggio per 1-1 contro la Cecoslovacchia. Nella seconda partita i kuwaitiani persero per 4-1 contro la di Michel Platini. Questo match rimarr\u00e0 alla storia per una scena singolare: sul 3-1 per i transalpini, Alain Giresse mise a segno una rete, favorito dal fatto che i giocatori kuwaitiani sentirono partire un fischio dalle tribune e, di conseguenza, si fermarono. Da qui inizi\u00f2 una vivace discussione tra l'arbitro russo Miroslav Stupar e gli asiatici. Venne chiamato in causa lo sceicco Fahd Al Ahmad, presidente della federcalcio del Kuwait, che, dopo aver minacciato di ritirare la squadra dal mondiale spagnolo, convinse l'arbitro a non convalidare la rete. Successivamente Stupar fu radiato per questa assurda vicenda. Nel terzo e ultimo incontro i kuwaitiani persero ancora, questa volta contro l' per 1-0 (gol di Trevor Francis al 27'). Conclusero cos\u00ec il loro primo mondiale all'ultimo posto del girone con un punto, alle spalle di Inghilterra, Francia e Cecoslovacchia.\nLa squadra si aggiudic\u00f2 nuovamente la Coppa delle nazioni del Golfo nel 1996 e nel 1998. Un altro successo nel torneo, il decimo, fu colto nel 2010.\nIl 14 febbraio 2000 il Kuwait vinse per 20-0 contro il in un match di qualificazione alla Coppa d'Asia 2000, stabilendo all'epoca la vittoria con maggiore scarto in partite tra nazionali di calcio. Il primato fu battuto l'anno dopo dall', impostasi per 31-0 contro le .\nIl 30 ottobre 2007 la nazionale del Kuwait fu sospesa dalla FIFA per interferenze governative nell'azione della federcalcio, ma il bando dur\u00f2 meno di due settimane. Il 24 ottobre 2008 il Kuwait fu nuovamente sospeso dalla FIFA per non aver indetto elezioni dell'assemblea generale a met\u00e0 ottobre.. Il 22 dicembre seguente la FIFA revoc\u00f2 il bando alla federcalcio kuwaitiana.\nIl 16 ottobre 2015, non avendo riconosciuto la nuova legge nazionale sullo sport promulgata dal governo kuwaitiano, la FIFA sospese nuovamente la federazione calcistica del Kuwait. La sospensione comport\u00f2 la revoca dell'organizzazione della Coppa delle Nazioni del Golfo 2017-2018, ma fu annullata il 6 dicembre 2017, dopo l'adozione di una nuova legge nazionale sullo sport. Per inattivit\u00e0, in quel momento la nazionale kuwaitiana era precipitata al 189\u00ba posto del ranking FIFA.\nIl 7 dicembre 2017 fu annunciato che il Kuwait avrebbe organizzato la Coppa delle Nazioni del Golfo 2017-2018 in luogo del Qatar, per via della crisi diplomatica di quest'ultimo stato.\nRosa attuale.\nLista dei giocatori convocati per le partite di qualificazione al Campionato mondiale di calcio 2022 del 3, 11 e 15 giugno 2021\n\"Presenze e reti aggiornate al 3 giugno 2021.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica."}
{"id": "488868", "revid": "599013", "url": "https://it.wikipedia.org/wiki?curid=488868", "title": "Saf", "text": ""}
{"id": "488869", "revid": "1543377", "url": "https://it.wikipedia.org/wiki?curid=488869", "title": "Mario De Leone", "text": "Biografia.\nNato a Napoli nel 1889, diplomato in ragioneria, sposato con due figli, impiegato alla Compagnia del Gas di Napoli ed esponente della Camera del Lavoro di Napoli, frequent\u00f2 le avanguardie letterarie futuriste, dalle quali si distacco in seguito al crescente impegno nel Partito Socialista Italiano (PSI) e nel movimento sindacale. Ader\u00ec alla corrente rivoluzionaria intransigente, che a Napoli era rappresentata dal Circolo Carlo Marx, formato da alcuni giovani socialisti, tra i quali Amadeo Bordiga.\nAllo scoppio della guerra mondiale, combatte fermamente l'intervento, partecipando alla formazione del gruppo di militanti rivoluzionari che, nel dicembre 1918, fond\u00f2 il giornale Il Soviet. Nel periodo successivo, si schier\u00f2 con la Frazione comunista astensionista e si impegn\u00f2 a fondo nell'attivit\u00e0 che, nel gennaio 1921, port\u00f2 alla fondazione del Partito Comunista d'Italia (PCd'I).\n, nel marzo 1922, fu costretto all'espatrio, prima in Austria e in Germania, poi in Unione Sovietica, dove si stabil\u00ec nei pressi di Mosca, con l'incarico di gestire una cooperativa agricola e di consumo. Ebbe occasione di conoscere Ferruccio Virgili, tecnico napoletano che, per circa dieci anni, lavor\u00f2 per l'industria aeronautica sovietica, tentando di realizzare un avveniristico progetto.\nNel giugno 1925, come molti altri comunisti italiani rifugiati in Russia, De Leone prese le difese del Comitato di Intesa, iniziativa promossa da alcuni esponenti della sinistra del PCd'I, per sostenere le loro posizioni in vista del congresso del partito. Tornato in Italia, da fine agosto a fine ottobre del 1925, soggiorn\u00f2 a Napoli, dove si spos\u00f2 con Giuseppina Minieri (o Miniero).\nTornato in URSS, partecip\u00f2 alla costituzione della Frazione di Sinistra del PCR(b), subendo misure disciplinari sempre pi\u00f9 vessatorie. Alla fine 1929, raggiunse la Svizzera insieme ad Alfredo Morelli, si trasfer\u00ec poi ad Annemasse, nell'Alta Savoia dove, nel 1931, intraprese un'attivit\u00e0 commerciale, che incontr\u00f2 scarsa fortuna, malgrado l'aiuto di un vecchio amico, il medico Bernardino Fienga (Dino), ex segretario della Federazione comunista campana. Nel frattempo aveva aderito alla Frazione di sinistra del PCd'I. Nel 1934, in seguito alla morte della moglie, fu costretto ad affidare i figli ai parenti di Napoli. Nel frattempo si era stabilito a Marsiglia, lavorando come rappresentante.\nAllo scoppio della guerra civile in Spagna, in seno alla Frazione di Sinistra scoppiarono accesi dibattiti, in cui De Leone, a fianco di Enrico Russo, fu il pi\u00f9 deciso fautore dell'intervento, contribuendo a dare dignit\u00e0 teorica alla necessit\u00e0 di intervenire in Spagna, a fianco del proletariato combattente. In quei burrascosi frangenti, si mostr\u00f2 il vero antagonista politico e teorico di Ottorino Perrone e di Virgilio Verdaro, con il quale aveva condiviso l'esperienza dell'esilio russo dal 1925 al 1929. Il contrasto che ne deriv\u00f2 spacc\u00f2 a met\u00e0 la Frazione, bench\u00e9, in una fase successiva, la tendenza di Perrone e Verdaro fu condivisa dalla maggioranza dei militanti.\nIn settembre, il gruppo di De Leone e Russo costitu\u00ec a Barcellona la federazione locale della Frazione italiana della Sinistra Comunista e strinse contatti con il Partido Obrero de Unificaci\u00f3n Marxista (POUM) e con la Confederaci\u00f3n Nacional del Trabajo (CNT). Molti militanti entrarono nella Columna Internacional Lenin del POUM e combatterono sul fronte d'Aragona. Il 12 ottobre, quando la svolta moderata impose la militarizzazione delle milizie, la Federazione di Barcellona invit\u00f2 i compagni a dimettersi dalla Columna Lenin, per dedicarsi ad attivit\u00e0 civili e, soprattutto, a intensificare gli interventi politici, proponendo la costituzione dei Gruppi operai di azione rivoluzionaria. In questo momento cruciale, il 5 novembre, De Leone mor\u00ec di infarto, o forse avvelenato.."}
{"id": "488871", "revid": "125618261", "url": "https://it.wikipedia.org/wiki?curid=488871", "title": "4-3-3", "text": " \nIl 4-3-3 \u00e8 un modulo di gioco del calcio. Consiste nello schierare 4 difensori, 3 centrocampisti e 3 attaccanti.\nIl modulo.\nDiretto discendente del 4-2-4 (o \"sistema diagonale\") usato dalla Nazionale brasiliana negli anni '50, deve la sua origine all'arretramento di un attaccante sulla linea mediana; in tal modo viene mantenuta la propensione offensiva della squadra, pur assicurando una maggior copertura difensiva. In senso storico, rappresenta anche il modulo di partenza del calcio totale. In Italia viene introdotto dal Foggia di Zden\u011bk Zeman, che a inizio anni 90 si afferma come una realt\u00e0 in Serie A capace di sfiorare pi\u00f9 volte la qualificazione in Coppa Uefa.\nLa difesa mantiene i tradizionali compiti di marcatura, ma i laterali possono anche supportare l'azione con cross ed inserimenti. A centrocampo, ricopre una posizione cruciale il regista: le sue capacit\u00e0 di impostazione e costruzione del gioco risultano fondamentali per l'equilibrio in campo, mentre ai mediani \u00e8 richiesto sia di ripiegare (per aiutare i difensori, in situazioni di non possesso) che di proporsi in avanti. In attacco trovano invece spazio tre calciatori, due dei quali schierati esterni: \u00e8 talvolta consuetudine far giocare un'ala sul lato opposto rispetto al suo piede preferito, cosicch\u00e9 la tendenza ad accentrarsi possa indurre i difensori avversari ad allargarsi, ampliando la zona a disposizione per effettuare attacchi. A coprire tali \"buchi\" possono intervenire i terzini e centrocampisti, offrendo dunque maggiori soluzioni per la conclusione a rete.\nDegno di nota \u00e8 anche il ruolo del centravanti, le cui caratteristiche possono variare: una punta centrale agile e veloce pu\u00f2 infatti risultare utile quanto una \u00abboa\u00bb statica, che per\u00f2 \u00e8 pi\u00f9 capace nel gioco aereo e al tiro dalla distanza. Del 4-3-3 non va - infine - sottovalutato il considerevole dispendio di energie, causato dal continuo movimento atto a scongiurare eventuali situazioni di inferiorit\u00e0 numerica. A tal fine, \u00e8 spesso richiesto il rientro delle ali in fase di non possesso per applicare il pressing e contrastare l'avanzata avversaria.\n\u00c8 un modulo che richiede qualit\u00e0 tecnica agli interpreti (soprattutto a centrocampo) e intelligenza tattica ai difensori esterni.\nI numeri del 4-3-3.\nLa numerazione associata ai ruoli, nel 4-3-3, prevedeva l'assegnazione seguente:\nIl portiere e il centravanti, come da tradizione, mantenevano l'1 e il 9.\nSquadre che hanno utilizzato il 4-3-3.\nMoltissime squadre, sia selezioni nazionali sia club, hanno utilizzato il 4-3-3, che dagli anni duemiladieci \u00e8 diventato lo schema di gioco pi\u00f9 inflazionato tra gli allenatori ad altissimo livello. In particolare, la possibilit\u00e0 di schierare tre attaccanti senza grandi compiti in fase difensiva \u00e8 largamente sfruttata."}
{"id": "488876", "revid": "1185701", "url": "https://it.wikipedia.org/wiki?curid=488876", "title": "Campionati italiani di ciclismo su strada 2006", "text": "I Campionati italiani di ciclismo su strada 2006 (\"Settimana Tricolore 2006\") si svolsero in Friuli-Venezia Giulia dal 20 al 24 giugno 2006."}
{"id": "488878", "revid": "782150", "url": "https://it.wikipedia.org/wiki?curid=488878", "title": "Musica a programma", "text": "La musica a programma \u00e8 un tipo di composizione musicale che consiste nel descrivere o nel narrare una storia con mezzi puramente musicali.\nLa funzione descrittiva \u00e8 stata sempre uno degli scopi principali del linguaggio musicale, molto usata soprattutto agli inizi, prima che la musica acquisisse una propria autonomia attorno al Cinquecento. Tuttavia la musica a programma vera e propria si svilupp\u00f2 agli inizi dell'Ottocento, in epoca romantica. Uno dei primi esempi di questa tipologia musicale sono \"Le quattro stagioni\" del compositore italiano Antonio Vivaldi.\nUn tipo particolarmente usato di musica a programma fu il poema sinfonico, ovvero musica a programma per orchestra. Tra i maggiori compositori di poemi sinfonici, si annoverano Franz Liszt che ne compose tredici, fra i quali \"Les pr\u00e9ludes\", \"Mazeppa\" e \"Prometheus\" e Richard Strauss che ne compose nove fra i quali \"I tiri burloni di Till Eulenspiegel\", \"Morte e Trasfigurazione\" e \"Cos\u00ec parl\u00f2 Zaratustra\". Altri compositori attivi nel genere della musica a programma furono Hector Berlioz, del quale si ricorda la \"Sinfonia Fantastica\", P\u00ebtr Il'i\u010d \u010cajkovskij, Bed\u0159ich Smetana, Camille Saint-Sa\u00ebns e Claude Debussy.\nNel XX secolo, Ottorino Respighi scrisse 4 poemi sinfonici fra cui \"Le fontane di Roma\", \"I pini di Roma\" e \"Feste romane\". Il suo allievo Ennio Porrino comporr\u00e0 pi\u00f9 tardi il poema sinfonico \"Sardegna\". Mentre di George Gershwin si segnala \"Un americano a Parigi\"."}
{"id": "488881", "revid": "6066", "url": "https://it.wikipedia.org/wiki?curid=488881", "title": "Mucose", "text": ""}
{"id": "488889", "revid": "287204", "url": "https://it.wikipedia.org/wiki?curid=488889", "title": "Magnetone di Bohr", "text": "Il magnetone di Bohr (simbolo formula_1) \u00e8 una costante fisica e costituisce l'unit\u00e0 naturale per esprimere la misura del momento magnetico di dipolo. Il suo nome fu dato nel 1920 da Wolfgang Pauli, in onore del celebre fisico danese. Il valore del magnetone fu pubblicato per la prima volta nel 1911 dal fisico rumeno \u015etefan Procopiu e successivamente, nel 1913, da Niels Bohr, che lo ottenne come naturale conseguenza del suo modello atomico.\nIl magnetone di Bohr \u00e8 definito nel Sistema Internazionale di unit\u00e0 di misura come:\ndove:\nIl suo valore nel Sistema Internazionale di unit\u00e0 di misura \u00e8:\nNel sistema cgs viene espresso come:\ndove formula_8 \u00e8 la velocit\u00e0 della luce e il valore \u00e8:"}
{"id": "488892", "revid": "34971", "url": "https://it.wikipedia.org/wiki?curid=488892", "title": "ElGamal", "text": "ElGamal \u00e8 un sistema di cifratura a chiave pubblica, proposto dal ricercatore egiziano-americano Taher Elgamal nel 1985. Lo schema \u00e8 basato sulla difficolt\u00e0 del calcolo del logaritmo discreto.\nFasi della cifratura.\nCi sono tre fasi in questo algoritmo:\nGenerazione delle chiavi.\nL'utente A genera e rende nota una chiave pubblica:\nAnalogamente l'utente B genera la sua chiave pubblica:\nDove:\nCifratura.\nL'utente A che vuole inviare un messaggio \"M\" a B, con \"M\" &lt; \"q\", sceglie a caso un numero \"k\" nell'intervallo [\"1,(q-1)\"] e calcola:\nDopodich\u00e9 genera il messaggio da inviare come una coppia (C1,C2) formata da:\nDecifratura.\nIl testo cifrato \"(C1,C2)\" viene inviato a B il quale recupera \"M\" nel seguente modo:\nCorrettezza.\nSi ha che \"KA = KB\" in quanto:\nSiccome \"KA = KB = K\" si ha che:\nConclusioni.\nTutte le operazioni coinvolte sono algoritmicamente fattibili, in maniera efficiente.\nI costi computazionali di cifratura e decifratura sono paragonabili all'RSA per\u00f2 abbiamo una espansione del testo cifrato di un fattore 2 rispetto al testo in chiaro.\nQuesto algoritmo \u00e8 resistente ad attacchi di tipo crittanalitico, l'unico modo di ricavare informazioni segrete dai dati pubblici \u00e8 effettuare il logaritmo discreto. Ancora oggi non \u00e8 conosciuto un algoritmo efficiente per calcolare tali valori."}
{"id": "488894", "revid": "991694", "url": "https://it.wikipedia.org/wiki?curid=488894", "title": "Presidente dell'Islanda", "text": ""}
{"id": "488895", "revid": "1609279", "url": "https://it.wikipedia.org/wiki?curid=488895", "title": "Motoreattore", "text": "Il motoreattore, anche detto termogetto, \u00e8 un primitivo motore a getto nel quale il compressore \u00e8 trascinato da un motore a pistoni (mentre in un motore turbogetto il compressore \u00e8 azionato dalla turbina).\nLo sviluppo e l'applicazione di questa tipologia di propulsore si debbono a Henri Coand\u0103, brillante ingegnere di origine rumena, e al suo compagno di studi, Gianni Caproni, presso l'Istituto Montefiore di Liegi.\nAppena dieci anni dopo il primo volo umano, Henri Coand\u0103 costru\u00ec il primo aeroplano a getto. Lavorando per la British Aviation Company, Coand\u0103 disegn\u00f2 infatti una serie di progetti, il primo dei quali, il Coand\u0103 1, utilizzava un motore a pistoni per muovere un compressore a valle del quale avveniva una combustione ed una successiva espansione in un ugello, un concetto chiamato all'epoca \"termogetto\". Coand\u0103 chiam\u00f2 il suo motore \"reaction motor\", motoreattore. Il motore poteva erogare una spinta di 220 kg (l'aeroplano cos\u00ec aveva un rapporto spinta-peso di 1:1,9). Il motore a pistoni erogava 50 hp (48,73 CV), e, per mezzo di un cambio di velocit\u00e0, faceva girare un compressore a 4\u00a0000 giri al minuto. Davanti al compressore era posizionata una presa d'aria con petali a geometria variabile che regolava il flusso attraverso il motore. Dietro al compressore una camera di combustione tubolare-anulare; per comparazione, il primo turbogetto Heinkel HeS 3 montato sullo Heinkel He 178, 30 anni dopo, sviluppava 450 kg di spinta.\nIl 16 dicembre del 1910 Coand\u0103 aveva ultimato la macchina e volle provare ad accendere il motore. Trasport\u00f2 l'aeroplano a Issy-les-Moulineaux solo per collaudarlo a terra, non erano ancora pronti per volare n\u00e9 lui n\u00e9 la macchina. Coand\u0103 entr\u00f2 nell'abitacolo e diede contatto; dopo qualche minuto di riscaldamento per\u00f2 accese anche il motore a getto azionando il compressore, il quale quasi subito spinse in avanti l'aereo facendo fumo e fiamme dallo scarico. Prima che Coand\u0103 potesse rendersi conto di cosa stesse accadendo, si ritrov\u00f2 a volare. Impressionato dalle fiamme e spaventato dal fatto che fino ad allora aveva pilotato solo alianti, Coand\u0103 perse il controllo del mezzo che inizi\u00f2 a precipitare; in breve l'aereo cadde e si incendi\u00f2, ma Coand\u0103 rimase illeso.\nEgli stesso scrisse dell'accaduto nel 1964: \"La macchina guadagn\u00f2 quota pi\u00f9 velocemente di quanto pensassi; non era un mio errore, ma dopo un po' entr\u00f2 in stallo, si abbatt\u00e9 al suolo e bruci\u00f2 completamente. Fui veramente fortunato a non essere incastrato sul seggiolino, dato che ero stato lanciato fuori quando l'aeroplano si abbatt\u00e9 al suolo; altrimenti sarei potuto bruciare con esso.\"\nPer i suoi tempi il Coand\u0103 1 era un aereo incredibilmente potente, ma non fu pi\u00f9 ricostruito proprio a causa del fatto che la concezione era troppo avanzata mentre le conoscenze aerodinamiche e costruttive dell'epoca non erano confrontabili con questa nuova idea.\nDurante il breve volo, Coand\u0103 fu in grado di osservare che i gas di scarico abbracciavano il fianco dell'aereo; questo fu il motivo del principio d\u2019incendio a bordo. Pass\u00f2 molti anni a studiare questo fenomeno, noto oggi con il nome di \"effetto Coand\u0103\", un termine coniato da Albert Metral. Quest\u2019effetto \u00e8 dovuto alla tendenza di un fluido a seguire il profilo di superfici convesse, invece di mantenere la direzione originale.\nIl Campini-Caproni C.C.2 che vol\u00f2 nel 1940 utilizzava la stessa configurazione, mentre comprensibilmente aveva un'aerodinamica ed una presa d'aria pi\u00f9 evoluta. Un'altra applicazione del motoreattore si ebbe sul Tsu-11 giapponese. Ultimi esempi di questo tipo di motore furono il Sukhoi Su-5 ed il Mikoyan-Gurevich MiG-13 del 1945."}
{"id": "488896", "revid": "57342", "url": "https://it.wikipedia.org/wiki?curid=488896", "title": "Giacomo Devoto", "text": "Biografia.\nEra figlio del clinico e patologo Luigi Devoto (1864-1936) e fratello dell'industriale Giovanni (1903-1944). Nel 1939 fond\u00f2 con Bruno Migliorini la rivista \"Lingua nostra\".\nNel 1931 prest\u00f2 il giuramento di fedelt\u00e0 al fascismo con tranquillo cinismo (l'espressione \u00e8 di Gennaro Sasso): il giuramento ebbe per lui \"il valore di un bicchiere di acqua fredda\".\nNel gennaio 1945, subito dopo la Liberazione, fond\u00f2 a Firenze insieme a Piero Calamandrei, Corrado Tumiati, Enzo Enriques Agnoletti e Paride Baccarini l'AFE, l'Associazione Federalisti Europei, confluendo poi nel Movimento Federalista Europeo fondato da Altiero Spinelli, in cui ebbe negli anni 1947-1948 un ruolo di primo piano.\nAssessore nella giunta del Comune di Firenze presieduta da Gaetano Pieraccini.\nRicevette svariate lauree \"honoris causa\" dalle Universit\u00e0 di Parigi, Basilea, Strasburgo, Berlino (Humboldt), Cracovia, Zagabria e Lima.\nFu presidente dell'Accademia della Crusca a partire dal dicembre 1963, accademico di Danimarca e Finlandia, emerito di Glottologia e rettore dell'Universit\u00e0 di Firenze.\nFu inoltre autore con Gian Carlo Oli del \"Vocabolario illustrato della lingua italiana\" e del \"Vocabolario della lingua italiana\" della Le Monnier, curato a partire dall'edizione del 2004 da Luca Serianni e Maurizio Trifone.\nFu infine uno dei massimi esperti a livello internazionale di linguistica indoeuropea (\"Origini indoeuropee\", 1962), latina (\"Storia della lingua di Roma\" pubblicato nel 1940) e italiana (\"Avviamento alla etimologia italiana\" del 1968, \"Il linguaggio d'Italia\" edito nel 1972, ecc.). \nMor\u00ec a Firenze il 25 dicembre 1974 e venne seppellito nel cimitero dI Borzonasca (Genova), citt\u00e0 di origine della sua famiglia.\nGli studi.\nTra i suoi contributi all'indoeuropeistica figura anche l'elaborazione del concetto di \"peri-indoeuropeo\", ossia tutto ci\u00f2 che presenta caratteri ibridi indoeuropei e non indoeuropei (\"anaindoeuropei\"). Il termine indica sia lingue che territori (\"aree\" o \"fasce peri-indoeuropee\"), ma anche popoli e altro. Il peri-indoeuropeo si presenta in una sfera marginale rispetto all'area di diffusione indoeuropea, dove tradizioni estranee a quella indoeuropea sarebbero progressivamente alterate dal contatto con quelle indoeuropee. Pu\u00f2 essere visto come un \"indoeuropeo periferico\" in formazione, definita da Devoto un'\u00abindoeuropeit\u00e0 approssimativa\u00bb. Egli propose e pi\u00f9 volte sostenne la definizione della lingua etrusca come peri-indoeuropea."}
{"id": "488898", "revid": "1543377", "url": "https://it.wikipedia.org/wiki?curid=488898", "title": "Luoghi beatlesiani", "text": "I luoghi beatlesiani sono i posti pi\u00f9 significativi che, a vario titolo, sono legati alla vita, alle attivit\u00e0 e alle opere di John Lennon, Paul McCartney, George Harrison e Ringo Starr, fino al 1970, anno che segna la conclusione della loro carriera come gruppo musicale.\nFatta eccezione per l'ashram indiano, tali luoghi, da un punto di vista geografico, si possono individuare entro un cerchio di meno di 400 chilometri di raggio, cerchio che racchiude Liverpool (luogo di nascita dei quattro musicisti e di formazione del gruppo), Amburgo (dove i Beatles fecero una dura gavetta, ma essenziale per il loro futuro sviluppo) e Londra (la \"swinging London\" che li vide maturare, raggiungere le loro vette musicali e, infine, esaurirsi).\nLiverpool.\nForthlin Road.\nIl numero 20 di Forthlin Road rappresent\u00f2, nel 1955, l'approdo definitivo della famiglia McCartney dopo anni di traslochi. Il cottage, che risaliva agli anni venti, aveva tre camere da letto ed esteriormente era di color rosso-mattone, cinto da una siepe di lavanda. Si trovava nel quartiere Allerton \u2013 zona di casette a schiera \u2013 e Forthlin Road faceva angolo con Mather Avenue, dove ogni mattina Paul aspettava alla fermata l'autobus a due piani numero 86 che lo portava a scuola.\nAlle spalle della casa si trovava il Police Training College, campo di addestramento e quartier generale della polizia a cavallo di Liverpool. Paul e il fratello Mike si accoccolavano sul davanzale della finestra che dava sul terreno per assistere al rituale dell'addestramento dei cavalli secondo le modalit\u00e0 tradizionali in voga nell'Impero britannico.\nIl soggiorno aveva un comodo divano a tre posti e due poltrone di fronte al caminetto. Sulla destra del focolare la televisione e un apparecchio radio; a sinistra il piano verticale che il padre Jim aveva comprato al NEMS, il negozio di strumenti musicali di propriet\u00e0 di Harry Epstein \u2013 il padre di Brian Epstein, futuro manager dei Beatles. Nella stanza non mancava un com\u00f2 con delle pipe e le fotografie di famiglia sul ripiano alto, n\u00e9 il telefono, Garston 6922. La stanza di Paul era la pi\u00f9 piccola della casa, e vi si poteva ascoltare la radio del soggiorno attraverso una prolunga con delle cuffie installata dal padre Jim.\nDopo la morte della madre di Paul, durante il giorno l'abitazione rimaneva vuota perch\u00e9 Jim usciva alla mattina e tornava dal lavoro nel tardo pomeriggio. Per questa ragione, la casa di Forthlin Road divent\u00f2 il punto di ritrovo di Paul e John quando questi incominciarono a suonare e comporre insieme. Stavano seduti in soggiorno, uno di fronte all'altro, e approfittavano del fatto che Paul fosse mancino per confrontare la posizione degli accordi sulla tastiera delle rispettive chitarre. Avvalendosi anche dell'aiuto del pianoforte, fra il 1957 e l'anno seguente in quel salotto Paul e John composero, tra le altre, canzoni del calibro di \"The One After 909\", \"There\u2019s a Place\", \"I Saw Her Standing There\", \"Misery\", \"Love Me Do\", \"I\u2019ll Follow the Sun\" (quest'ultima creata da Paul in solitaria). Nell'aprile del 1960, a qualche mese dalla loro partenza per Amburgo, nella casa di Forthlin Road i Quarry Men incisero tre nastri \u2013 per un totale di un'ottantina di minuti \u2013 con diciassette brani. Nell'occasione erano presenti Lennon, McCartney, Harrison e Stu Sucliffe. In qualche passaggio, il fratello di Paul pare che abbia contribuito alla batteria.\nNel 1964 Paul McCartney compr\u00f2 una nuova casa per la famiglia a Rembrandt, nello Heswall, e cos\u00ec l'abitazione di Forthlin Road fu data in affitto e una trentina d'anni dopo venne messa in vendita. Dietro suggerimento di Sir John Birt, allora direttore della BBC, Martin Drury, dirigente del National Trust (Organizzazione per la tutela dei luoghi storici e le bellezze ambientali) decise di acquistarla e restaurarla, riproducendo l'ambiente originario di casa McCartney. La propriet\u00e0 fu comprata per 55.000 sterline e ne vennero spese altre 47.000 per le opere di restauro, lavori che si protrassero per tre anni fino all'apertura al pubblico, il 29 luglio del 1998.\nMenlove Avenue.\nIl numero civico 251 di Menlove Avenue era una porzione di villetta bifamiliare costruita negli anni trenta. Vi abitavano George Smith e la moglie Mary Elizabeth (Mimi) Stanley, sorella di Julia Stanley \u2013 la madre naturale di John Lennon. Sin dalla pi\u00f9 tenera et\u00e0, John era diventato la vittima della contesa fra gli adulti della sua famiglia, in particolare fra Julia e Mimi. Quest'ultima accusava Julia \u2013 che aveva avuto relazioni con altri due uomini e una figlia al di fuori di un matrimonio naufragato in breve tempo \u2013 di condotta sregolata e di fornire perci\u00f2 un ambiente inadatto a una crescita serena del figlio. Dopo vari sballottamenti del bimbo e una tormentata resistenza, Julia cedette e Mimi, che non aveva figli, pot\u00e9 definitivamente accogliere il piccolo John nella casa di Menlove Avenue. E cos\u00ec Lennon, pur non perdendo i contatti con la madre, visse con gli zii gran parte della propria infanzia e adolescenza.\nL'abitazione di Menlove Avenue aveva sette stanze su due piani. Al pianterreno si trovavano due soggiorni, la stanza della prima colazione e a fianco la cucina. Il piano superiore era composto da due ampie stanze da letto e da uno stanzino. La camera della colazione era arredata con un tavolo formato da un piano e due ribalte, tre sedie, e il televisore posto fra il tavolo e un caminetto. Infatti, a differenza delle altre, era l'unica stanza riscaldata da un focolare sempre acceso, e Mimi vi si rifugiava spesso dopo la morte del marito. Il resto della casa era mal riscaldato, in particolare il gelido bagno rivestito con piastrelle bianche e nere. La casa era separata da Menlove Avenue da un giardinetto nel quale crescevano dei meli che davano alla zia Mimi i frutti per le torte di cui la donna era famosa in famiglia.\nA differenza delle aree proletarie in cui abitavano Paul, George e Ringo, la casa era situata nel quartiere di Woolton, una zona \"middle class\" in cui un tempo aveva abitato il sindaco di Liverpool, proprio nella porta accanto a quella di zia Mimi; battezzata col nome di \u00abMendips\u00bb \u2013 cosa che rivelava ambizioni di promozione sociale \u2013, in linea d'aria distava da Forthlin Road meno di un chilometro e mezzo; Paul attraversava un campo da golf e si trovava su Menlove Avenue, con \u00abMendips\u00bb sul marciapiede opposto. In genere zia Mimi lo accoglieva sulla porta posteriore e lo faceva accomodare direttamente in cucina. Da l\u00ec si passava in un tinello con scaffali che reggevano le opere complete di Winston Churchill con rilegatura telata blu, e poi in un soggiorno con le pareti in legno che esibivano i piatti da tavola Spode e Royal Worchester, e in cui era installato un antiquato radiogrammofono sintonizzato sulle onde della BBC o usato per ascoltare dischi di musica sinfonica.\nCome Forthlin Road, anche casa di John divenne un punto di ritrovo dei due giovani chitarristi. Uno spazio particolarmente adatto per via dell'acustica era la veranda vetrata sul giardino che dava su Menlove Avenue, dove spesso Paul e John si ritrovavano a comporre. Oppure si rintanavano nella disordinata cameretta di John, a suonare o ad ascoltare dischi. \"I Call Your Name\" fa parte del novero delle canzoni composte l\u00e0.\nLa casa di Menlove Avenue fu venduta nel 1965, anno in cui Lennon compr\u00f2 un bungalow a Poole per zia Mimi che vi si trasfer\u00ec. Nel 2002 l'abitazione fu di nuovo messa in vendita, e in quella circostanza fu acquistata da Y\u014dko Ono che la don\u00f2 al National Trust, affinch\u00e9 divenisse \u2013 come era avvenuto per Forthlin Road \u2013 patrimonio culturale nazionale e fosse possibile visitarla. \u00c8 aperta al pubblico dal 2003.\nUpton Green.\nI primi giorni di gennaio del 1950 gli Harrison si trasferirono in una casa popolare al 25 di Upton Green, nel sobborgo di Speke, in una zona di recupero edilizio all'estrema periferia sud di Liverpool. In precedenza avevano vissuto al 12 di Arnold Grove \u2013 dove George era nato \u2013 nel rione di Wavertree, dove i sei membri della famiglia (Harold, Louise e i loro quattro figli) si erano dovuti adattare a vivere in una casetta a schiera di quattro stanze su due piani; il gabinetto era esterno, posto nel piccolo cortile posteriore, e l'abitazione era priva di riscaldamento, perci\u00f2 nei mesi freddi la famiglia si riuniva in cucina al pianterreno, riscaldata dai fornelli, dal bollitore e da un caminetto. Quando era l'ora del bagno, nella cucina veniva trasportata una tinozza di zinco che era riempita d'acqua messa a scaldare nelle pentole.\nIl trasloco a Speke costitu\u00ec quindi un miglioramento quanto a servizi e comodit\u00e0. La casa, anch'essa su due piani, era nuova di zecca e pi\u00f9 spaziosa, c'era un giardino e il bagno si trovava all'interno. Il piano terra era costituito da tre stanze, e questo permetteva al piccolo George, abituato alle ristrettezze, di percorrerlo festosamente in lungo e in largo. Tuttavia, come ricorda Louise Harrison, nel nuovo sobborgo il giardino di casa che la famiglia teneva a mantenere in condizioni curate era oggetto di continui vandalismi, e ci\u00f2 le faceva rimpiangere l'atmosfera accogliente del quartiere di provenienza.\nGeorge visse a Upton Green la sua adolescenza fino all'et\u00e0 di diciassette anni, e l\u00e0 inizi\u00f2 la sua formazione musicale. Spesso di sera i genitori si intrattenevano al piano di sotto a cantare con amici e vicini di casa, e dal piano superiore George cominci\u00f2 da piccolo ad assorbire le melodie di Bing Crosby e il blues di Josh White. Assieme all'intrattenimento serale, segu\u00ec trasmissioni di musica alla radio, poi si dedic\u00f2 all'ascolto dei dischi di famiglia e di quelli che, assieme a un grammofono a manovella, il padre aveva acquistato negli Stati Uniti, e infine cominci\u00f2 a suonare la chitarra, seguendo per qualche tempo le lezioni di un chitarrista avanti con gli anni e che per questo motivo lo introdusse agli stili di Django Reinhardt e St\u00e9phane Grappelli.\nPoich\u00e9 la sua abitazione non era lontana da quella in cui allora viveva Paul McCartney, un giorno del 1954 i due si incontrarono in autobus di ritorno dal Liverpool Institute (la scuola superiore che entrambi frequentavano) e fecero amicizia sulla base della loro comune passione per la musica. In seguito \u2013 incoraggiati dalla madre Louise che condivideva l'interesse del figlio \u2013 John, Paul e George trovarono nella casa di Upton Green un luogo di incontro per provare e in cui, a fine dicembre 1958, si esibirono come Quarry Men alla festa per il matrimonio di Harry Harrison, fratello di George.\nAdmiral Grove.\nThe Dingle era una zona operaia non lontana dal porto, ed era stata cos\u00ec battezzata dagli immigrati irlandesi che vi abitavano per richiamare l'amena e verdeggiante localit\u00e0 dell'Irlanda sud-occidentale. Ma il Dingle di Liverpool somigliava poco al luogo da cui aveva tratto il nome, essendo un sobborgo tetro e squallido nel quale bisognava essere molto prudenti nell'andare in giro per gli spiacevoli incontri che si potevano fare.\nIn quel quartiere Mr e Mrs Starkey presero in affitto una casa a schiera situata al 9 di Madryn Street, nella quale Ringo venne alla luce nel 1940. Si trattava di un'abitazione a due piani costruita alla fine del XIX secolo, con tre stanze al pianterreno e altrettante al primo piano e una carbonaia che nella Seconda guerra mondiale fungeva da rifugio antiaereo durante i bombardamenti della Luftwaffe; perci\u00f2, nonostante l'epoca di edificazione e la mancanza di molti comfort, era relativamente ampia rispetto alle altre case della zona.\nLa situazione cambi\u00f2 quando i genitori di Ringo \u2013 che all'epoca aveva tre anni \u2013 decisero di separarsi. Con l'abbandono del padre il canone d'affitto divenne una spesa insostenibile e perci\u00f2 madre e figlio si videro costretti a trasferirsi in un'altra casa per la quale le spese settimanali di locazione erano ridotte a dieci scellini \u2013 con il risparmio di un terzo. Il nuovo alloggio, situato al 10 di Admiral Grove, distava circa trecento metri dal vecchio indirizzo e consisteva in una casa a schiera decisamente pi\u00f9 piccola di quella in cui avevano vissuto precedentemente, essendo formata in tutto da quattro stanze collocate su due piani. Il salotto misurava circa dieci metri quadrati e la toilette era collocata all'esterno della casa; la parte posteriore dell'abitazione era cinta da un muretto che, con l'aumentare della popolarit\u00e0 del gruppo, divent\u00f2 luogo di appostamenti per le sempre pi\u00f9 numerose ammiratrici che assediavano la casa: alcune di esse staccavano frammenti della porta da conservare come \"souvenir\", altre lasciavano messaggi col gesso sulle pareti, le pi\u00f9 ostinate e temerarie per giorni dormivano all'aperto davanti alla casa \u2013 nonostante la pericolosit\u00e0 del rione \u2013 pur di guadagnare la benevolenza di Mrs Starkey che qualche volta, mossa a compassione, le lasciava entrare per un tour guidato della casa.\nA differenza delle case di Liverpool degli altri tre Beatles, Admiral Grove conservava rare testimonianze di attivit\u00e0 legate alla musica. Per ascoltarla, il giovane Starkey preferibilmente si recava al vicino Empress Pub (che costituir\u00e0 il soggetto della copertina di \"Sentimental Journey\"), dove sua madre lavorava come barista e dove i clienti intonavano i motivi allora in voga accompagnati da un pianoforte.\nRingo visse in quella casa finch\u00e9 non si trasfer\u00ec a Londra, e l'abitazione di Admiral Grove venne lasciata libera quando nel 1965 la madre e il patrigno traslocarono in una grande e comoda casa situata a Woolton, comperata per loro dal figlio.\nStrawberry Field.\nStrawberry Field Community Home, il luogo che ispir\u00f2 John Lennon nella composizione di \"Strawberry Fields Forever\", era un edificio di Woolton, Liverpool, risalente a epoca vittoriana, che nel 1936 l'Esercito della Salvezza aveva trasformato in orfanotrofio.\nDa casa di zia Mimi situata a Menlove Avenue, John inforcava la bicicletta e risaliva fino a raggiungere Beaconsfield Road, che distava da \u00abMendips\u00bb cinquecento metri in linea d'aria. L'edificio, circondato da un giardino incolto, era protetto da un muro che, soprattutto con la bella stagione, il piccolo John raggiungeva e scavalcava assieme ai pi\u00f9 fidi amici, Nigel Whalley, Pete Shotton e Ivan Vaughan, e quel giardino rappresentava per lui un rifugio segreto separato dal mondo esterno. Ogni anno, col sottofondo di una banda che allietava i presenti, John e gli amichetti partecipavano alla festa di beneficenza allestita dall'orfanotrofio organizzandosi per vendere al pubblico la limonata al costo di un penny per bottiglia.\nIn ricordo del \u201cgiardino segreto\u201d della propria infanzia, John destin\u00f2 a Strawberry Field una donazione con la quale nel 1979 venne aperta la Lennon Court, una nuova ala dell'edificio.\nDopo la morte di John Lennon, zia Mimi fece piantare nel giardino di Strawberry Field un albero in ricordo del nipote, e Yoko Ono prese in prestito il nome del luogo e vi intitol\u00f2 il monumento dedicato a John che sorge al Central Park di New York.\nIl fabbricato originale risalente al XIX secolo fu demolito sul finire degli anni sessanta e, dato il calo della domanda, venne riedificato ma a grandezza ridotta, per essere infine chiuso nel 2005.\nIl 12 maggio 2000, un camion caric\u00f2 sul pianale e port\u00f2 via il cancello di Strawberry Field, scardinato da ignoti ladri che operarono in piena luce, scambiati per una squadra intenta alla manutenzione del luogo. Ma la refurtiva, acquistata incautamente da un rigattiere, \u00e8 stata riconsegnata alla polizia non appena l'uomo si \u00e8 accorto che non si trattava di un'inferriata qualsiasi ma del cancello di un luogo storico per Liverpool.\nPenny Lane.\nPenny Lane \u00e8 un'attrazione turistica molto frequentata dai visitatori di Liverpool, tanto che le targhe della strada \u2013 assieme a quelle di Abbey Road a Londra \u2013 sono tra i souvenir pi\u00f9 ambiti e perci\u00f2 oggetto di furto; per questo motivo, a un certo punto l'amministrazione locale ha smesso di sostituirle e ha deciso di dipingerle direttamente sui muri delle case che fiancheggiano la via.\nLa strada deve il nome a James Penny, un mercante di schiavi del XVIII secolo che si stabil\u00ec a Liverpool per i suoi traffici e che, quando a fine Settecento si cominci\u00f2 a parlare di abolizionismo, assunse la difesa della tratta degli schiavi. Quando questa informazione super\u00f2 i confini del rione, venne lanciata una petizione per cambiare il nome della via ma le autorit\u00e0 respinsero la proposta con la motivazione che il brano dei Beatles \"Penny Lane\" era ormai diventato talmente popolare da rendere la strada (e la sua denominazione) di portata storica.\nPenny Lane taglia diagonalmente il quartiere Church. Partendo da Greenbank Road, nei pressi di Sefton Park, la via procede in direzione nordest costeggiando sulla destra due grandi aree verdi. Il posto evocato dal brano \u00e8 l'incrocio stradale in cui confluiscono Penny Lane, Allerton Road (la continuazione di Mather Avenue, dove il giovane McCartney aspettava l'autobus che lo conduceva a scuola), Smithdown Road e un ramo di Church Road, l'ideale prosecuzione di Penny Lane verso nordest.\nL\u00e0 si trova la rotonda \u2013 che gli abitanti di Liverpool chiamano Penny Lane Roundabout \u2013 celebrata nel testo della canzone, luogo dotato di una pensilina sotto la quale ci si poteva riparare dalla pioggia in attesa del bus \u2013 poi trasformato nel Sgt Pepper's Caf\u00e9. Nei paraggi si trova la St Barnabas Church; poich\u00e9 Paul era uno dei coristi della chiesa, era frequente che John raggiungesse il posto e i due si incontrassero l\u00e0.\nOgni anno, per celebrare l'armistizio della Prima Guerra Mondiale, al Penny Lane Roundabout venivano messi in vendita dei finti papaveri di Fiandra confezionati dagli invalidi della British Legion, e i due ragazzi ne compravano uno al prezzo di uno scellino. Nei pressi c'era il negozio (poi rimodernato) di un barbiere, Bioletti's, e una banca \u2013 tutti posti che ispirarono le liriche del brano. La caserma dei vigili del fuoco, invece, pur essendo un luogo reale, non si trovava esattamente dove descritto ma a circa un chilometro di distanza, su Mather Avenue.\nLennon \u2013 che aveva aiutato l'autore a completare il testo \u2013 conferm\u00f2 la ricostruzione di Paul. Nell'intervista resa il 17 settembre 1968 a Jonathan Cott di \"Rolling Stone\", John dichiar\u00f2: \u00abL\u00ec c'\u00e8 tutto questo. Per noi \u00e8 proprio Penny Lane, perch\u00e9 ci abitavamo.\u00bb\nSt Peter's Parish Church.\nMenlove Avenue procedeva parallela a Church Street, via che correva a circa ottocento metri ad est. Su Church Street, a circa met\u00e0 strada fra Acrefield Park e Allerton Road, si affacciava la chiesa di St Peter's. A fianco della chiesa si trovava un cimitero fra le cui lapidi sepolcrali venne rintracciata \u2013 successivamente alla composizione di Paul contenuta in \"Revolver\" \u2013 quella dedicata a una certa Eleanor Rigby, morta il 10 ottobre 1939. C'\u00e8 chi ritiene che il nome sulla pietra tombale, incrociata nelle frequentazioni del luogo in et\u00e0 adolescenziale, possa essere rimasto sepolto nell'inconscio di McCartney fino ad affiorare quando si tratt\u00f2 di dare un nome al personaggio protagonista del brano.\nAnnualmente a St Peter's si svolgevano feste di beneficenza e sagre di giardinaggio, eventi abitualmente allietati dalla presenza di bande che sfilavano per le strade limitrofe suonando fra l'esultanza generale i motivi classici della tradizione popolare inglese che richiamavano i tempi dell'Impero britannico.\nAll'interno della sagra del giardinaggio del 6 luglio 1957 erano programmati il concerto della banda del Cheshire Yeomanry, l'esibizione di una squadra di cani poliziotto addestrati dalla polizia di Liverpool e la consueta cerimonia di incoronazione della \u201cRegina delle Rose\u201d. Ma la festa prevedeva anche una novit\u00e0: Bessie Shotton, che quell'anno faceva parte del comitato organizzatore della sagra del giardinaggio, volendo interpretare i fermenti giovanili in atto convinse il comitato ad affiancare le classiche bande di ottoni con un gruppo di \"skiffle\", in funzione di saldatura generazionale. Furono scelti i Quarry Men, un gruppo locale in cui suonava il figlio della Shotton, Pete, e il cui leader era John Lennon, grande amico di Pete da molti anni. Per il sedicenne Lennon si trattava di un ritorno: da piccolo, infatti, aveva fatto parte del coro della chiesa di St Peter's.\nIl gruppo si esib\u00ec sul retro aperto di un camion per il trasporto del carbone, e alla fine dello spettacolo i musicisti andarono nel salone della chiesa a sistemare gli strumenti per il concerto serale. Li aspettava Ivan Vaughan, compagno di Lennon dalle scuole elementari e suo grande amico; questi present\u00f2 al gruppo il quindicenne Paul McCartney, che dest\u00f2 in John una grande impressione per la destrezza con cui suonava la chitarra. E fu l'avvio del fertile sodalizio Lennon-McCartney.\nStanley Street.\nFrank Hesselberg aveva aperto a met\u00e0 degli anni trenta un negozio che vendeva strumenti musicali nella zona di Whitechapel. L'esercizio commerciale si trovava al numero 62 di Stanley Street, una laterale di Dale Street che scende e incrocia Victoria Street per proseguire a sud fino a sfociare in Whitechapel, e che non \u00e8 distante dal Cavern essendo Mathew Street la sua unica traversa del secondo tratto.\nIl negozio si chiamava \u201cFrank Hessy\u201d ed era assurto a popolarit\u00e0 negli anni cinquanta, periodo nel quale molti giovani musicisti di Liverpool facevano capo a Frank Hessy per acquistare i loro strumenti musicali, favoriti anche dal fatto che il titolare concedeva il pagamento rateale degli articoli acquistati. Ma c'era anche un altro motivo per il quale tanti chitarristi affollavano Hessy's: uno dei venditori che lavoravano l\u00ec, Jim Gretty, assicurava delle lezioni gratuite in cui insegnava gli accordi di base a tutti coloro che acquistavano una chitarra.\nNel 1957 varc\u00f2 l'uscio del negozio Mimi Stanley, a seguito delle insistenze del nipote John Lennon perch\u00e9 gli acquistasse una chitarra, e la donna sbors\u00f2 17 sterline per una H\u00f6fner Club 40 modello acustico. La rivendita \u00e8 rimasta legata alla storia dei Beatles per l'acquisto di Lennon della sua prima chitarra \u201cprofessionale\u201d. Ma in realt\u00e0 John non fu l'unico Beatle a rifornirsi da Hessy's: George Harrison vi compr\u00f2 una Futurama elettrica, Stu Sutcliffe acquist\u00f2 il suo basso H\u00f6fner President e Ringo Starr \u2013 non ancora il batterista del gruppo \u2013 anticip\u00f2 46 sterline per una batteria Ajax. E quando Brian Epstein prese le redini del gruppo, una delle prime cose che fece fu quella di estinguere i debiti di circa 200 sterline che i suoi strumentisti avevano accumulato nei confronti del negozio.\nHessy's forn\u00ec strumenti e apparecchiature musicali per 61 anni e, sopravvivendo al proprio fondatore, chiuse i battenti a met\u00e0 del 1995, sostituito da un punto vendita di abbigliamento. Dal 3 dicembre 1982, la via accoglie una statua regalata alla citt\u00e0 di Liverpool dall'artista e intrattenitore Tommy Steele, scultura che rappresenta Eleanor Rigby seduta su una panchina con alle spalle sul muro l'iscrizione \u00abEleanor Rigby. Donata a \u2018tutte le persone sole\u2019\u00bb.\nQuarry Bank High School.\nHarthill Road, che per un lungo tratto costeggia il fianco occidentale del Calderstones Park, congiunge Menlove Avenue (a nord) al ramo di Allerton Road che corre a qualche centinaio di metri da Mather Avenue. La Quarry Bank High School si trovava in Harthill Road, a circa un miglio da \u00abMendips\u00bb. La scuola non aveva tradizioni antiche, essendo stata fondata nel 1922 con il supporto finanziario del locale industriale del legname (curiosamente il primo preside che and\u00f2 a dirigere l'Istituto si chiamava George Harrison). E tuttavia aveva visto fra i suoi banchi due ministri di un gabinetto socialista, Peter Shore e William Rodgers, e per questa ragione era conosciuta come l'\u00abEton del partito laburista\u00bb. La sua autorevolezza accademica non era inferiore a quella delle altre scuole medie di Liverpool; la scuola era dotata anche di un convitto, gli insegnanti indossavano la toga ed erano in uso le punizioni corporali.\nL'inno della Quarry Bank, dopo essere stato provato senza fine durante l'anno scolastico con l'accompagnamento pianistico dell'insegnante di falegnameria Mr Cliff Cook, veniva cantato alla festa di fine anno, e fra l'altro recitava: \u00abQuarry men, old before our birth/Straining each muscle and sinew\u00bb (\u201cCavatori, vecchi prima di nascere/che tendiamo ogni muscolo e nervo\u201d). Il motto, \"Ex Hoc Metallo Virtutem\" (\"Da questo metallo si modella la virt\u00f9\"), spiccava sullo stemma di una testa di cervo rossa e dorata che campeggiava sulla giacca nera con una fascia attorno ai polsi dell'uniforme, a cui si associava il berretto obbligatorio e calze e cravatta a strisce nere e oro, i colori che contraddistinguevano la Quarry Bank High School. La divisa si poteva acquistare presso il negozio fornitore ufficiale della scuola, ma zia Mimi aveva premurosamente incaricato il sarto del marito di confezionare per John una giacca con l'emblema della scuola.\nIl dodicenne John Lennon si era iscritto alla Quarry Bank nel settembre del 1952. A casa di zia Mimi, John inforcava la sua Raleigh Lenton verde e pedalando raggiungeva la scuola dopo aver costeggiato delle cave di arenaria oramai esaurite. Dopo un primo anno senza scossoni, Lennon era stato risucchiato nella sezione C, col gruppo degli alunni scadenti assieme al suo amico e compagno di bravate Pete Shotton. Fra le punizioni con cui i due venivano spesso castigati per i loro comportamenti insolenti c'erano le sospensioni, l'essere trattenuti a scuola oltre l'orario delle lezioni e la fustigazione nell'ufficio del preside per il quale Lennon e Shotton rappresentavano due teppisti da reprimere poich\u00e9, coi loro comportamenti sediziosi e l'abbigliamento trasgressivo, risultavano un pericolo per l'ordine costituito.\nDopo anni tormentati segnati da risultati negativi e da note disciplinari, nel luglio 1957 Lennon affront\u00f2 gli esami di fine corso e fu bocciato in tutte le materie. Zia Mimi si arrese al fatto che il nipote non avrebbe potuto pi\u00f9 frequentare la Quarry Bank ma il nuovo preside, Mr William Pobjoy, cogliendo il talento del giovane studente nel campo artistico e musicale, in un colloquio con la donna le sugger\u00ec di iscriverlo al Liverpool College of Art, e a tal fine scrisse una lettera personale direttamente al preside del College Mr Stephenson. La collocazione del College of Art \u2013 nell'edificio attiguo al Liverpool Institute \u2013 avrebbe contribuito in misura significativa all'avvicinamento e all'amicizia fra John e Paul McCartney.\nLiverpool Institute.\nLa fondazione del Liverpool Institute risaliva al XIX secolo. Nel 1825, mentre era in costruzione un apposito stabile, l'Istituto era nato come scuola maschile per meccanici, e vi si svolgevano soprattutto lezioni serali per lavoratori. Prestigiose personalit\u00e0 quali Charles Dickens, Anthony Trollope e Ralph Waldo Emerson avevano impartito lezioni a studenti dell'Istituto. In seguito, allargata l'offerta educativa, dopo una trentina d'anni divenne una scuola a tutti gli effetti, fino all'inizio del XX secolo quando l'Istituto \u2013 che gi\u00e0 comprendeva il College of Art, ospitato in un edificio limitrofo all'angolo con Hope Street \u2013 pass\u00f2 sotto il controllo dell'autorit\u00e0 pubblica diventando una prestigiosa Grammar School, il Liverpool Institute High School for Boys, e tale rimase fino alla sua chiusura nel 1985. Successivamente, per evitare che l'edificio andasse in rovina, Paul McCartney propose all'amministrazione della citt\u00e0 di sostituire i tradizionali insegnamenti con dei corsi di carattere artistico. Dopo diversi anni di ristrutturazioni, sotto il patrocinio dell'ex Beatle \u00e8 stato inaugurato nel 1995 il Liverpool Institute for Performing Arts (LIPA).\nSin dalla sua nascita, il Liverpool Institute si trovava in Mount Street e, all'infuori delle lampade a gas sulla porta di ogni aula che non venivano pi\u00f9 accese, l'austero edificio vittoriano circondato da una cancellata di ferro battuto aveva mantenuto nei decenni l'aspetto originario.\nNel 1953, dopo avere brillantemente superato l'esame 11-Plus alla Joseph Williams Primary School, Paul McCartney venne ammesso al Liverpool Institute. La scuola di Mount Street si trovava a circa sei chilometri in linea d'aria da Forthlin Road. Per questo, dal 1955 in poi tutte le mattine Paul \u2013 dapprima solo, poi in compagnia del fratello \u2013 si portava su Mather Avenue dove aspettava l'autobus a due piani numero 86 diretto verso nord che lo conduceva a \u201cThe Inny\u201d, come gli studenti avevano soprannominato il Liverpool Institute. Austeri e impegnativi come il suo aspetto erano anche il motto, \"Non Nobis Solum Sed Toti Mundo Nati\", e la divisa grigia e nera che Paul si affrett\u00f2 a sostituire con un abbigliamento irregolare.\nAnche il suo andamento scolastico col tempo risent\u00ec di una certa discontinuit\u00e0 e di poco impegno, compensato in parte dalle buone doti compositive \u2013 che spesso si concretizzavano in autobus \u2013 e dalla predisposizione per le lingue straniere, come riconobbe il suo insegnante d'inglese, Mr Durband \u201cDusty\u201d. La principale distrazione per Paul era costituita da uno studente dell'adiacente College of Art, John Lennon, col quale pi\u00f9 volte marinava le lezioni incontrandosi in qualche aula libera all'interno del complesso a suonare la chitarra, fatto che influ\u00ec sui risultati scolastici ma cement\u00f2 un'amicizia. Inoltre, Paul aveva socializzato con un compagno di scuola, pi\u00f9 giovane e indietro di un anno, George Harrison, con cui condivideva i viaggi in autobus e che, al contrario di McCartney, serb\u00f2 dell'Istituto degli amari ricordi nonostante il destino comune. Entrambi, infatti, ormai troppo impegnati nella carriera musicale, fallirono il conseguimento del diploma finale.\nNella cerchia ristretta dell'entourage dei Beatles, anche Len Garry (componente dei Quarry Men), Neil Aspinall e Ivan Vaughan frequentarono negli stessi anni il Liverpool Institute, mentre John Lennon, Stu Sutcliffe, Cynthia Powell e Bill Harry seguirono le lezioni dell'attiguo College of Art.\nYe Cracke.\nIl Ye Cracke \u00e8 un pub situato a met\u00e0 di Rice Street, la via parallela a Mount Street dove si trovavano il Liverpool Institute e il College of Art. Per questa ragione, il pub era luogo di incontro degli studenti provenienti dai due istituti superiori, che l\u00ec avevano la possibilit\u00e0 di riunirsi a discutere in gruppo. Dopo uno di questi dibattiti \u2013 e a seguito di un \"reading\" di poesia tenuto dal poeta \u201cbeat\u201d Royston Ellis (il \u201cpaperback writer\u201d dell'omonimo brano musicale dei Beatles, che componeva ispirandosi alle opere di Allen Ginsberg) \u2013 nacque il gruppo dei Dissenters, che avrebbe dovuto rendere Liverpool famosa nel mondo e di cui facevano parte John Lennon, Stu Sutcliffe, Bill Harry (giornalista e scrittore) e Rod Murray (pittore).\nIl locale era formato da piccole stanze impregnate di fumo e macchiate di nicotina, e ce n'era anche una denominata \u00abWar Office\u00bb, soprannome che risaliva alla guerra di Crimea e che derivava dal fatto che al tempo del conflitto i frequentatori di quella saletta si incontravano per commentare gli avvenimenti bellici. Nella stanza dell'\u00abUfficio di Guerra\u00bb il professor Arthur Ballard teneva delle lezioni ai propri studenti del College of Art, sotto un'incisione che raffigurava \"La Morte di Nelson\". Ovviamente, vista la natura del locale, i dibattiti e le conversazioni erano accompagnati da libagioni di birra, in special modo la \u00abblack velvet\u00bb, una mistura di Guinness e sidro.\nIl Ye Cracke viene ricordato per un episodio che coinvolse John Lennon, uno dei pi\u00f9 assidui frequentatori e bevitori. Come racconta Cynthia Powell, un giorno di dicembre del 1958 la ragazza si trovava con la sua amica del cuore Phyllis McKenzie al Ye Cracke, e Lennon era seduto qualche tavolo distante assieme a due compagni di scuola. John e Cynthia ebbero modo di sbronzarsi separatamente, poi i due si avvicinarono e decisero di andare assieme a casa di Sutcliffe a Percy Street, dove ebbero il primo rapporto sessuale. Si sarebbero sposati il 23 agosto del 1962.\nGambier Terrace.\nGli edifici che formavano il complesso di Gambier Terrace si trovavano di fronte alla cattedrale anglicana di Liverpool, vicini al College of Art e al pub Ye Cracke. Nel 1959, provenienti dall'alloggio di Percy Street, vi si erano trasferiti due studenti di arte, Rod Murray e Stuart Sutcliffe, quest'ultimo il futuro bassista dei Beatles.\nLa casa, al numero 3 di Gambier Terrace, si chiamava \u00abHillary Mansions\u00bb. L'appartamento, gi\u00e0 abitato da due ragazze boh\u00e9mien, era un ampio dedalo di camere scarsamente arredate e coi soffitti alti. Un camino riscaldava il salone spazioso, da l\u00e0 un corridoio conduceva alla cucina, ai servizi e a una stanza grande con due armadi che fu occupata da Stu diventandone anche l'atelier, mentre le due ragazze si erano sistemate in un'altra camera pi\u00f9 piccola. L'abitazione divenne subito un punto di incontro fra Lennon (che presto trasloc\u00f2 l\u00ec da \u00abMendips\u00bb), McCartney e Harrison: di sera i tre si riunivano a provare i loro pezzi creando un'atmosfera elettrizzata che attirava giovani ascoltatori e che provoc\u00f2 dopo breve tempo le proteste del vicinato. Divenne anche la sede in cui un gruppo di intellettuali (fra i quali John e Stu) sviluppavano appassionate discussioni \u2013 spesso iniziate al Ye Cracke \u2013 su come creare un profilo culturale underground per Liverpool sulla scia dell'esempio fornito dalla Beat Generation in America.\nL'appartamento richiam\u00f2 le attenzioni del tabloid domenicale \"Sunday People\" che il 24 luglio del 1960 pubblic\u00f2 un articolo sensazionalistico intitolato \u201cBeatnik Horror\u201d, inserendovi qualche riferimento a John Lennon e corredandolo della fotografia della stanza di Rod Murray. Qualche settimana dopo, Lennon \u2013 assieme a Sutcliffe e agli altri tre Beatles \u2013 part\u00ec per Amburgo lasciando definitivamente la casa. Poich\u00e9 decise di non farvi pi\u00f9 ritorno (e Stu sarebbe rimasto in Germania), incaric\u00f2 Murray di disfarsi di tutti gli effetti che conservava a Gambier Terrace, autorizzandolo a trattenere ci\u00f2 che lo poteva interessare. L'amico prese con s\u00e9 un sottile quaderno di appunti e disegni di John, oggetto che nel 1984 fu battuto per 16.000 sterline a un'asta da Sotheby.\nSecondo le memorie di Pete Shotton, amico d'infanzia di Lennon, alcune circostanze di Gambier Terrace vengono richiamate nelle liriche del brano \"Norwegian Wood\". Shotton dichiara che Lennon talvolta dorm\u00ec nella vasca da bagno dell'appartamento (\"[I] crawled off to sleep in the bath\") e bruci\u00f2 alcuni mobili nel camino (\"so I lit a fire\").\nJacaranda.\nAl 23 di Slater Street, nella zona dei caff\u00e8 ritrovo di studenti e intellettuali, Allan Williams (futuro manager dei Beatles) apr\u00ec il club Jacaranda, rilevando l'orologeria Owens e trasformandola in un club di musica. Dopo aver scelto il nome \u2013 tratto dal libro \"The Jacaranda Tree\" \u2013, Williams aveva reclutato un gruppo caraibico di \"steel band\" che si esibiva nel locale e alcune cameriere, due delle quali, Terry Shorrock e Mary Larkin, rimasero immortalate sulla fotografia di copertina del primo numero di \"Mersey Beat\", una rivista di musica, che mostrava la rock star Gene Vincent con il club sullo sfondo. Al pianterreno, protetti da un'ampia vetrata che dava su Slater Street, stavano dei tavolini con sedili imbottiti e un piccolo locale cucina. Si scendevano le scale e si giungeva a un angusto scantinato in cui suonava il complesso caraibico.\nData la sua collocazione ai margini della Chinatown di Liverpool, il Jacaranda era luogo di incontro di artisti, studenti universitari, bianchi, neri, immigrati dalla Cina e dai Caraibi, ed era frequentato anche da musicisti \u2013 fra di essi Cass &amp; the Casanovas e Rory Storm \u2013 e da studenti della scuola d'arte. John e Stu Sutcliffe trascorrevano parecchio tempo in discussioni che riguardavano argomenti artistici e filosofici. Fu proprio Stu, su richiesta di Williams, che dipinse alcuni murales nello scantinato.\nIl locale da ballo nel seminterrato del \u201cJac\u201d, una \u00abprigione soffocante\u00bb, era stato ricavato da una cantina in mattoni col pavimento di pietra adibita originariamente a magazzino per il carbone, e Williams aveva ingaggiato Lord Woodbine &amp; his All-Steel Caribbean Band, un gruppo di calypso. John e Stu non mancarono di andare ad ascoltare la musica nello scantinato tirandosi dietro anche Paul e George, e l\u00ec vennero a sapere che il palco era offerto a gruppi locali nei giorni di riposo della Steel Band. I Silver Beetles diedero al Jacaranda una dozzina di concerti nel periodo tra maggio e agosto del 1960.\nIn seguito, il locale cambi\u00f2 il nome in Maxie San Suzie, trasformandosi in un cocktail bar. Dopo la scomparsa di John Lennon, il club riacquist\u00f2 il nome che aveva in origine, sfoggiando sul muro una targa con una fotografia dei Beatles e la scritta \u201cIl primo locale in cui hanno suonato i Fab Four\u201d.\nCasbah.\nI Best abitavano all'8 di Hayman's Green, West Derby, in un edificio vittoriano costruito nel 1860 e un tempo sede dei circoli del locale Partito Conservatore.\nCircondata da un ampio giardino, l'abitazione \u2013 frequentata da una folta schiera di amici dei due figli, Pete e Rory \u2013 possedeva anche un ampio locale interrato composto da sette stanze. La madre di Pete e Rory, Mona \u201cMo\u201d Best, pens\u00f2 di ristrutturare il locale per farne un luogo di ritrovo degli amici dei figli, e si ispir\u00f2 a un vicino club, il Lowlands. Mentre Mo dipingeva un dragone sul soffitto, altri portarono dentro un bancone, tavolini e panche, e fu collocato in una stanza attigua l'occorrente per servire bibite, caff\u00e8 e cibi dolci e salati. Il nome del club fu scelto in onore del film allora preferito dalla Best, \"Algiers\" (in italiano \"Un\u2019americana nella Casbah\"), con Charles Boyer e Hedy Lamarr.\nL'inaugurazione ufficiale ebbe luogo il 29 agosto 1959, ma senza la prevista esibizione dei Les Stewart Quartet. Il gruppo, di cui facevano parte fra gli altri George Harrison e Ken Brown, si era infatti sciolto a causa di litigi interni, e questo aveva reso necessario trovare un altro complesso per l'inaugurazione. Harrison ebbe allora l'idea di riaggregarsi con Brown a Lennon e McCartney ricomponendo cos\u00ec i Quarry Men, inattivi da diversi mesi e perci\u00f2 di fatto separati. Il quartetto esord\u00ec in occasione dell'apertura del Casbah scatenando gli entusiasmi e rimase il gruppo fisso anche nei successivi due mesi. Sotto l'occhio vigile ed esperto dell'intraprendente proprietaria, il club divenne subito popolare fra i teenager amanti del rock, e gi\u00e0 il primo giorno il numero delle tessere era di trecento, per giungere in breve tempo a mille. Era descritto come un locale \u00abfantastico, caldo, rumoroso, fumoso, giovane, esclusivo, dinamico e pulsante\u00bb. Dopo aver abbandonato il club per delle incomprensioni con Mo Best, i Beatles tornarono al Casbah a distanza di quasi un anno, il 3 agosto del 1960 e successivamente si esibirono dal 17 dicembre in poi, in modo discontinuo per tutto il 1961 e fino all'ultima data, il 24 giugno 1962.\nIl Casbah Coffee Club gioc\u00f2 un ruolo chiave per il gruppo. Fu l\u00ec che i Quarry Men si riformarono, decidendo di riprendere il cammino insieme, fu l\u00ec che il 10 dicembre 1961 Brian Epstein discusse con loro se diventare il loro manager; l\u00ec ingaggiarono il loro primo batterista, Pete Best; l\u00ec trovarono il loro primo \"road manager\", Frank Garner, e quello che sarebbe diventato il \"road manager\" fisso, Neil Aspinall.\nCavern.\nIl locale, al 10 di Mathew Street, era in origine un magazzino ortofrutticolo interrato facente parte di un edificio di sette piani \u2013 usato durante la guerra come rifugio antiaereo \u2013 e si raggiungeva tramite una scala ripida e buia che sfociava in una cantina umida; non esisteva alcun sistema di aerazione, perci\u00f2 il calore corporeo si condensava sul soffitto trasformandosi in acqua, e grondava lungo i muri sul pavimento spandendo tanfo di muffa e contribuendo a rendere l'ambiente soffocante e claustrofobico.\nIl Cavern era nato come un club in cui si suonava solo musica jazz. Alan Sytner aveva rilevato il magazzino trasformandolo in un ambiente che si ispirava a un locale di Parigi, Le Caveau Fran\u00e7ais Jazz Club, e inaugurandolo il 16 gennaio 1957. Due anni dopo il club era stato acquistato da Ray McFall, ma gli spettacoli continuavano a essere riservati ai puristi del jazz, tanto che Rory Storm and the Hurricanes erano stati allontanati dal locale dove si stavano esibendo per essere usciti dal genere \"skiffle\" (allora considerato facente parte del jazz) e aver suonato un brano rock, \"Whole Lotta Shakin' Goin' On\". Stessa sorte era toccata ai Quarry Men nella loro esibizione avvenuta nella primavera del 1957; anche in quell'occasione, per avere eseguito \"Blue Suede Shoes\" (un rock di Carl Perkins) e il successo di Elvis Presley \"Hound Dog\", il gruppo era stato invitato a chiudere il concerto anticipatamente. Ma dopo due anni gli appassionati di jazz erano drasticamente diminuiti di numero a favore di quelli del rock\u2019n\u2019roll, perci\u00f2 Ray McFall, gestore del locale dall'autunno del 1959, aveva deciso di riservare una sola serata al pubblico del jazz e di riconvertire il Cavern in un locale di rock, ospitando gruppi del luogo.\nLo scantinato, che aveva un pavimento di cemento dipinto di rosso, era costituito da tre corsie \u2013 ciascuna larga circa tre metri \u2013 che procedevano parallele per trenta metri, separate da due file di archi. Il tunnel di destra aveva delle panche lungo la parete, in quello centrale erano disposte una decina di file di sedie che stavano di fronte a un palco di dimensioni ridotte, profondo due metri e mezzo e largo tre. Il locale era scuro, solo due spot rivolti al palco emettevano fasci di luce che attraversavano la densa nuvola di fumo delle sigarette. A sinistra del palco si trovavano i gabinetti, un angusto spogliatoio per gli artisti e il guardaroba. I due settori laterali, liberi da sedie, erano destinati al ballo, lo sfondo della corsia centrale, dietro al palcoscenico, era stato dipinto con figure che si ispiravano a Mondrian. Nella saletta a sinistra c'era anche la postazione dalla quale Bob Wooler, il presentatore, introduceva i gruppi che si portavano sul palcoscenico salendo tre gradini di cemento. Il ruolo di Wooler era anche quello di disc jockey del club. Persuaso del valore dei Beatles, si fece dare da George Harrison una copia di \"My Bonnie\", incisa dal gruppo ad Amburgo, e la trasmise frequentemente, pubblicizzando allo stesso tempo i Beatles e i North End Music Stores di Whitechapel, a Liverpool, il punto vendita dove secondo Wooler si poteva pi\u00f9 facilmente ottenere il 45 giri, direttamente o, se esaurito, su ordinazione. I Beatles esordirono al Cavern il 9 febbraio 1961 e calcarono il palcoscenico del locale quasi trecento volte, fino all'ultima esibizione che si svolse il 3 agosto 1963.\nNel 1973 il Cavern venne raso al suolo per far posto a un parcheggio in superficie e a un condotto di ventilazione per la metropolitana. In seguito alla morte di John Lennon, il comune di Liverpool decise di dare impulso alla ricostruzione del locale, e nei primi anni ottanta l'architetto David Blackhouse fu incaricato di disegnare il progetto, che consistette in un complesso denominato Cavern Walks comprendente anche un pub di nome Abbey Road, un museo dei Beatles e un gruppo bronzeo che riproduce il gruppo in concerto, scultura di John Doubleday. Il Cavern fu ricostruito, sempre al numero 10 di Mathew Street, in parte reimpiegando i mattoni dello stabile originario; il muro esterno presenta una superficie in mattoni su cui si possono leggere 1801 nomi di artisti che corrispondono ad altrettanti mattoni, corrispondenti a musicisti che nel tempo si sono esibiti nello storico locale. A met\u00e0 degli anni ottanta, Ringo Starr fece realizzare una riproduzione del fondale originale posto dietro il palco, con gli autografi dagli artisti che vi si esibirono negli anni sessanta, e nel 1999, per il lancio del suo album \"Run Devil Run\", Paul McCartney vi organizz\u00f2 un concerto; \u00e8 conservato all'interno del Cavern Pub il basso H\u00f6fner autografato dal musicista al termine delle riprese.\nThe Grapes.\nSu Mathew Street, posto di fronte all'ingresso per gli artisti del Cavern, si trovava The Grapes, un pub che aveva trecento anni di vita e che conservava una stanza con la tappezzeria originale dell'epoca. Si trattava di un esercizio pubblico di foggia marinaresca, luogo di incontro dei portalettere dell'Istituto Poligrafico dello Stato di North John Street che si sedevano ai tavolini di legno del pub davanti a boccali di Guinness.\nSiccome lo scantinato in cui aveva sede il Cavern era soffocante e non prevedeva, nonostante l'ampiezza, un ambiente confortevole in cui i musicisti potessero rilassarsi negli intervalli fra due esibizioni, i Beatles, alla fine dei loro concerti o negli intervalli, risalivano dal sotterraneo e, utilizzando l'uscita secondaria, affioravano all'aria aperta di fronte al pub; e l\u00ec, durante le pause oppure al termine degli spettacoli, avevano la possibilit\u00e0 di ristorarsi con un boccale di birra \"ale\" \u201cblack and tan\u201d \u2013 al Cavern si somministravano soltanto bibite e caff\u00e8 \u2013 e di soffermarsi a chiacchierare fra loro e a familiarizzare con i componenti di altre formazioni musicali, anch'essi frequentatori del locale. Spesso il gruppo faceva sosta al Grapes anche prima di imboccare l'entrata del club, per una birra consumata in velocit\u00e0.\nEra il 9 novembre 1961 quando Brian Epstein e i Beatles \u2013 reduci da un'esibizione all'ora di pranzo immediatamente seguita dal primissimo contatto fra il gruppo e il loro futuro manager \u2013 riaffiorarono provenienti dall'umida e buia cantina del Cavern e si diressero proprio al Grapes, fermandosi al pub a conversare assieme di musica e delle ambizioni che i quattro nutrivano in campo artistico, avviando in quell'occasione una fertile e proficua collaborazione.\nIl locale fu teatro di un'altra vicenda collegata alla vita dei Beatles. A met\u00e0 agosto del 1962, Pete Best, subito dopo essere stato licenziato da Brian Epstein, and\u00f2 ad affogare il proprio dispiacere al Grapes, dove si ubriac\u00f2 di birra e fra i fumi dell'alcol raccont\u00f2 dettagliatamente agli avventori tutti i particolari della discussione che si era tenuta nell'ufficio di Epstein e in cui il manager gli aveva dato il benservito. In considerazione della posizione strategica del pub e della clientela composta prevalentemente da musicisti e da fan, la notizia dell'allontanamento del batterista si sparse in un baleno nell'ambiente musicale della citt\u00e0.\nIron Door.\nTemple Street \u00e8 una stradina che collega Dale Street a Victoria Street e che corre parallela a Stanley Street, a una cinquantina di metri a est e pertanto non lontana da Mathew Street. Il 13 di Temple Street \u00e8 situato a met\u00e0 della via, e negli anni cinquanta a quel numero si trovava uno scantinato che fungeva da magazzino per l'imballaggio di panetti di burro. Geoff Hogarth e Harry Ormesher decisero di trasformare la cantina in un club musicale che venne battezzato \u201cIron Door\u201d per via dell'ingresso chiuso da una porta di ferro. Secondo le tendenze dell'epoca, il locale ospitava gruppi di musica jazz, proprio come il Cavern. Le somiglianze con lo storico locale di Mathew Street si estendevano all'ambiente insalubre: si trattava anche in questo caso di un locale soffocante, maleodorante ed estremamente umido. Ma, al contrario del Cavern, era possibile consumare bevande alcoliche, e questo rendeva il clima tumultuoso per le frequenti risse.\nIl 6 marzo del 1961, i Beatles fecero la prima apparizione al club in un concerto serale. Sam Leach, un dinamico impresario del luogo, decise di utilizzare il locale \u2013 che era stato intanto rinominato Liverpool Jazz Society \u2013 per una maratona notturna che avrebbe visto i Beatles (che, come Silver Beetles, avevano gi\u00e0 calcato il palco dell'Iron Door il 15 maggio 1960) alternarsi assieme ad altri undici gruppi rock dalle 20:00 dell'11 marzo 1961 alle 8 del mattino successivo. La formazione si esib\u00ec assieme ai complessi musicali pi\u00f9 popolari a Liverpool, fra i quali Kingsize Taylor &amp; the Dominoes, Rory Storm &amp; the Hurricanes, e Gerry &amp; the Pacemakers. La non stop fu un successo di pubblico: il magazzino, che poteva ospitare un massimo di mille spettatori, grazie al ricambio continuo permise a duemila persone di assistere al concerto notturno. Lennon e compagni tornarono per dei concerti pomeridiani o serali il 13, il 15 e il 17 dello stesso mese, intervenendo assieme a Rory Storm che nell'occasione era accompagnato da un gruppo composto da musicisti ospiti.\nDivenuto successivamente lo Storyville Jazz Club, il locale ospit\u00f2 di nuovo tre concerti dei Beatles a distanza di un anno esatto. Dopo qualche mese, nell'ottobre del 1962, riprese il nome originario \u201cIron Door\u201d, che mantenne fino alla chiusura avvenuta nel 1964. Pi\u00f9 tardi, seguendo la sorte del Cavern, venne demolito per la costruzione di un parcheggio. Dal 2012 al suo posto sorge un fabbricato di uffici e l'unico ricordo che rimane \u00e8 una targa bronzea inaugurata nel 2005 da Kingsize Taylor e che ricorda la storica esibizione dell'11 marzo 1961.\nEmpire Theatre.\nCarroll Levis era un impresario canadese che in Gran Bretagna promuoveva spettacoli sostenendo la partecipazione di gruppi locali. A Liverpool, in collaborazione con il quotidiano del luogo che aveva propagandato la notizia, Levis riun\u00ec i giovani talenti della zona convocandoli all'Empire Theatre.\nLa facciata del teatro dava su Lime Street, e l'edificio si trovava nell'isolato trapezoidale fra questa strada, Lord Nelson Street a sud, Pudsey Street alle spalle e London Road a nord, situato all'attacco settentrionale di Lime Street. Era il principale teatro che ospitava concerti dal vivo, e aveva una capienza di 2.300 posti; nel 1956, Paul era rimasto all'esterno dell'edificio in attesa che Lonnie Donegan si presentasse con lo Skiffle Group per le prove di mezzogiorno del proprio concerto, traendone un'impressione di grande signorilit\u00e0 e gentilezza che non avrebbe dimenticato. E dopo quell'episodio, cominci\u00f2 a richiedere al padre una chitarra.\nSu sollecitazione del \"Liverpool Echo\", il 9 giugno 1957 i Quarry Men confluirono all'Empire Theatre, dove si misurarono in un'appassionante quanto controversa sfida musicale con un altro gruppo, il Sunnyside Skiffle Group \u2013 proveniente dal non lontano Galles del nord \u2013, che risult\u00f2 vincitore. I Quarry Men contestarono la regolarit\u00e0 della gara ma, seppur amareggiati, fecero tesoro di quell'esperienza perch\u00e9 la vittoria dell'altro gruppo era in parte dovuta alla capacit\u00e0 di tenere la scena, aspetto che invece il gruppo di Lennon aveva sino ad allora ignorato.\nDue anni dopo, nelle tre domeniche dell'11, 18 e 25 ottobre, Johnny and the Moondogs (quello era il nuovo nome dei Quarry Men), in competizione con altri gruppi suonarono all'Empire conquistando la finale che si sarebbe svolta a Manchester. La prima presenza al teatro col nome Beatles risale al 28 ottobre 1962, in un'apparizione assieme ad altri otto artisti fra i quali Little Richard. Nelle locandine che pubblicizzavano l'evento, il loro nome si leggeva con lo stesso rilievo di quello del rocker statunitense, e questo fu il segnale che il gruppo ormai si stava affermando anche fuori dai confini del Merseyside.\nDopo tre esibizioni tenute nel 1963 e una nel novembre 1964, il gruppo, reduce dai successi travolgenti in tutto il mondo, il 5 dicembre 1965 si esib\u00ec in un doppio concerto nel luogo che li aveva visti muovere i primi passi otto anni prima. Ma ormai la celebrit\u00e0 raggiunta era tale che le richieste di biglietti furono quasi venti volte superiori alle capacit\u00e0 del teatro raggiungendo la cifra astronomica di 40.000. Quella fu l'ultima volta che il palcoscenico dell'Empire Theatre fu calcato dai Beatles. E fu anche l'ultima in cui il gruppo avrebbe suonato della nativa Liverpool.\nAmburgo.\nBambi Kino.\nGiunti ad Amburgo la sera del 16 agosto 1960, i cinque ragazzi di Liverpool furono condotti in perlustrazione dal loro impresario tedesco Bruno Koschmider al Kaiserkeller e successivamente all'Indra e poi, alle undici di sera, invece di essere portati in albergo come si aspettavano, vennero alloggiati da Koschmider nei locali del retro del Bambi Kino, un cinema di sua propriet\u00e0, che a causa del loro aspetto squallido furono definiti da Pete Best il \u201cbuco nero di Calcutta\u201d.\nIl Bambi Filmkunsttheater, meglio noto in zona come il Bambi Kino, era una sala cinematografica dove si proiettavano film a luci rosse alternati a pellicole western e noir. Si trovava non lontano dall'Indra, al 33 della Paul-Roosen Stra\u00dfe, strada in cui confluiva la Gro\u00dfe Freiheit. I tre vani annessi al cinema e destinati al gruppo erano spogli e tetri: le pareti erano di cemento, senza traccia di tappezzeria n\u00e9 di pittura, e mancavano anche i bagni e il riscaldamento. In una stanza c'erano due brande e un divano, e i due stanzini ciechi erano cos\u00ec angusti da contenere a mala pena il letto. Questi ultimi furono occupati da Paul e da Pete Best; nella stanza pi\u00f9 grande si sistemarono John e Stu, e George si accaparr\u00f2 il divano; ma lo squallore, la ristrettezza e il freddo erano attutiti dalla compagnia notturna delle numerose ammiratrici.\nIn assenza di servizi, per l'igiene personale utilizzavano i gabinetti del cinema vicini ai tre vani, in particolare quello delle signore perch\u00e9 pi\u00f9 pulito. Usavano il lavandino per lavarsi e per radersi, e durante la loro permanenza al Bambi Kino non poterono mai farsi una doccia. L\u00ec fecero amicizia con la custode dei cessi, Rosa Huffmann (che chiamavano affettuosamente Mutti), che li prese a benvolere riservando loro asciugamani puliti e scaglie di sapone.\nQuando il gruppo, allettato da un ambiente diverso e da nuovi stimoli, cominci\u00f2 a frequentare il Top Ten impegnandosi in \"jam session\" assieme a Tony Sheridan e i Jets \u2013 la formazione fissa del club \u2013, un Koschmider furibondo consider\u00f2 queste esibizioni come la volont\u00e0 di rompere il contratto che non consentiva al complesso di suonare in altri club della zona. I Beatles approfittarono per abbandonare i cupi locali del vecchio alloggio e trasferirsi nella pi\u00f9 confortevole mansarda del Top Ten. Una sera, Paul e Pete Best ritornarono al Bambi Kino a riprendere i loro effetti personali, e per illuminare gli ambienti diedero fuoco a un preservativo cos\u00ec da poter riempire in fretta la valigia. L'incidente diede il pretesto a Koschmider di vendicarsi per l'inadempienza contrattuale: i due vennero denunciati e accusati di aver voluto incendiare il cinema e l'episodio volutamente ingigantito cost\u00f2 loro l'arresto e l'espulsione dal territorio tedesco.\nIndra.\nFu il primo locale in terra tedesca dove il gruppo si esib\u00ec. L'Indra si trovava in una traversa della Reeperbahn, al numero 64 di Gro\u00dfe Freiheit, una strada acciottolata su cui si affacciavano club di striptease e locali a luci rosse, come in tutto il quartiere San Pauli nel quale fioriva la prostituzione in esposizione.\nDi propriet\u00e0 di Bruno Koschmider che lo aveva aperto nel 1950, lo squallido locale esternamente aveva l'aspetto di un'impresa di onoranze funebri e all'interno era arredato con quattro tavoli a destra e due a sinistra. Ciascun tavolino era illuminato da una lampada con un paralume rosso, il tutto su una spessa moquette che copriva il pavimento; e in fondo si trovava il palco dove si esibivano le spogliarelliste. Il posto, che poteva accogliere non pi\u00f9 di sessanta persone, era poco adatto alla musica perch\u00e9 i pesanti drappeggi rossi alle pareti e il tappeto smorzavano i suoni. Tuttavia i Beatles si esibirono nel locale a partire dal 17 agosto 1960 e consecutivamente per quarantotto serate. E fu un'esperienza determinante, non solo dal punto di vista musicale dal momento che il gruppo dovette imparare anche le tecniche di seduzione per attirare folla in quel locale agli inizi semideserto. Dopo meno di due mesi, le proteste dei vicini per il rumore assordante costrinsero Koschmider a riconvertire l'Indra in un locale di striptease. Per non perdere il seguito che i Beatles avevano conquistato, decise di dirottarli al Kaiserkeller, dove si sarebbero alternati con Rory Storm and the Hurricanes.\nKaiserkeller.\nIl club si trovava nella stessa strada dell'Indra, al numero 36, all'angolo con Schmuckstrasse. Anch'esso di Bruno Koschmider, il Kaiserkeller costituiva un salto qualitativo rispetto all'Indra, essendo assai pi\u00f9 spazioso tanto da poter accogliere 300 spettatori.\nSpinta la porta a vetri, ci si trovava in un ambiente arredato in stile marinaresco: il bancone a forma di una nave, i tavolini che sembravano barili o parapetti di un'imbarcazione, reti da pesca decorative pendenti dal soffitto, obl\u00f2 alle pareti e ornamenti di ottone, tutto materiale proveniente dal porto. A paragone con l'Indra, il palco era pi\u00f9 ampio e l'acustica non risentiva di tendaggi pesanti, anche se l'ambiente era pi\u00f9 violento e le risse scoppiavano in continuazione. Per questa ragione i camerieri venivano reclutati fra i praticanti di boxe e costituivano un drappello di duri, capeggiati da Horst Fascher, che andava sotto il nome di \u201cGang di Hoddel\u201d. Per la routine erano forniti di pesanti stivali di cuoio e di sfollagente. I fucili a gas lacrimogeno erano invece riservati per le occasioni in cui l'aria si faceva pesante.\nQuando entr\u00f2 in funzione lo Star-Club, il Kaiserkeller non riusc\u00ec a fronteggiare la concorrenza e torn\u00f2 a essere un locale a luci rosse col nome di Colibri.\nAl Kaiserkeller i Beatles si incontrarono e familiarizzarono con Klaus Voormann prima e poi con la sua ragazza Astrid Kirchherr e l'amico J\u00fcrgen Vollmer, tre studenti d'arte che, venuti in contatto col gruppo casualmente, avrebbero avuto un ruolo determinante nell'evoluzione estetica dei Beatles. A causa del loro aspetto esteriore, i tre vennero catalogati come \u201cesistenzialisti\u201d \u2013 termine che Lennon provvide a contrarre in \u201cExis\u201d \u2013 e, calamitati dal fascino dei ragazzi di Liverpool, li seguirono negli altri locali amburghesi dove i Beatles si esibirono dopo aver lasciato il Kaiserkeller.\nDal punto di vista artistico, l'incontro pi\u00f9 significativo ebbe luogo nell'ottobre del 1960, quando Lennon, McCartney e Harrison si ritrovarono in una \"session\" estemporanea all'Akustik Studio con due elementi del gruppo di Rory Storm con il quale al Kaiserkeller i Beatles dividevano il palco, il bassista Lou Walters e Ringo Starr, e assieme registrarono tre brani. Fu la prima occasione in cui Starr suon\u00f2 con quelli che sarebbero stati i futuri compagni.\nTop Ten.\nIn competizione con il Kaiserkeller, nel novembre 1960 Peter Eckhorn apr\u00ec sulla Reeperbahn, al 136, il Top Ten, trasformando The Hippodrom \u2013 un ampio locale a luci rosse posto a pianterreno \u2013 in un club per musica rock che in breve tempo divenne il fulcro dell'attenzione degli appassionati del genere. Le dimensioni interne erano pressoch\u00e9 analoghe a quelle del Kaiserkeller: dentro, una pista quadrata era posta di fronte al palco ed era circondata da una ventina di tavoli.\nIl gestore del club fiut\u00f2 le potenzialit\u00e0 dei Beatles e li chiam\u00f2 come banda fissa a rimpiazzare i Jets quando questi tornarono in Inghilterra. Eckhorn aveva convinto il violento buttafuori Horst Fascher \u2013 oltre a Rosa Huffmann, addetta ai gabinetti \u2013 a trasferirsi nel suo nuovo locale, ma ovviamente import\u00f2 non solo il personaggio ma anche i suoi metodi spicci. Anche qui il personale girava con manganelli e tirapugni, n\u00e9 mancavano i fucili a gas per le circostanze altrimenti ingestibili.\nAl Top Ten i Beatles furono contattati dal compositore e talent scout tedesco Bert Kaempfert che chiese loro di registrare assieme a Tony Sheridan per la Polydor Records. Il risultato fu, tra le altre, \"My Bonnie\", 45 giri che in seguito a Liverpool avrebbe destato la curiosit\u00e0 di Brian Epstein.\nI tre \u201cExis\u201d Klaus Voorman, Astrid Kirchherr e J\u00fcrgen Vollmer, assieme a Sutcliffe quando questi aveva lasciato il gruppo, tornarono spesso al Top Ten a vedere gli amici nelle loro performance, seduti accanto al pianoforte sulla sinistra del palco.\nStar-Club.\nSe due anni prima Amburgo aveva riservato a un oscuro gruppo musicale di Liverpool lo squallore dell'Indra, nell'aprile del 1962 lo stesso quartetto sull'onda della popolarit\u00e0 veniva accolto calorosamente allo Star-Club.\nIl nuovo locale \u2013 che poteva ospitare fino a 2.000 spettatori \u2013 aveva preso il posto dello Stern Kino, un cinema al 39 di Gro\u00dfe Freiheit, e lo stabile era stato ristrutturato in un complesso a pi\u00f9 piani: l'ampio piano terra era riservato alla musica e alle esibizioni \"live\", con legno alle pareti e tappeti sui pavimenti, divanetti chiari addossati ai muri, un piccolo palco girevole e un enorme fondale che raffigurava Manhattan. Il piano superiore (l'Erotic Film Night Club) era destinato agli spettacoli di striptease e alle proiezioni di film \"hard\" 24 ore su 24. Il secondo piano era sede degli uffici della direzione. L'ingresso era illuminato da un'enorme stella, simbolo del locale, e fronteggiava il Colibri, un nuovo locale a luci rosse sorto al posto del Kaiserkeller.\nIl gestore, che si chiamava Manfred Weissleder, aveva messo in piedi un'organizzazione di stampo criminale che, dopo aver fatto fuori tutti i concorrenti nella Gro\u00dfe Freiheit, controllava trecento prostitute dell'est che esercitavano in sedici locali del quartiere. Una figura familiare era a capo della sicurezza: si trattava di Horst Fascher, gi\u00e0 buttafuori al Kaiserkeller e al Top Ten, che era stato convinto a passare allo Star-Club, arrivando col suo bagaglio di esperienza e di sbrigative tecniche dissuasive.\nIl club venne inaugurato il 13 aprile del 1962 con il primo dei concerti che i Beatles avrebbero tenuto nel periodo aprile-maggio (alternandosi ai leggendari Gene Vincent e Little Richard) e nei successivi novembre e dicembre. Allo Star-Club i Beatles conobbero Billy Preston, l'allora quindicenne tastierista del gruppo di Little Richard che avrebbe collaborato con il quartetto a fine anni sessanta. Il locale chiuse i battenti nel giugno del 1964, e diversi tentativi infruttuosi furono messi in atto per rilanciare il club. L'edificio fu distrutto da un incendio negli anni ottanta.\nProgettata e realizzata in omaggio al periodo amburghese del gruppo di Liverpool, sulla Reeperbahn alla confluenza con Gro\u00dfe Freiheit si trova la Beatles-Platz, una piazza di forma circolare e con la pavimentazione scura, a richiamare un disco di vinile.\nLondra.\nWimpole Street.\nDopo una serie di residenze precarie, il numero 57 di Wimpole Street fu per Paul McCartney il primo alloggio stabile a Londra. Paul aveva conosciuto Jane Asher, promettente attrice diciassettenne con la quale aveva iniziato una relazione amorosa. Cominci\u00f2 a frequentare casa di Jane, a respirarne e apprezzarne l'aria colta e raffinata da \"upper class\" che aleggiava \u2013 il padre di Jane era un noto psichiatra, originale e amabile, la madre un'insegnante di musica che aveva avuto George Martin fra i suoi allievi del corso di oboe \u2013 e a familiarizzare coi suoi genitori e col fratello Peter, finch\u00e9 fu la stessa Jane a proporre a Paul di trasferirsi a casa sua a Wimpole Street. Paul, che avrebbe avuto una stanza tutta per s\u00e9, non ci pens\u00f2 due volte.\nLa casa degli Asher, situata nella zona di Marylebone, era una palazzina in stile georgiano in una via ricca di richiami storici e letterari. Nel 1937 il pittore Ren\u00e9 Magritte aveva vissuto e lavorato per un paio di mesi al 35 di Wimpole Street. Un altro numero, il 67, reca la targa che commemora lo storico Henry Hallam che aveva vissuto l\u00ec dal 1819 al 1840. Frederick Treves, il celebre medico, aveva abitato al numero 6 della strada. Nel 1891 Arthur Conan Doyle aveva lo studio medico al 2 della parte superiore di Wimpole Street. E il numero 50 della stessa via era stata la casa di Elizabeth Barrett, poetessa inglese che nel 1846 aveva sposato il poeta Robert Browning. Tutto ci\u00f2 contribuiva alla progressiva maturazione culturale del giovane McCartney.\nIl primo piano consisteva nel salotto dove c'era un pianoforte a coda che Mr Asher si dilettava a strimpellare. Al secondo piano il salottino di Mrs Asher, abitualmente il posto di riunione della famiglia, spesso attorno al caminetto in stile vittoriano. Il terzo piano era occupato dalle camere di Jane e della sorella Clare, l'ultimo piano era composto da un bagno e due camere, una in cui dormiva Peter Asher e l'altra che divenne il rifugio di Paul per tre anni. La sistemazione dava ai due giovani l'opportunit\u00e0 di ascoltare musica assieme e di fare lunghe chiacchierate sulla loro comune passione.\nLa stanza in cui Paul alloggiava dava su Browning Mews, sul retro dell'edificio, su cui si apriva l'unica finestra. Prima di avere un pianoforte in camera, l'arredamento era costituito da un letto a una piazza e da un grande armadio. Il fatto di abitare in una mansarda non solo dava a Paul la sensazione di essere tanto \u201cboh\u00e9mien\u201d ma si dimostr\u00f2 un'efficace via di fuga quando, con il crescere della popolarit\u00e0, l'ingresso di Wimpole Street era presidiato da una folla di fan. In quei casi, Paul usciva dalla finestra e montava su uno stretto cornicione. Camminando con cautela, raggiungeva l'abitazione di un ex colonnello dell'esercito, entrava a casa del militare, scendeva in ascensore fino al seminterrato dove abitava una coppia, traversava la cucina e finalmente era all'aria aperta in Browning Mews. Poi girava a sinistra, superava l'arco e si trovava in New Cavendish Street, da cui si poteva dileguare indisturbato.\nLa casa aveva anche uno scantinato malmesso, pieno di leggii e spartiti, dove la madre di Jane impartiva lezioni di oboe e altri strumenti \u2013 e dove Mrs Asher insegn\u00f2 a Paul a suonare il flauto dolce, che spunter\u00e0 in \"The Fool on the Hill\". In quella stanza \u2013 in cui c'era anche un pianoforte in dotazione \u2013, da solo o assieme a John avrebbe composto un numero enorme di pezzi: fra essi, \"I Want to Hold Your Hand\", \"Every Little Thing\", \"And I Love Her\", \"Eleanor Rigby\", \"I\u2019m Looking Through You\", \"I\u2019m Down\", \"I\u2019ve Just Seen a Face\", \"Yesterday\", \"In My Life\". In visita a Wimpole Street, Janet Vaughan (moglie del suo vecchio amico di Liverpool Ivan e insegnante di francese) tradusse per Paul i due versi iniziali di \"Michelle\" e sempre l\u00ec, nel marzo del 1964, Paul conobbe Marianne Faithfull.\nMontagu Square.\nMontagu Street congiunge Marylebone Road a nord e Seymour Street a sud, e varie laterali la collegano a est a Gloucester Place prima e subito dopo a Baker Street. Montagu Square costituisce il segmento centrale di Montagu Street, e alla destra una fascia di giardini alberati la separa da un tratto parallelo che porta lo stesso nome. Il n\u00ba 34 \u00e8 posizionato nel tratto a ovest dei giardini, a una decina di metri dall'incrocio con Montagu Place, e cos\u00ec si viene a trovare a met\u00e0 strada fra Hyde Park a sud e Regent\u2019s Park a nord.\nRingo Starr, dopo aver sub\u00ecto un saccheggio nella casa di Whaddon House \u2013 nella quale abitava con George Harrison \u2013 e prima delle proprie nozze con Maureen Cox e il trasloco a Sunny Heights, era andato a vivere per qualche mese in un monolocale al piano terra collegato a un ambiente seminterrato al 34 di Montagu Square, in un bell'edificio vittoriano. A qualche minuto di strada si trovavano l'abitazione di Alistair Taylor e l'appartamento in cui vivevano Neil Aspinall e Mal Evans. Il 30 di Montagu Square era la casa in cui dal 1967 vivevano Marijke Koger e Simon Posthuma, animatori del gruppo The Fool.\nL'accesso al locale era consentito da gradini di pietra che interrompevano una cancellata nera di ferro battuto, e le porte finestre davano sul retro dell'edificio. Come nel caso della villa di Lennon, fu incaricato dell'ammodernamento Ken Partridge, che dietro espressa richiesta del batterista provvide a fornire la casa di apparecchiature hi-tech: schermi televisivi, impianti stereo, allarmi antifurto, telefoni \u2013 uno dei tanti, di color rosso collocato nella stanza da letto, aveva la linea diretta con gli uffici della NEMS. Le pareti del soggiorno a piano terra furono ricoperte di carta da parati di seta color blu, e l\u2019appartamento arredato con moderni mobili bianchi. Quando filtr\u00f2 la notizia del celebre inquilino e il portone che dava sulla strada cominci\u00f2 a essere presidiato da ammiratrici, per sfuggire all'assedio Ringo si arrampicava sul lavandino, apriva una finestrella, e da questa si calava in un vicolo laterale allontanandosi indisturbato.\nQuando Ringo si trasfer\u00ec nella nuova villa di Weybridge, decise di mantenere il contratto che lo legava alla casa che si trovava in una posizione invidiabile e che divenne un punto di ritrovo per il mondo underground della capitale inglese che gravitava intorno ai Beatles. Paul McCartney volle prenderla in subaffitto, dotandola di apparecchiature per la registrazione che gli permisero di incidere musiche sperimentali e di lavorare alle sue composizioni fra le quali \"Eleanor Rigby\". Un altro inquilino che risiedette in Montagu Square fu lo scrittore statunitense William Burroughs, che influ\u00ec sulla crescita musicale di Paul trasmettendogli la passione per i montaggi di suoni fortuiti e disparati in un unico collage. Successivamente, McCartney cedette il posto ad altri personaggi di rilievo: fra essi spicca Jimi Hendrix che abit\u00f2 l\u00ec per tre mesi nel 1967 assieme al suo manager Chas Chandler e alle loro ragazze.\nGli ultimi inquilini in ordine di tempo furono nel 1968 John Lennon e Yoko Ono. Nell'appartamento di Montagu Square la coppia cominci\u00f2 ad assumere eroina, che secondo quanto ipotizzarono gli amici della cerchia ristretta costitu\u00ec l'elemento attraverso cui la donna acquis\u00ec il totale controllo sul Beatle. Inoltre, nell'alloggio fu scattata la fotografia dei due artisti integralmente nudi destinata alla copertina del disco \"Two Virgins\". Il 18 ottobre 1968 la coppia assurse all'onore delle cronache quando venne arrestata a seguito dell'irruzione della polizia e della scoperta in una stanza di un modesto quantitativo di cannabis. A causa dell'episodio, l'immobiliare Bryamon Estates, societ\u00e0 proprietaria della casa, mand\u00f2 a Ringo Starr un'ingiunzione col divieto di fare un uso immorale e improprio dell'appartamento; e per evitare ulteriori noie Ringo decise di recedere dal contratto d'affitto. Era il febbraio del 1969.\nCavendish Avenue.\nA differenza degli altri tre Beatles che avevano trovato una residenza nel lussureggiante Surrey, Paul aveva deciso di non perdere i contatti con la vita culturale e col ritmo pulsante di Londra. Perci\u00f2, quando l'alloggio di Wimpole Street cominci\u00f2 a stargli stretto, invece di tuffarsi nel verde della periferia cerc\u00f2 casa a Westminster e la trov\u00f2 al 7 di Cavendish Avenue, nella zona di St John's Wood, a trecento metri in linea d'aria dagli studi di registrazione di Abbey Road, a ovest, e non lontano da Regent\u2019s Park a est.\nLa casa in stile georgiano nella quieta via residenziale era leggermente arretrata dal fronte strada e un alto muro e un cancello nero di ferro proteggevano da sguardi indiscreti. L'ingresso della casa era fiancheggiato da colonne e vi si accedeva salendo alcuni gradini. Un ampio garage custodiva le due auto di Paul, una Mini e un'Aston Martin. L'acquisto era avvenuto il 13 aprile 1965 ma Paul non pot\u00e9 insediarsi nella nuova casa prima di fine marzo dell'anno successivo, a causa dei lavori di sistemazione che erano stati affidati agli architetti John e Marina Adams, quest'ultima sorella dell'amico John Dunbar.\nIl salotto era una stanza piena di luce che occupava la parte posteriore della casa. Una libreria bassa correva lungo una delle pareti fino al camino, e la parte alta della parete ospitava dei quadri di Magritte. Nella parete di fronte al camino era stata collocata una libreria incassata che occupava l'intero muro, piena di libri e contenente materiale per registrare musica e riprodurla, e uno schermo a scomparsa. C'era anche un armonium intagliato a mano con cui Paul compose \"Hello Goodbye\". Le porte finestre davano su una terrazza da cui scendeva una scala di pietra che portava gi\u00f9 al giardino alberato, in cui scorrazzava libera Martha, il cucciolo di cane che Paul compr\u00f2 appena insediatosi a Cavendish Avenue. In un angolo del salotto, vicino alle finestre, era situata una scultura di Takis dall'aspetto di un antifurto composta da luci di un aeroplano e antenne per carri cingolati, e accanto campeggiava un tamburo indiano, mentre altri oggetti indiani acquistati di ritorno da Manila erano alloggiati nel seminterrato. La casa custodiva una scultura bronzea di Eduardo Paolozzi intitolata \u201cSolo\u201d e una collezione di vetri Tiffany di enorme valore. Nel bagno, decorato con piastrelle blu e bianche, era stata fatta sistemare una vasca a livello di pavimento di dimensioni doppie rispetto allo standard. Al piano terra si trovava una cucina a vista e una stanza da pranzo in cui c'erano una tavola apparecchiata con tovaglie di pizzi e merletti e un orologio a muro di grosse dimensioni proveniente dall'Army and Navy Club di Pall Mall, circolo in via di smantellamento. Nella lussuosa camera da letto di Paul era sistemato un enorme armadio delle dimensioni di uno stanzino. L'ultimo piano era stato trasformato in stanza della musica e costituiva il rifugio di Paul. La camera era piena di strumenti musicali di tutti i generi, compreso un pianoforte verticale accanto alla finestra; ed era dotata di un registratore Revox A77 che permetteva di fissare su nastro le improvvisazioni dei musicisti che la frequentavano. Risale a quel luogo, spesso in collaborazione con John Lennon, la composizione di celebri motivi, da gran parte dei brani di \"Sgt Pepper\" a \"Hey Jude\", da \"Penny Lane\" a \"A Day in the Life\" a \"Your Mother Should Know\" a \"Glass Onion\" \u2013 quest'ultima nel giardino di casa con John e Yoko.\nCome la precedente abitazione di Wimpole Street, anche Cavendish Avenue era piena di gente, di \u201cbeautiful people\u201d. Erano frequentatori abituali Mick Jagger con Marianne Faithfull, John Lennon, Tara Browne, John Dunbar, Ivan Vaughan, Yoko Ono, Brian Jones. Venivano a trovarlo George Martin con la moglie Judy Lockhart Smith e anche personaggi famosi come Allen Ginsberg e Andy Warhol. In tutti questi casi Jane Asher in genere si isolava col suo gruppo di amici artisti di teatro. I due stavano crescendo, fisicamente nello stesso spazio, emotivamente e mentalmente in due mondi differenti. E l'episodio che determin\u00f2 la loro definitiva rottura avvenne un giorno in cui Jane torn\u00f2 a casa e trov\u00f2 Paul a letto con una \"groupie\" di New York, Francie Schwartz. Jane lasci\u00f2 la casa di Cavendish Avenue, e subito dopo Mrs Asher and\u00f2 a requisire tutto quanto era di propriet\u00e0 della figlia.\nL'ingresso della casa di Cavendish Avenue, specie dopo la separazione fra Paul e Jane, era presidiato da un drappello di Apple scruffs capitanato da Margo Stevens. Fu probabilmente una di loro che penetr\u00f2 nell'abitazione dalla finestra del bagno. Il fatto venne immortalato da Paul in una delle sue ultime composizioni, \"She Came In Through the Bathroom Window\".\nKinfauns.\nMentre Paul rimaneva ancorato a Londra, nel 1964 George sceglieva di immergersi nel Surrey verdeggiante e boscoso acquistando una propriet\u00e0 in quella contea. Si trattava di un isolato e lussuoso bungalow situato a Claremont Drive, vicino a Esher, circondato da un alto muretto di mattoni su tre lati. Il quarto lato era costituito da una fila di pini. Dopo le incursioni di alcune aggressive ammiratrici, George install\u00f2 per protezione un cancello elettronico.\nIn un cortile rettangolare chiuso da due ali del bungalow e posizionato nella parte posteriore della casa si trovava una piscina riscaldata. L'interno vedeva fra le altre stanze una sala dedicata alla musica, nella quale George custodiva gli strumenti musicali \u2013 in specie quelli indiani \u2013 che il musicista collezionava. La cucina era abbellita da mobili di legno, come di legno erano le pareti della camera. Il soggiorno principale, arredato con gusto raffinato, aveva due grandi pareti finestrate che affacciavano sul verde dell'area lussureggiante, e i bassi tavoli che occupavano il centro della stanza erano circondati da grandi cuscini che fungevano da sedie, il cui stile arabeggiante era rimarcato da un narghil\u00e8 posto accanto a uno dei tavoli. Le pareti esterne del bungalow e il camino erano stati dipinti dai Fool, i tre artisti che eseguirono anche il controverso murale di Baker Street, sede del negozio Apple.\nLa dimora di George a Esher \u00e8 legata alla produzione musicale dei Beatles. Nel maggio del 1968 i quattro musicisti si ritrovarono a casa Harrison reduci dall'esperienza indiana nell'ashram di Rishikesh da cui tornarono con un sostanzioso bagaglio di nuove composizioni, e proprio nel bungalow di Esher incisero dei nastri con la loro pi\u00f9 recente produzione. Questo materiale, che \u00e8 noto col nome di \"Kinfauns demos\" o \"Esher session\", costitu\u00ec la base di gran parte dei pezzi del \"White Album\".\nKenwood.\nCos\u00ec come George, anche John scelse di abitare fuori Londra, nella zona immersa nel verde situata a sud ovest della capitale, nei pressi di Weybridge, nel Surrey. Kenwood era un edificio in stile tudoriano costruito nel 1913 per un ministro del governo di Lloyd George; circondato da giardini, era composto da ventisette stanze ed esternamente si slanciavano i comignoli di mattoni, e il complesso offriva un senso di apertura e di ariosit\u00e0 trovandosi sulla cima di una collina. \nJohn Lennon compr\u00f2 la villa nel luglio del 1964 per 20.000 sterline investendone il doppio per ristrutturare il complesso e farvi costruire una piscina esterna. L'arredamento interno venne affidato a Ken Partridge, il designer di fiducia di Brian Epstein. Partridge aveva progettato spaziose sale per i party e una raffinata stanza da pranzo con le pareti coperte da velluto color malva. Il salotto era molto grande e i tre ampi divani attorniavano un tappeto di fattura orientale che a sua volta stava su una moquette nera, e la cucina era un modello particolarmente complesso, tanto da richiedere un addetto alle vendite proveniente da Londra che illustrasse a Cynthia il modo appropriato di utilizzarla. Dietro la cucina si trovava un salottino a vetri che richiamava la veranda di \u00abMendips\u00bb, con un piano verticale, un caminetto, una libreria piena di volumi, un televisore, una poltrona di vimini e un divano, ambiente in cui John amava stare, sdraiato sul sof\u00e0 lunghe ore a leggere i giornali, con la TV sempre accesa in sottofondo a fargli compagnia e a stimolarne la vena creativa. Le pareti della stanza erano ricoperte da manifesti e fotografie. A differenza delle altre camere della villa, poco vissute ma sempre spolverate a dovere, il piccolo salotto (oltre alla cucina) era la zona della casa in cui la famiglia si ritrovava durante il giorno. I Lennon avevano al loro servizio una governante, Dorothy \u201cDot\u201d Jarlett, un giardiniere a tempo pieno e un autista gallese, Les Anthony, che si occupava della famosa Rolls Royce di John dipinta con disegni psichedelici e custodita in garage, insieme a una Mini bianca e una Ferrari rossa, mentre sostava nel giardino della villa un carro gitano decorato per il figlio Julian con gli stessi arabeschi.\nDurante le lunghe opere di ristrutturazione, i Lennon si erano sistemati in una stanza dell'attico che, a lavori ultimati, fu trasformata in una sala giochi in cui campeggiava una pista da corsa Scaletrix per automobiline. L\u00ec si svolgevano agguerrite competizioni che, oltre al padrone di casa, vedevano coinvolti gli altri tre Beatles e il figlio Julian. Un'altra camera dell'attico era stata attrezzata come sala da musica e di incisione. Lo studio era dotato di registratori a pi\u00f9 piste, diverse chitarre, pianoforte, organo e mellotron. Vi regnava il disordine, con dischi sparpagliati sui cuscini e fogli con testi disseminati nella stanza, e John vi si rintanava per ore.\nUn'ampia scala di mogano collegava il pianterreno con il primo piano, dove si trovavano gli studi e la camera da letto padronale, larga quasi come mezzo campo da tennis e dotata di armadi alti fino al soffitto, un letto largo due metri e mezzo, con i pavimenti rivestiti di tappeti bianchi e un bagno personale fornito di due lavandini affiancati e di una Jacuzzi. Nei soggiorni, in tono con lo stile dell'edificio, la casa sfoggiava armature antiche e pale d'altare di origini medievali, oltre a un antico mobile bar di Asprey dalla forma di mappamondo.\nQuando Paul abitava ancora in Wimpole Street, preferibilmente era lui che raggiungeva John a Kenwood per comporre. Negli anni, diversi motivi videro la luce a Weybridge: fra di essi \"Eight Days a Week\", \"Baby's in Black\", \"Help!\", \"It\u2019s Only Love\", \"Day Tripper\", \"Nowhere Man\", \"Girl\", \"Run for Your Life\", \"Being for the Benefit of Mr. Kite!\", \"With a Little Help from My Friends\", \"Lucy in the Sky with Diamonds\". Fu proprio in questo studio casalingo che Lennon, appena tornato dalla Spagna dopo la sua avventura cinematografica, nel novembre 1966 incise in solitudine accompagnandosi con la chitarra acustica i demo di \"Strawberry Fields Forever\".\nSunny Heights.\nSu suggerimento del fiscalista del gruppo, Walter Strach \u2013 che come Lennon e Harrison abitava a Weybridge \u2013, anche Ringo Starr scelse di andare a vivere fuori dalla capitale inglese, non lontano dalla villa di Lennon, in quella che sarebbe perci\u00f2 stata ribattezzata la \u201cBeatle Belt\u201d (la zona Beatle).\nNel 1965, dopo il suo matrimonio con Maureen Cox, Ringo acquist\u00f2 per 37.000 sterline una villa costruita nel 1925 in stile tudoriano, destinando una cifra di poco superiore per le opere di ristrutturazione. La costruzione aveva alle spalle il campo di golf di St George Hill, era sfornita di piscina ma in compenso l'area verde piena di alberi e terreni erbosi che circondava la casa era molto pi\u00f9 grande di quella che attorniava le abitazioni di George e John, e Ringo amava passeggiare nel verde \u2013 unica sua attivit\u00e0 motoria a parte quella di giocare a biliardo. Erano stati fatti dei lavori di risistemazione del parco, con la creazione di specchi d'acqua e di un anfiteatro ricavato dagli scavi di un prato.\nI salotti del piano terra erano dotati di porte finestre che davano sui giardini. Per ingrandire e abbellire la casa, nel 1967 Ringo vi fece aggiungere stanze per gli ospiti, una lunga sala che veniva usata come cinema personale o come sala da biliardo, e altri soggiorni. Uno di essi, splendidamente ammobiliato, era particolarmente affascinante, con un alto tappeto scuro Wilton che copriva l'intero pavimento della camera, unico costosissimo esemplare appositamente creato per le esigenze di Starr. Un'altra stanza ospitava il bar denominato \u201cThe Flying Cow\u201d (\u201cLa mucca volante\u201d) in cui Ringo esibiva una fondina da cowboy che gli era stata regalata da Elvis Presley. Nella casa c'era qualche raro scaffale con libri mai aperti, ed erano in mostra alcuni Dischi d'Oro e altri riconoscimenti ricevuti. Sei apparecchi televisivi installati nelle varie camere rimanevano accesi tutto il giorno. Due stanze erano dedicate ai passatempi di Ringo e contenevano gli strumenti dei suoi due hobby: l'equipaggiamento cinematografico, che gli permetteva di girare film, di operare tagli e di montarli; e l'attrezzatura per dipingere, attivit\u00e0 a cui il batterista si dedicava \u2013 pur senza grande regolarit\u00e0. La famiglia tendenzialmente si ritrovava nel corpo centrale della casa che, a differenza di quella dei Lennon, aveva un'atmosfera \u201cvissuta\u201d. Nonostante l'imperizia di Ringo Starr nella guida, il garage della villa custodiva tre auto: una Mini Cooper, una Facel Vega e una Land Rover.\nDato che Sunny Heights era lontano solo mezzo miglio da Kenwood, talvolta John Lennon andava a trovare Ringo per una chiacchierata o una tazza di t\u00e8. E quando nell'autunno del 1968 John si separ\u00f2 dalla moglie e dovette lasciare la propria abitazione, Ringo \u2013 nel frattempo trasferitosi a Elstead \u2013 generosamente cedette Sunny Heights a Lennon che vi and\u00f2 ad abitare temporaneamente assieme a Yoko Ono. La villa venne definitivamente venduta nel maggio 1969.\nTittenhurst.\nA due miglia da Ascot, circondata da un grande parco risalente alla met\u00e0 del XVIII secolo, si trovava una grande casa a due piani edificata in stile georgiano nel 1820 sulle rovine di una villa distrutta da un incendio. Dopo avere lasciato Kenwood a seguito del divorzio con la moglie e, dopo avere occupato provvisoriamente assieme a Yoko Ono la dimora di Ringo a Sunny Heights, nel maggio del 1969 John Lennon acquist\u00f2 per 145.000 sterline questa tenuta battezzata Tittenhurst Park, in cui dimor\u00f2 dall'agosto di quell'anno al settembre del 1971, quando lasci\u00f2 la Gran Bretagna per stabilirsi definitivamente a New York.\nIn fase di ristrutturazione della villa fu scelta la soluzione dell'ampliamento degli spazi, perci\u00f2 molti muri interni che dividevano le diverse stanze da cui era in origine formata la casa vennero abbattuti in modo da creare ambienti ampi. Gran parte del piano terra fu trasformato in un unico locale, con i muri dipinti di bianco e luminose porte finestre che si aprivano sul giardino; la grande stanza conteneva solo un piano a coda con cui Lennon port\u00f2 a compimento la celebre composizione \"Imagine\", ed \u00e8 quella che appare nel video della canzone. In due stanze nella parte posteriore della casa venne ricavato e attrezzato uno studio di registrazione che fu denominato \"Ascot Sound Studio\", provvisto di dispositivi a otto piste, nel quale Lennon incise fra gli altri l'LP \"Imagine\". La sala di incisione era equipaggiata anche con apparecchiature per l'elaborazione e lo sviluppo di foto e pellicole.\nLa palazzina era circondata da un parco vasto 72 acri in cui si trovavano anche dei cottages. Aperto al pubblico fino alla fine degli anni sessanta, il giardino era la meta di appassionati botanici vista la presenza di alberi rari, alcuni di essi assai alti \u2013 cipressi, cedri della California, cedri piangenti. Nel campo di cricket fu ricavato un lago a forma di chitarra, in cui vennero riversate 2.000 carpe. Questa suggestiva cornice naturale vide il 22 agosto 1969 i Beatles riuniti per un servizio fotografico, reduci da mesi di tensioni ma non del tutto consapevoli che quella sarebbe stata per loro l'esperienza conclusiva come gruppo di fronte agli obiettivi. Erano presenti anche Linda Eastman in fase avanzatissima di gravidanza (avrebbe partorito il 28 agosto), Yoko Ono e Derek Taylor. I musicisti vennero ripresi dai fotografi Monte Fresco del \"Daily Mail\" ed Ethan Russell, oltre che da Mal Evans, e le foto li ritraggono in varie pose \u2013 appoggiati di spalle al massiccio portone di ingresso, sotto gli alberi, davanti a una siepe che li separa dalla palazzina, presso la piscina vicina ai cottages e nell'erba alta. Alcuni di questi scatti furono utilizzati per confezionare la copertina dell'LP \"Hey Jude\", una raccolta pubblicata dalla Capitol Records nel febbraio del 1970.\nNel settembre del 1973, esattamente dopo due anni dal trasferimento di Lennon negli Stati Uniti, la tenuta di Tittenhurst Park fu venduta a Ringo Starr, che la tenne fino al 1988 rivendendola poi a Sheik Zayed bin Sultan al-Nahyan, sovrano di Abu Dhabi.\nAd Lib.\nAl numero 7 di Leicester Place, alle spalle di Shaftesbury Avenue e non lontano da Piccadilly Circus, si trovava l'Ad Lib Club. Aperto nel dicembre del 1963 al posto di un lussuoso night club andato in fallimento, l'Ad Lib si raggiungeva in ascensore essendo posto al quarto piano dello stesso edificio che ospitava il Prince Charles Theatre. L'interno era in penombra, e al ritmo di una musica a tutto volume i frequentatori ballavano su una piccola pista, riflessi negli specchi che coprivano muri, pavimento e soffitto; oppure si accomodavano nei divanetti che attorniavano la piattaforma, limitandosi ad ascoltare i brani di rhythm and blues che venivano diffusi anche nell'ascensore.\nBrian Morris, forte delle precedenti esperienze, gestiva con destrezza il locale che attirava l'\u00e9lite della controcultura londinese e aveva fra i propri clienti assidui i nomi pi\u00f9 prestigiosi della musica e della moda della Swinging London: oltre ai Beatles \u2013 che all'Ad Lib avevano un tavolo riservato \u2013 si potevano incontrare fra gli altri i componenti degli Animals, dei Rolling Stones, dei Moody Blues e degli Hollies, le stiliste Mary Quant e Jean Muir e le attrici Hayley Mills e Julie Christie. Un altro cliente abituale era un noto transessuale, April Ashley, con cui Paul McCartney si intratteneva spesso in divertenti chiacchierate.\nUna sera del luglio 1965, nell'ascensore del club si verific\u00f2 un episodio che costitu\u00ec un punto di svolta nella storia dei Beatles in relazione all'allargamento degli spazi interiori dovuto all'acido lisergico. Lennon e Harrison, assieme a Cynthia Powell e Pattie Boyd, erano reduci da una cena a casa di John Riley, un amico odontoiatra (il \u201cdiabolico dentista\u201d, come lo aveva soprannominato Harrison) che li aveva iniziati all'LSD, aggiungendolo a loro insaputa allo zucchero per il caff\u00e8. Le due coppie, in trip di acido, erano passate dapprima al Pickwick Club e successivamente si erano recate all'Ad Lib. Mentre salivano con l'ascensore del locale, le loro percezioni alterate scambiarono una spia rossa per un principio di incendio, dando luogo a una crisi isterica collettiva con urla convulse di terrore che si spensero solo all'apertura delle porte, quando i quattro raggiunsero il quarto piano.\nL'Ad Lib \u00e8 anche ricordato perch\u00e9 \u00e8 il posto in cui Ringo Starr fece a Maureen Cox la proposta di matrimonio (si sarebbero poi sposati l'11 febbraio 1965).\nIl club, che cominciava a declinare, fu distrutto da un incendio nel 1966.\nIndica.\nL'Indica era una libreria con annessa galleria d'arte nata con l'intento di catalizzare e stimolare le creazioni sperimentali e le spinte innovative della swinging London. L'iniziativa della sua fondazione fu presa da Barry Miles e da John Dunbar, entrambi accomunati da studi artistici e dall'interesse nei confronti della letteratura e dell'arte. Sussisteva il problema del finanziamento iniziale, e per questo i due si rivolsero a Peter Asher \u2013 fratello di Jane e amico di Paul McCartney \u2013 che accett\u00f2 di formare una societ\u00e0, la MAD Ltd (Miles, Asher &amp; Dunbar) e di contribuire con 1.800 sterline per l'avvio dell'impresa.\nIl locale fu individuato nella zona centralissima di Londra, fra Green Park e Piccadilly Circus, in uno spazio al pianterreno del 6 di Mason's Yard collegato con un seminterrato. Miles, direttore della rivista quindicinale underground \"it\" (\"International Times\"), volle fare dell'Indica lo snodo della diffusione della controcultura, e perci\u00f2 si incaric\u00f2 di procurare per la libreria varie pubblicazioni periodiche, specialmente pubblicazioni underground provenienti dagli Stati Uniti (fra le altre l\u2019\"Oracle\" stampato a San Francisco, \"Barb\" di Berkeley, il \"Los Angeles Free Press\" e il \"Village Voice\" di New York), produzioni letterarie d'avanguardia e testi di controcultura con particolare riferimento alla Beat Generation; materiale che col tempo fu collocato nelle scaffalature verniciate in rosso, bianco e blu. Anche lo stesso McCartney diede una mano a pitturare e ad arredare la libreria, e Jane Asher contribu\u00ec fornendo la cassa del negozio.\nLa libreria apr\u00ec al pubblico nel marzo 1966, e Paul continu\u00f2 a collaborare nell'impresa disegnando i volantini pubblicitari e la carta da pacchi con un elaborato disegno, oltre a essere il primo cliente dell'Indica dove compr\u00f2 fra l'altro \"Drugs and the Mind\" di Robert De Ropp, \"Gandhi on Non Violence\" e una raccolta di poesie di Ed Sanders. Lennon invece vi acquist\u00f2 le opere di Nietzsche e una copia di \"The Psychedelic Experience\", opera di Timothy Leary che si rifaceva al \"Libro tibetano dei morti\", testo da cui trasse ispirazione per la composizione del brano musicale \"Tomorrow Never Knows\". Oltre ai Beatles e alla loro cerchia, erano clienti della libreria underground personaggi famosi come Allen Ginsberg, William Burroughs \u2013 che la frequentavano regolarmente \u2013, Tom Wolfe e Roman Pola\u0144ski.\nIl Groupe de Recherche d'Art Visuel de Paris inaugur\u00f2 il 4 giugno 1966 le attivit\u00e0 della galleria d'arte con l'esposizione di creazioni op art d'avanguardia. In seguito la galleria ospit\u00f2 opere di Gustav Metzger, oggetti impacchettati di Christo e lavori di Stuart Brisley. John Dunbar inoltre si incaric\u00f2 di allestire un'esposizione dal titolo \"Unfinished Paintings and Objects\" dell'artista giapponese Y\u014dko Ono, da tenersi dal 9 al 12 novembre 1966. Dunbar stimol\u00f2 la curiosit\u00e0 di Lennon, e un giorno in cui John era in visita alla mostra gli present\u00f2 Yoko Ono, la donna che avrebbe cambiato la vita del Beatle.\nBag O'Nails.\nKingly Street collega Great Marlborough Street a Beak Street, procedendo parallelamente a Regent Street e a Carnaby Street, nel cuore della Swinging London. Originariamente impiegato in periodo vittoriano come postribolo di lusso, il seminterrato situato al numero 9 di Kingly Street, di fronte a Tenison Court, ospitava negli anni trenta un locale che fungeva da sala da ballo, ed era il luogo di ritrovo degli appassionati delle grandi orchestre statunitensi e del genere swing. Dopo la Seconda Guerra mondiale, assunto il nome di The Aristocrat, si propose come uno dei pi\u00f9 rilevanti locali di musica jazz della capitale britannica.\nA met\u00e0 degli anni sessanta il club cambi\u00f2 nome divenendo il Bag O'Nails, dopo essere stato rilevato da Lawrie Leslie e John Gunnell. Quest'ultimo aveva gi\u00e0 esperienza nel settore, avendo gestito col fratello Rick altri locali come il Whiskey a Go Go e il Flamingo. Il Bag O'Nails fu inaugurato il 24 novembre 1966 e costitu\u00ec subito un punto di riferimento della scena musicale dell'epoca. I Beatles facevano spesso una puntata al club dopo le sedute di incisione ad Abbey Road, e Paul McCartney \u2013 dei quattro il frequentatore pi\u00f9 assiduo \u2013 aveva un tavolo riservato. Diversi musicisti in ascesa si esibirono al Bag O'Nails. Fra di essi Elton John e Jimi Hendrix \u2013 quest'ultimo protagonista di un concerto il 18 gennaio 1967 a cui assistettero Paul e Ringo Starr. Ovviamente questi eventi richiamavano fra il pubblico i migliori musicisti rock fra i quali si ricordano Pete Townshend, Eric Clapton, Jimmy Page e Jeff Beck.\nLa sera del 15 maggio 1967, al club si esibivano Georgie Fame &amp; The Blue Flames. Era uno dei gruppi preferiti da Paul che decise di andare assieme a Peter Brown (all'epoca stretto collaboratore di Brian Epstein) ad assistere alla performance. Seduta a qualche tavolo di distanza, una bionda fotografa statunitense, Linda Eastman, si intratteneva con gli Animals che quel giorno erano stati soggetto delle sue attenzioni fotografiche; e nell'occasione Peter Brown, che conosceva la Eastman, la introdusse a Paul. Come invece racconta McCartney, al termine del concerto gli Animals e Linda Eastman si avviarono verso l'uscita e quando la donna pass\u00f2 accanto al tavolo di Paul quest'ultimo la ferm\u00f2 presentandosi e proponendole di continuare la serata in un altro locale notturno, lo Speakeasy. L'episodio costitu\u00ec il primo incontro e l'inizio della lunga relazione sentimentale e artistica fra i due.\nChapel Street.\nLa via, situata nell'elegante zona di Belgravia che ospita ambasciate e centri culturali esteri, esce in direzione nord est dalla strada circolare che racchiude i Belgrave Square Gardens, per confluire dopo duecento metri in Grosvenor Place, viale che limita a sud ovest i Buckingham Palace Gardens. A meno di mezzo chilometro a nord, Knightsbridge e Piccadilly si incontrano in Hyde Park Corner, l'angolo sudorientale del grande parco londinese.\nIl numero 24 di Chapel Street, un edificio georgiano di cinque piani, fu acquistato a fine dicembre del 1964 da Brian Epstein per 60.000 sterline. Lo stabile era dotato fra l'altro di garage privati, un seminterrato in cui viveva la servit\u00f9 (Antonio e Mar\u00eda Garc\u00eda), un salone che serviva per le feste e i ricevimenti, e un giardino pensile. Gli interni dell'abitazione erano molto eleganti e raffinati, con pareti di color giallo pastello, sete in stile Reggenza che coprivano ricercati mobili in stile rococ\u00f2, e una stanza da letto inaspettatamente sobria e discreta in cui un letto di grandi dimensioni era ricoperto da una trapunta di raso.\nLasciato l'ufficio di Stafford Street, Brian Epstein lo trasfer\u00ec in una piccola stanza all'ultimo piano della nuova casa e utilizz\u00f2 il salone per lussuosi trattenimenti, fra i quali si ricorda l'esclusivo ricevimento tenuto nel maggio del 1967 per promuovere il nuovo LP \"Sergeant Pepper\u2019s Lonely Hearts Club Band\", con pochi e selezionati giornalisti, disc jockey e fotografi \u2013 tra i quali Linda Eastman \u2013 ovviamente alla presenza dei quattro musicisti, per l'occasione in abiti sgargianti.\nL'ultimo fine settimana dell'agosto 1967, mentre i Beatles erano a Bangor a un incontro col guru Maharishi, Epstein, rimasto a Londra, cerc\u00f2 di organizzare la serata ma per una serie di circostanze tutto and\u00f2 in fumo. La domenica, i coniugi Garc\u00eda si allarmarono poich\u00e9 l'auto di Epstein si trovava nella stessa posizione in cui era stata parcheggiata il precedente venerd\u00ec. Telefonarono alla segretaria di Brian, Joanne Newfield, che, in apprensione perch\u00e9 Epstein non apriva la porta della sua camera chiusa a chiave dall'interno, convoc\u00f2 a Chapel Street Alistair Taylor e il dottor John Gallway. Era il primo pomeriggio quando la porta dello studio venne forzata e Brian Epstein fu trovato riverso sul letto, senza vita. Nella stanza la polizia rinvenne lettere e poesie sparse sul pavimento, un bicchiere di brandy sul comodino e diciassette flaconi pieni di pastiglie.\nSaville Theatre.\nShaftesbury Avenue \u00e8 una strada che nasce da Piccadilly Circus e procede in direzione di nord est, attraversa Charing Cross Road, poi St Giles High Street e il terzo segmento termina confluendo in New Oxford Street. A due terzi del tratto centrale, sulla sinistra, sfiorato alle spalle da New Compton Street che in quel punto corre parallela a Shaftesbury Avenue, si trovava il Saville Theatre.\nL\u2019edificio, che apr\u00ec i battenti nel 1931, era stato costruito su disegno dell\u2019architetto Thomas Penberthy Bennett che progett\u00f2 gli esterni e i locali interni del teatro, aiutato anche dai suggerimenti del collega Bertie Crewe. Ne nacque un teatro della capienza di circa 1 500 posti strutturato su tre livelli, platea, palchi e balconata superiore. Lo scultore Gilbert Bayes si incaric\u00f2 di adornare la facciata che d\u00e0 su Shaftesbury Avenue con un fregio della lunghezza di quasi quaranta metri che rappresentava lo sviluppo del dramma nelle varie epoche.\nBrian Epstein, nella sua sregolata carriera scolastica, a met\u00e0 degli anni cinquanta aveva anche frequentato per un periodo la Royal Academy of Dramatic Art (Accademia Reale di Arte Drammatica) a Londra; ci\u00f2 era avvenuto in parte per la sua passione per il teatro e in parte per i rapporti di amicizia che si erano venuti a creare fra lui e alcuni attori che recitavano al Playhouse Theatre di Liverpool. Per questo suo passato, trovandosi dopo dieci anni in una condizione finanziaria assai florida, volle soddisfare il capriccio di possedere un teatro tutto per s\u00e9 e per questo a met\u00e0 del 1965 compr\u00f2 il Saville Theatre. Il frontespizio dell'edificio era stato realizzato agli inizi degli anni trenta in stile Art D\u00e9co; dalla strada, attraverso un ingresso privato (murato nel 1970 in fase di ristrutturazione dell'edificio) si accedeva a un palco interno riservato ai Beatles dipinto con vernice dorata e provvisto di divanetti in pelle e di un frigorifero in cui non mancava il migliore champagne. Nel 1965, al Saville Theatre i Beatles, dopo essere stati insigniti dell'MBE, avrebbero tenuto una conferenza stampa sull'evento e due anni dopo si sarebbero esibiti vestiti coi costumi da \"\u201cSgt Pepper\u201d\".\nMa al momento dell'acquisto, l'iniziativa dest\u00f2 perplessit\u00e0: il Saville Theatre, un tempo prestigioso, era ormai ridotto a un locale con i sedili rotti, sporco e cadente. Ken Partridge, consulente di Epstein, messo a parte dell'operazione immobiliare non aveva esitato a dare del pazzo a Brian per l'affare, considerando il fatto che i precedenti proprietari non erano mai riusciti a riempire i pi\u00f9 di mille posti a sedere.\nL'inaugurazione si ebbe con la prima londinese di \"Amen Corner\" di James Baldwin, risultando un insuccesso di critica, perci\u00f2 i primi passi di Epstein nel mondo del teatro dettero ragione a Partridge dato che la stagione d'esordio riusc\u00ec a risollevarsi, e solo in parte, grazie all'inserimento in cartellone di artisti di rock\u2019n\u2019roll che si esibivano alla sera della domenica. I primi nomi di richiamo che Epstein port\u00f2 al Saville furono nel novembre del 1966 i Four Tops, in un concerto da tutto esaurito; e per quell'esibizione un fondale apposito venne disegnato da Paul McCartney. Anche Chuck Berry, nel febbraio dell'anno successivo, suon\u00f2 due volte al Saville, e il clou fu raggiunto il 4 giugno 1967, data in cui Epstein riusc\u00ec a radunare sul palco del teatro in uno storico concerto artisti come Denny Laine, le Chiffons, i Procol Harum e la Jimi Hendrix Experience; in quell'occasione, con McCartney e Harrison fra il pubblico, il chitarrista statunitense di colore si esib\u00ec in una personale, strepitosa interpretazione di \"Sgt Pepper's Lonely Hearts Club Band\" pubblicato appena tre giorni prima.\nIl Saville Theatre costitu\u00ec un punto di riferimento per la scena musicale londinese di quegli anni, dal momento che altri nomi noti oppure non ancora famosi al grande pubblico calcarono il palcoscenico del teatro \u2013 fra di essi Little Richard, Fats Domino, i Fairport Convention, la Incredible String Band, i Nice, i Ten Years After, Gerry &amp; the Pacemakers, i Bee Gees, i Cream, i Pink Floyd, i Procol Harum, Manfred Mann, gli Yardbirds e i Bluesbreakers di John Mayall. Anche Tom Jones, Stevie Wonder, Alan Price e i Traffic avevano in programma di suonare al Saville Theatre, ma i concerti furono annullati a causa della scomparsa di Brian Epstein.\nDopo alcuni cambi di nome, il teatro \u00e8 diventato l'Odeon Covent Garden, un cinema multisala.\nApple Boutique.\nL'edificio di Baker Street all'angolo con Paddington Street era situato in una zona molto frequentata del centro di Londra e risaliva alla fine del XVIII secolo. Non distante dal leggendario studio investigativo di Sherlock Holmes, al numero 94 di Baker Street apr\u00ec il 7 dicembre del 1967 la boutique Apple, il primo negozio dei Beatles.\nSia internamente che all'esterno i lavori furono curati e supervisionati dal gruppo The Fool, un trio di artisti (Marijke Koger, Simon Posthuma e Josie Legger) che si occuparono anche di disegnare abiti. I Fool si erano gi\u00e0 cimentati in un progetto del genere ad Amsterdam, ma il negozio The Trend si era rivelato fallimentare. Esternamente, assieme a schiere di studenti d'arte, disegnarono un murale alto dodici metri in forme e colori psichedelici, nonostante il parere sfavorevole delle autorit\u00e0 comunali \u2013 infatti il disegno resistette qualche settimana e venne poi fatto cancellare.\nGli interni del negozio erano in tono con le atmosfere underground del tempo unite a una gestione manageriale disinvolta e trasandata: la semioscurit\u00e0 che odorava di fragranze di muschio e di incenso, boa di struzzo che penzolavano da appendiabiti ricurvi, l'improvvisazione nella ripartizione degli spazi \u2013 con pareti divisorie installate e rimosse secondo i rispettivi capricci di John e Paul \u2013, scaffalature piene di indumenti di foggia esotica e prodotti artigianali indiani che, non sorvegliate, assieme a camerini incustoditi erano un invito al taccheggio, diventato ormai prassi non solo da parte dei clienti ma anche del personale interno.\nL'intera impresa si rivel\u00f2 disastrosa e dopo appena otto mesi di vita il locale venne chiuso accusando un passivo netto di 200.000 sterline. Il 30 luglio, tutto quello che rimaneva all'interno della boutique venne liquidato gratuitamente, e una dozzina di poliziotti dovette fronteggiare una ressa di centinaia di persone che si affollavano per razziare vestiti, giacche e cappotti afgani, bigiotteria e soprammobili.\nLo storico palazzo venne demolito nel 1974 e sostituito da un edificio che non ha nulla in comune con l'originale se non la posizione e le dimensioni.\nUn secondo negozio venne inaugurato col nome di Apple Tailoring il 23 maggio 1968 al piano terra del 161 di King's Road, nel quartiere di Chelsea, Londra, e prese il posto di un'altra boutique, Dandie Fashions, che era stata spesso meta dei Beatles quando dovevano rinnovare il loro guardaroba. Il piano interrato ospitava \u2013 anch'esso finanziato dalla Apple \u2013 il negozio di Leslie Cavendish, un parrucchiere per uomini che, presentato a Paul da Jane Asher, era divenuto il coiffeur di fiducia dei quattro musicisti. Anche questa attivit\u00e0 non ebbe granch\u00e9 fortuna, pur sopravvivendo alla boutique di Baker Street ancora per qualche mese.\nAbbey Road Studios.\nLocalizzata al numero 3 di Abbey Road, nella zona di St John's Wood, la palazzina risalente al 1830 era originariamente composta da sedici stanze \u2013 nove da letto, cinque per il ricevimento, due per la servit\u00f9 \u2013 pi\u00f9 una cantina, ed era circondata da un ampio giardino. Divenne uno studio di registrazione nel dicembre del 1929, dopo essere stata acquistata per 16.000 sterline dalla Gramophone Company Ltd che, nel giro di due anni, si era fusa con la Columbia Records dando luogo alla EMI.\nLo stabile di Abbey Road \u00e8 indissolubilmente legato ai Beatles. Quando il gruppo inizi\u00f2 a frequentare Abbey Road, alle spalle della palazzina originaria erano stati aggiunti gi\u00e0 da tempo tre locali di diversa dimensione \u2013 non visibili dalla strada \u2013 che costituivano gli studi di registrazione in cui i Beatles incisero la grandissima parte della loro produzione discografica. E dal nome della strada prese il titolo \"Abbey Road\", il loro penultimo album distribuito sul mercato.\nL'impianto discografico della EMI di Abbey Road era formato da tre sale di incisione. Lo Studio Uno era un enorme e freddo stanzone, descritto da Paul McCartney come \u201cun cupo hangar d'aeroporto\u201d, e in genere ospitava orchestre per l'incisione di musica sinfonica, dato che per le dimensioni era inadatto alla registrazione di musica rock ad alto volume a causa dell'eccessivo riverbero che si produceva. Per evitare il fenomeno della sovrabbondante rifrazione sonora, le volte che si fece ricorso a questa sala di incisione si dovettero mettere in atto accorgimenti tecnici usando pannelli divisori per riprodurre il suono ottimale ottenuto nello Studio Due. Anche lo Studio Tre, bench\u00e9 dotato di una sala controllo spaziosa e finestrata \u2013 al contrario di quelle degli altri due Studi \u2013, risultava poco adatto per l'incisione di musica rock a causa delle dimensioni piuttosto ridotte.\nPer queste ragioni lo Studio Due fu, dei tre ambienti, quello in cui i Beatles effettuarono la maggior parte delle loro incisioni. La stanza aveva un alto soffitto e pareti bianche e squallide, e per questo motivo durante le loro registrazioni i Beatles ottennero di tenere le luci spente o molto basse. Il pavimento di legno doveva essere coperto da un tappeto nell'area dove era posta la batteria per smorzarne gli echi, e tuttavia rispetto agli altri due studi aveva una resa acustica migliore. Ma c'era una circostanza che rendeva lo studio assai particolare: a differenza del normale, la sala controllo non era sullo stesso piano di quella di incisione, ma incassata al piano superiore; la si raggiungeva dall'ambiente in cui i musicisti registravano salendo una scala di una ventina di gradini addossata alla parete, e l'unica maniera perch\u00e9 i tecnici potessero comunicare dal vano controllo era attraverso due altoparlanti che erano appesi ai lati dell'uscita di emergenza. Proprio sopra l'uscita di sicurezza si trovava la vetrata della sala controllo che dava sul resto dello Studio.\nLo Studio Due, inoltre, aveva una terrazza senza parapetto. Era la seduta di registrazione del 21 marzo 1967 quando John Lennon, interrompendo le incisioni di \"Getting Better\", denunci\u00f2 un malessere e fu accompagnato in terrazza a prendere un po' d'aria fresca da George Martin che, ignaro dei motivi dell'indisposizione di John, torn\u00f2 poi da solo in sala di registrazione. In quell'occasione fu sfiorata la tragedia; Lennon era infatti in pieno trip di acido lisergico, a un passo da un salto di una decina di metri. Fortunatamente, appena intuite le circostanze, George e Paul furono lesti a correre su e riportare John in studio.\nSituati in una zona alberata, gli studi di Abbey Road sono inaccessibili ai fan che si limitano a lasciare graffiti sul muro esterno o a farsi fotografare sulle strisce pedonali di fronte alla palazzina, le stesse che i Beatles attraversarono posando per la celebre copertina del disco.\nSavile Row.\nSavile Row si trova nella zona centralissima di Londra; corre a un centinaio di metri parallelamente a Regent Street e dista circa trecento metri da Piccadilly Circus, meno di duecento da Bond Street, e altrettanti da Carnaby Street.\nCon le attivit\u00e0 legate alla Apple Corps in crescente fermento, la sede al 95 di Wigmore Street divent\u00f2 troppo angusta e fu necessario trovare una sistemazione pi\u00f9 spaziosa. Perci\u00f2, nel giugno del 1968, Neil Aspinall ricevette, assieme a mezzo milione di sterline, il compito di trovare il posto adatto, che l'ex \"road manager\" individu\u00f2 in un palazzo georgiano di cinque piani al numero 3 di Savile Row.\nIl palazzo era stato costruito tra il 1733 e il 1735. All'inizio del XIX secolo, l'ammiraglio Orazio Nelson, che abitava nella vicina Bond Street, lo aveva acquistato e regalato all'amante Lady Hamilton. Prima che vi fosse trasferita la sede della Apple Corps, quella particolare zona era il luogo austero e compassato in cui si trovavano le migliori sartorie di Londra e i negozi che vendevano costosi articoli per fumatori. Alla sinistra del numero 3 era situato il laboratorio della sartoria Gieves, che forniva le uniformi all'esercito, a destra si snodavano le finestre che lasciavano intravedere gli attestati di sarti di fiducia della casa reale.\nNella nuova sede, i pavimenti erano coperti di tappeti di color verde mela e i muri interni delle stanze erano bianchi con telai in legno tranne che nell'ufficio di George Harrison che, per creare l'atmosfera appropriata a salmodiare il proprio mantra, aveva richiesto che le pareti fossero di color rosa, e le aveva fatte decorare con stampe e arazzi che richiamavano soggetti indiani misticheggianti, ricoprendo il pavimento con tappeti indiani su cui aveva sistemato dei cuscini. Superata la soglia principale, la \"reception\" si trovava sulla destra. Una scala con moquette verde conduceva agli uffici del primo piano e, lungo pareti che ostentavano i dischi d'oro, a quelli del secondo dove si trovava l'ufficio di Derek Taylor che, in qualit\u00e0 di capo ufficio stampa, si era installato in una stanza che affacciava sul retro dell'edificio e da cui si poteva ammirare la zona di Mayfair. A pian terreno, vicino al foyer della reception, si trovava il raffinato e luminoso studio bianco di Ron Kass, il dirigente della Apple Records, arredato con una scrivania bianca, sedie di cuoio Wassily bianche e un mobile bar anch\u2019esso bianco. Al primo piano una larga stanza che dava su Savile Road era riservata ai Beatles e a Neil Aspinall. Nella grande camera rettangolare vicina si era insediato Peter Brown: a un estremo del locale quattro poltrone erano poste davanti a un caminetto di marmo, all'altro capo un grande tavolo ottagonale di palissandro attorno al quale si svolgevano le riunioni del management. Ai piani superiori erano situati il reparto A&amp;R, uffici contabili, la divisione film, una cineteca, le stanze di Alistair Taylor.\nTutti gli uffici vennero ammobiliati in maniera stravagante e con costi astronomici. Nel caos manageriale, qualsiasi dipendente poteva farsi ordinare mobili d'antiquariato, quadri, candelabri, apparecchi hi-tech d'ultima generazione, tessuti pregiati. Le cucine, approvvigionate delle provviste pi\u00f9 varie, proponevano vini pregiati e costosissimi che accompagnavano le squisitezze gastronomiche curate dalle cuoche Sally e Diana. All'esterno, sulla facciata principale era stata collocata un'asta portabandiera, che dava all'edificio l'aria di un\u2019ambasciata.\nIl seminterrato dell'edificio era costituito da un locale che i Beatles vollero trasformare nel loro studio di registrazione personale. Non fu una scelta avveduta per pi\u00f9 di una ragione. Intanto una linea della metropolitana correva sotterranea non lontano dallo scantinato la cui acustica risentiva del passaggio dei treni; inoltre il posto ospitava la caldaia e l'impianto di ventilazione, macchine che emettevano fastidiosi sibili e rumori. E poi perch\u00e9 il lavoro di allestimento venne affidato a \u201cMagic\u201d Alexis Mardas, un sedicente esperto in congegni elettronici che invece si rivel\u00f2 un millantatore \u2013 per di pi\u00f9 inetto. Per questo motivo, nel gennaio 1969 i Beatles furono costretti a ricorrere a George Martin affinch\u00e9 questi mandasse agli Apple Studios dagli studi di Abbey Road le attrezzature necessarie per procedere alle registrazioni di \"Let It Be\", che in larga parte avvennero negli scantinati di Savile Row. Assieme agli equipaggiamenti, il 23 gennaio 1969 giunse a Savile Row da Abbey Road anche il tecnico Alan Parsons, che rest\u00f2 agli Apple Studios affiancando Glyn Johns in qualit\u00e0 di secondo tecnico del suono fino al completamento dell'album.\nA fine gennaio i quattro Beatles si incontrarono con il regista Michael Lindsay-Hogg. Fu Ringo a suggerire il luogo dove si sarebbe potuto filmare l'ultimo anello del film \"Get Back\", indicando l'ampia terrazza dell'edificio di Savile Row. Dopo un rapido sopralluogo, il posto fu ritenuto ideale, sia tecnicamente che simbolicamente. Vennero portati su in segreto amplificatori e materiali necessari all'esecuzione, e verso mezzogiorno del 30 gennaio 1969, in una mattinata fredda, i Beatles vennero ripresi all'opera mentre interpretano \"Get Back\", \"Don't Let Me Down\", \"I\u2019ve Got a Feeling\", \"The One After 909\" e \"Dig a Pony\", con un accenno strumentale all'inno nazionale britannico abbozzato mentre il tecnico Alan Parson sostituiva la bobina piena con un'altra e di cui perci\u00f2 rimangono pochi secondi. Durante la storica \"performance\", durata quarantadue minuti e interrotta dalla polizia, le vie che costeggiavano Savile Row si riempirono di pedoni occasionali e di fan, a stento trattenuti dai poliziotti \u2013 richiamati dal frastuono \u2013 che dovevano anche dirigere e fluidificare il traffico automobilistico in tilt. Si tratt\u00f2 dell'ultima esibizione \"live\" dei Beatles, quello che rimane negli annali della musica pop col nome di \"Rooftop Concert\".\nIndia.\nRishikesh.\nL'ashram di Rishikesh ospit\u00f2 i Beatles nel periodo che va da met\u00e0 febbraio a met\u00e0 aprile del 1968. Il gruppo, su segnalazione di Pattie Harrison, aveva conosciuto il Maharishi l'anno precedente e aveva deciso di trascorrere un periodo in isolamento all'Accademia di Meditazione Trascendentale, lontano dalle droghe che cominciavano ad annebbiare il cervello e a limitare la creativit\u00e0 artistica.\nPer raggiungere il centro del Maharishi, da Delhi bisognava intraprendere un percorso lungo pi\u00f9 di duecento chilometri, per strade che si snodavano fino alle pendici dell'Himalaya, attraversando villaggi e citt\u00e0 sacre per la religione induista. Sulla riva opposta alla citt\u00e0 di Rishikesh, il Gange sfiorava su un lato l'ashram che si raggiungeva attraversando il fiume con un ponte sospeso, mentre il resto della tenuta era circondato da pendii verdeggianti abitati da pappagalli e scimmie. Gli alloggi erano costituiti da sei bungalow di pietra; ciascuno di essi era formato da cinque stanze, ognuna dotata di letti a baldacchino, un tavolino e qualche sedia, e bagni con acqua corrente anche calda (spesso intermittente). Una quarantina di persone si occupava del centro: fra di essi, operai, tipografi, camerieri e cuochi; non mancava una massaggiatrice. Secondo le condizioni atmosferiche, il pranzo era servito all'aperto sotto un pergolato di piante rampicanti oppure in una stanza da pranzo dotata di riscaldamento. Al di l\u00e0 della sala per conferenze, aveva inizio un sentiero sabbioso che conduceva direttamente al Gange. C'era anche una piattaforma per decollo e atterraggio dell'elicottero privato utilizzato dal Maharishi, e nella primavera del 1968 era in costruzione una piscina. Una recinzione di filo spinato circondava l'intero centro.\nLa scuola di meditazione di Rishikesh accoglieva in quel periodo un gruppo molto variegato di adepti, in maggioranza inglesi e statunitensi, di reddito e di livello culturale medio-alti: erano presenti, assieme a qualche studentessa, tra gli altri un fisico californiano, un musicista dell'Oregon, un fotografo free lance, un attore, una modella di New York, una poetessa e traduttrice inglese, un insegnante di pittura a Londra, un pilota d'aereo, un croupier di Las Vegas, una giovane cantante d'opera, un poeta australiano, un facoltoso avvocato con la moglie.\nAssieme a questi, i Beatles si trovarono in compagnia di altre star. Mia Farrow \u2013 che era l\u00ec assieme alla sorella Prudence \u2013 voleva smaltire il fallimento del proprio matrimonio con Frank Sinatra; c'erano anche il flautista Paul Horn, Mike Love dei Beach Boys e il cantautore britannico Donovan. I tre chitarristi John, Paul e George godettero del doppio beneficio di stare forzatamente lontani dalle droghe e di utilizzare solo le chitarre acustiche, in mancanza di elettricit\u00e0. Donovan insegn\u00f2 loro la tecnica del finger-picking, che avrebbe caratterizzato diverse canzoni composte per il futuro album. Talvolta Paul e John si ritrovavano a improvvisare assieme a Donovan e Mike Love alle chitarre, con George al sitar. Da quella permanenza nacque un gran numero di pezzi che andarono a comporre il \"White Album\", pi\u00f9 altre creazioni successivamente inserite in altri LP dei Beatles, come \"Mean Mr. Mustard\" e \"Polythene Pam\", o riarrangiate e incluse in dischi solisti. \u00c8 il caso di \"Child of Nature\" di John che divenne \"Jealous Guy\" nell'album \"Imagine\" del 1971, \"Junk\" di Paul contenuta nel suo \"McCartney\" del 1970 e in \"Unplugged\" del 1991, e \"Not Guilty\", composta da George e inserita nell'LP \"George Harrison\" pubblicato nel 1979.\nL'incantesimo si infranse con l'arrivo di Alexis Mardas, alias \"Magic Alex\". Questi instill\u00f2 il dubbio che il Maharishi avesse tenuto un comportamento sessualmente poco corretto con una ospite dell'ashram. I due Beatles rimasti, John e George, si lasciarono plagiare da Magic Alex e abbandonarono Rishikesh senza dare la possibilit\u00e0 al guru indiano di potersi difendere da tali accuse infamanti.\nSulla via di ritorno verso Delhi a bordo di un catorcio che si fermava frequentemente, durante una sosta per una gomma a terra Lennon abbozz\u00f2 un motivo con un testo denigratorio nei confronti del Maharishi, brano che con qualche variazione sarebbe stato inciso come \"Sexy Sadie\"."}
{"id": "488904", "revid": "1708406", "url": "https://it.wikipedia.org/wiki?curid=488904", "title": "Opacimetro", "text": "L'opacimetro \u00e8 uno strumento di misura della opacit\u00e0 dei fumi, generalmente utilizzato in campo automobilistico per la determinazione del livello di inquinamento del motore Diesel e della loro messa a punto. \u00c8 importante notare che l'opacimetro fornisce una misura del livello di fumosit\u00e0 del motore, ma non un'analisi degli inquinanti prodotti, come invece avviene nel caso dell'analizzatore gas, impiegato per i motori a ciclo Otto.\nFunzionamento.\nIl principio di funzionamento su cui si basa un opacimetro, consiste nell'attenuazione dell'intensit\u00e0 di un fascio luminoso, causato dall'assorbimento ottico da parte delle particelle solide (particolato) e gassose presenti nel fumo e dall'effetto di irraggiamento.\nUna sorgente luminosa, costituita da una lampada o un LED, e una lente focalizzante producono un fascio luminoso collimato che attraversa il centro della colonna di fumo, dove una parte della luce \u00e8 assorbita o irradiata, attenuando cos\u00ec l'intensit\u00e0 luminosa che raggiunge il ricevitore, formato da una lente focalizzante e da una fotocellula o fotodiodo.\nLa differenza tra il segnale elettrico prodotto dal ricevitore in assenza di fumo (fase di azzeramento) ed il segnale prodotto durante l'immissione del fumo nella camera di misura, d\u00e0 una misura dell'intensit\u00e0 luminosa assorbita dalla colonna di fumo e permette, quindi, il calcolo della sua opacit\u00e0.\nL'opacit\u00e0 si misura convenzionalmente in percentuale (della attenuazione luminosa), ma tale valore \u00e8 funzione del percorso ottico del fascio luminoso. Per svincolarsi dal percorso ottico, si utilizza l'unit\u00e0 di misura k. Alcune definizioni fisiche che introducono il concetto di k:\nTrasmittanza (Simbolo: formula_1) \u2013 La frazione di luce trasmessa da una sorgente, attraverso un percorso oscurato dai fumi, che raggiunge l'osservatore o il ricevitore dello strumento \nformula_2\ndove: formula_3 \u00e8 l'intensit\u00e0 luminosa che raggiunge il ricevitore quando la zona di misura \u00e8 oscurata dai fumi, formula_4 \u00e8 l'intensit\u00e0 luminosa che raggiunge il ricevitore quando la zona di misura \u00e8 riempita di aria pulita.\nOpacit\u00e0 percentuale (Simbolo: N) - La frazione di luce trasmessa da una sorgente, attraverso un percorso oscurato dai fumi, che non pu\u00f2 raggiungere l'osservatore o il ricevitore dello strumento\nformula_5\nLunghezza effettiva del percorso ottico (Simbolo: formula_6) \u2013 La lunghezza (in metri) del fascio luminoso, dall'emettitore al ricevitore, che viene intersecato dal flusso dei gas di scarico, corretta degli effetti di non uniformit\u00e0 dovuti ai gradienti di densit\u00e0 e agli effetti dello strato limite. \nCoefficiente di assorbimento della luce (Simbolo: k) - Cos\u00ec definito dalla legge di Lambert-Beer:\nformula_7\nL'unit\u00e0 di misura \u00e8 in formula_8 se formula_6 \u00e8 espresso in metri."}
{"id": "488915", "revid": "124641627", "url": "https://it.wikipedia.org/wiki?curid=488915", "title": "Frans Hals", "text": "Quasi contemporaneo di Rembrandt oper\u00f2 nei Paesi Bassi durante il cosiddetto \"periodo d'oro\" della loro pittura. Da molti considerato secondo solo a Rembrandt stesso in fatto di innovazioni stilistiche, formali e compositive, Frans Hals fu uno dei pittori pi\u00f9 prolifici del periodo olandese ed \u00e8 autore di alcuni tra i pi\u00f9 noti ritratti del barocco, divenendo un punto chiave nella storia della fisiognomica.\nBiografia e opere.\nHals nacque ad Anversa nel 1580 e presto si trasfer\u00ec ad Haarlem con la propria famiglia, in seguito alla conquista spagnola della sua citt\u00e0 natale. All'et\u00e0 di 27 anni divenne membro della Sint-Lucasgilde, la Gilda di San Luca, una delle pi\u00f9 prestigiose associazioni di artisti ed artigiani con sedi tra Anversa, Utrecht, Delft e Leida. Fonti biografiche tramandano notizia delle sue lezioni presso il pittore fiammingo Karel van Mander (1548\u20131606), ma nessuno dei tratti distintivi di questo artista \u00e8 riconoscibile in Hals, n\u00e9 nelle opere mature n\u00e9 nei lavori giovanili, rapidamente sviluppati attraverso una straordinaria consapevolezza della propria poetica. \nL'opera che lo port\u00f2 alla notoriet\u00e0, ad esempio, \u00e8 la tela a grandezza naturale intitolata \"Il banchetto degli ufficiali della Compagnia di San Giorgio\" ed \u00e8 datata 1616, ovvero cinque anni dopo il suo primo lavoro (\"ritratto di Jacobus Zaffius\"). Dopo una parentesi da militante nell'esercito durante gli anni della rivoluzione, Hals divenne presidente della Corporazione dei Pittori di Haarlem nel 1644 e, nonostante l'incarcerazione per debiti, rimase un personaggio rispettato negli ambienti della pittura fino alla sua morte nel 1666.\n\u00c8 probabile che alcuni dei soggetti preferiti delle sue opere non su commissione, ovvero tutte le tele non costituite da ritratti di nobili, alti prelati e borghesi, fossero ispirati ad Hals dalle proprie frequentazioni nella vita quotidiana. Dopo la morte della sua prima moglie Anneke Hermansz nel 1616 ed il suo successivo matrimonio con Lysbeth Reyniers nel 1617, infatti, le fonti attestano il suo amore per l'alcool e per i locali malfamati di Haarlem. Anche a causa del suo stile di vita, non gli furono estranei i problemi economici che tormentarono anche molti altri pittori suoi connazionali: tra le sue attivit\u00e0 secondarie alla pittura, si contano il banditore ed il restauratore, ma ben poche testimonianze sono rimaste della sua attivit\u00e0 in questi settori.\nIl suo filone ritrattistico, invece, nasce probabilmente in seguito alla grande richiesta di questo genere di lavori, anche se non manca di originalit\u00e0 ed innovazione. Difficilmente i visi sono idealizzati e, piuttosto, il pittore si concentra sui moti dell'animo e su uno schietto realismo nelle forme. In questa attivit\u00e0, \u00e8 probabile che i suoi maestri siano stati prima Adam Van Noort e successivamente Karel van Mander. Si nota anche, nei lavori giovanili, un approfondito studio di Jan van Scorel e Antonio Moro, dal cui solco tuttavia Hals si stacc\u00f2 presto alla ricerca di un proprio originale stile espressivo.\nIl rapporto con Rembrandt.\nNonostante sia stato spesso paragonato a Rembrandt, Hals mantiene una propria originalit\u00e0 al di l\u00e0 del suo pi\u00f9 illustre contemporaneo. Nella scelta delle atmosfere, innanzitutto, Hals ha sempre privilegiato la luce del giorno e i riflessi del sole sulle ombre argentate, mentre Rembrandt \u00e8 famoso per i propri studi di contrasti notturni ed il proprio utilizzo di innaturali e ricercati effetti di luminescenza. Si pu\u00f2 affermare, in un certo senso, che i due autori siano in qualche modo complementari: stilisticamente Rembrandt costituisce un'ombra laddove Hals si concentra sulla luce, mentre la scelta dei soggetti li vede ricoprire i due ruoli opposti."}
{"id": "488917", "revid": "599013", "url": "https://it.wikipedia.org/wiki?curid=488917", "title": "Antonio de la G\u00e1ndara", "text": ""}
{"id": "488918", "revid": "183976", "url": "https://it.wikipedia.org/wiki?curid=488918", "title": "Demografia della provincia di Sassari", "text": ""}
{"id": "488920", "revid": "1652635", "url": "https://it.wikipedia.org/wiki?curid=488920", "title": "Monte Livata", "text": "Il Monte Livata \u00e8 una montagna di media altitudine ( s.l.m.) appartenente alla catena dei monti Simbruini, nel Lazio, in provincia di Roma, all'interno del territorio del comune di Subiaco, al confine con i territori dei comuni di Camerata Nuova, Cervara di Roma, Jenne e Vallepietra. Ospita un comprensorio sciistico, articolato su pi\u00f9 zone, tra i pi\u00f9 importanti del Lazio. La montagna \u00e8 caratterizzata dalla presenza di animali da pascolo, quali molti bufali, mucche e cavalli.\nDescrizione.\nPosto non lontano dal confine con l'Abruzzo, ad appena 15 chilometri da Subiaco, il comprensorio livatese si estende per circa 3000 ettari nel Parco naturale regionale dei Monti Simbruini, contornato dai boschi di faggio dei Monti Simbruini. Identificato generalmente col toponimo di Monte Livata, o pi\u00f9 semplicemente Livata, si articola al suo interno in tre contrade o zone, tutte accomunate dalla natura carsica del suolo, ma differenziate, tra loro, per altitudine, vegetazione e livello di antropizzazione del territorio: \nIl suo bacino di utenza \u00e8 la bassa provincia di Roma assieme alle vicine Campo Staffi e Campocatino nel frusinate.\nDiverse sono le possibilit\u00e0 di escursioni nei boschi fino al Monte Calvo e al Monte Autore; a circa 5\u00a0km di distanza \u00e8 possibile raggiungere Campaegli (1430 m s.l.m.), altra localit\u00e0 turistica-montana nel territorio del comune di Cervara di Roma, mentre a circa 12\u00a0km da Monte Livata (localit\u00e0 Anello) si trova la cittadina di \"Subiaco\" dove \u00e8 possibile visitare i monasteri di subiaco aperti tutti i giorni dell'anno.\nStoria.\nFino al 1956 Monte Livata si raggiungeva a piedi o a dorso di somari o asini. Nello stesso anno veniva inaugurata la strada carrabile voluta dall'amministrazione di Subiaco e dall'allora Capo della Forestale; fino a quel momento il luogo era stato meta di sciatori, che grazie allo storico \"gruppo sciatori Subiaco\", nato nel 1927, raggiungevano la montagna per cimentarsi negli sport invernali quali lo sci nordico, alpino e il salto. Nel 1957 venivano realizzati i primi impianti a fune sui colli della \"Bandita\" e della \"Fascia\", mentre nel 1959 venne inaugurata la prima struttura alberghiera: l'Hotel Italia costruito da Giacomo Orlandi, pioniere del turismo montano livatese.\nNegli anni successivi altri operatori della zona iniziavano delle attivit\u00e0 commerciali e turistiche montane: grazie al turismo invernale e al turismo montano estivo molte famiglie della \"Roma bene\" iniziarono a frequentare Livata e costruirono i primi chalet nella piana di Livata e in quella di Campo dell'Osso. Intanto era sorto nel 1965 lo sci club Livata, il cui primo presidente fu Filippo Morini anche proprietario insieme ad altri dei primi impianti a fune realizzati sui colli \"Cesone\", \"Fascia\", \"Rotoli\", \"Valletta\", \"Fossa dell'Acero\" e \"Monna dell'Orso\". Nel 1965 all'Hotel Italia il provveditorato di Roma in inverno inizi\u00f2 ad organizzare dei periodi di soggiorno in montagna, per i ragazzi delle scuole medie, che oltre lo studio imparavano a sciare sotto le direttive dei professori ISEF. \nNel 1968 presso l'Hotel Italia nacque la prima scuola di sci alpino e, grazie alla volont\u00e0 e generosit\u00e0 di Giacomo Orlandi e della proloco di Livata, vennero ingaggiati dei maestri di sci di Cortina D'Ampezzo che costituirono la scuola Italiana della F.I.S.I.. L'anno successivo oltre ai tre maestri ampezzani entrarono anche due maestri di Predazzo, titolari e fondatori poi della scuola italiana sci di Monte Livata dei fratelli \"Guadagnini\". Grazie alla volont\u00e0 di questi maestri ebbe inizio un importante periodo di lancio dello sci alpino nel centro sud Italia. Intanto anche dei sublacensi avevano costituito nello stesso periodo una scuola di sci alpino a Livata denominata \"Cimon Della pala\" .\nNel 1975 nacque la scuola di sci alpino \"SUBIACO\", formata da maestri di sci F.I.S.I. Tanti allievi hanno imparato a sciare a Monte Livata, per anni le \"scuole romane\" organizzavano settimane bianche negli alberghi. Fanno eccezione la Pensione Genziana e l'Hotel Italia, ancora gestito dal clan Orlandi, ora alla \"quarta generazione\", discendenti di \"Giacomino ju Ricciu\", pioniere di Livata.\nLa svolta del turismo invernale si ebbe con la societ\u00e0 Livata 2001 SPA, che nel 1976 inizi\u00f2 a realizzare dei nuovi impianti scioviari sostituendo gli altri fatti dai precedenti gestori nei comprensori di Livata, Campo dell'Osso e Monna dell'Orso. Il turismo estivo di fatto inizi\u00f2 nel 1977, quando la stessa Livata 2001 realizz\u00f2 il centro sportivo dell'Anello nella piana di Monte Livata. Moltissime le gare di sci alpino che negli anni si sono svolte a Livata organizzate dagli sci clubs.\nDeclino e rilancio.\nDagli inizi degli anni ottanta fino alla fine del millennio per la montagna di Subiaco, come per altre stazioni sciistiche del Lazio, inizia un lento e inesorabile declino dovuto essenzialmente alla concorrenza dei comprensori sciistici abruzzesi (Campo Felice, Ovindoli, Roccaraso) facilmente raggiungibili da Roma anch'essi, dotati di piste ed impianti moderni e all'avanguardia, complice anche la gestione poco oculata dei servizi (mancano tutt'oggi acqua potabile ed allacci al sistema fognario). Tuttavia fino al 2008 era in funzione lo skilift \"La Monna dell'Orso\", che offriva ai visitatori 5 piste da sci alpino: \"Del Sole\", \"Dell'Orso\", \"Delle Signore\", \"Nordica\" e \"Topolino\". A causa della scadenza (pi\u00f9 volte prorogata) della concessione, lo skilift ha dovuto chiudere i battenti per far posto ad una seggiovia, tuttora in funzione per i turisti.. Nonostante la Livata 2001, intanto divenuta srl, avesse negli anni presentato progetti di sviluppo del comprensorio sciistico di Monna dell'Orso - Campominio, attualmente bloccati da veti e vincoli ambientali (dal 1983 il comprensorio di Livata \u00e8 nel Parco Naturale Regionale dei Monti Simbruini) e da una recente gestione della stessa societ\u00e0 2001 poco responsabile e non professionale, ad oggi la pratica dello sci alpino \u00e8 di fatto terminata.\nMonte Livata come tutte le stazioni invernali del Lazio perde in termini di utenti fruitori perch\u00e9 la politica dell'assessorato all'ambiente della Regione ha bloccato l'espansione dello sci alpino e dei bacini sciistici, arrecando gravi e irreparabili danni al tessuto economico e sociale dei territori montani laziali. Livata oggi non ha pi\u00f9 impianti di risalita, poich\u00e9 dal 2008 sono stati chiusi gli ultimi impianti a fune della Monna, unici veri \"attrattori\" che generavano flussi di cassa certi per l'economia del comprensorio montano di Subiaco. Con la chiusura degli impianti, anche le scuole di sci alpino hanno chiuso i battenti e nonostante i tanti maestri di sci sublacensi nulla si \u00e8 potuto fare. L'ultima generazione dei maestri di sci alpino sublacensi oggi opera in Abruzzo o nelle Alpi, a Cortina d'Ampezzo e Madonna di Campiglio.\nTuttavia a partire dagli anni 2010 sembrano esserci buone notizie su pi\u00f9 fronti:\n\u00c8 auspicabile che la Regione emani una legge dedicata ai comprensori sciistici del Lazio, rispettosa dei territori montani e delle popolazioni autoctone, secondo una \"sostenibilit\u00e0\" intesa a 360\u00b0: economica, sociale ed ecologica, in modo che venga tutelato il lavoro dei tanti operatori turistici delle stazioni invernali laziali.\nCiclismo.\nLa salita di Monte Livata da Subiaco presenta un dislivello complessivo di circa 1200 m e pendenze medie intorno al 6% per una lunghezza totale di circa 19 Km. Nel 1975 \u00e8 stata sede di arrivo della 2\u00aa semitappa della 2\u00aa tappa della Tirreno-Adriatico (Frascati &gt; Monte Livata) con vittoria di Italo Zilioli."}
{"id": "488925", "revid": "1345932", "url": "https://it.wikipedia.org/wiki?curid=488925", "title": "Giureconsulto", "text": "Il giureconsulto (in latino: \"iurisconsultus\", da \"ius\", \"iuris\": \"diritto\" e \"consulere\": \"consultare\") o giurisperito \u00e8 storicamente un esperto del diritto che fornisce pareri su questioni legali e che non di rado si dedica anche all'insegnamento delle discipline del diritto come scienza.\nQuella dei giureconsulti fu una figura professionale che ebbe notevole rilevanza in epoca romana, quando essi rivestivano un ruolo nella formazione delle leggi, almeno fino al IV secolo; la loro importanza prosegu\u00ec anche in seguito, durante il Medioevo e il Rinascimento, come consulenti.\nIl giureconsulto nell'antica Roma.\nNella Roma antica il giureconsulto aveva una posizione predominante nella societ\u00e0 politica ed amministrativa per il ruolo di creatore delle leggi oltre che esperto delle stesse. Fino al periodo di Alessandro Severo (III secolo), infatti, il diritto romano aveva una veste giurisprudenziale e di esso solo una minima parte era versata in norme scritte e principi codificati (o che in qualche modo potessero rendere l'idea del moderno concetto di \"codificazione\"): era infatti prevalentemente frutto dell'interpretazione giuridica dei giureconsulti, operata perlopi\u00f9 applicando il metodo induttivo.\nPeriodo arcaico.\nNei periodi arcaici romani, con le forti connessioni tra diritto e religione, i giureconsulti (in quel periodo sacerdoti patrizi che potevano interpretare il \"fas\", \"lecito per volont\u00e0 divina\", e il \"ius\", diritto vero e proprio) apparivano come consiglieri, dei veri e propri oracoli, di chiunque dovesse avere a che fare con la giustizia e potevano interpretare consuetudini e costumi liberamente, cambiandone i contenuti a seconda degli interessi dei patrizi. Ci\u00f2 port\u00f2 ad una prima ribellione dei plebei a cui segu\u00ec la creazione di un corpo di giureconsulti laici.\nI secolo a.C..\nI due pi\u00f9 importanti giureconsulti di questa epoca furono Quinto Muzio Scevola e Servio Sulpicio Rufo, intorno ai quali si formarono due scuole: da un lato i muciani, in cui conflu\u00ec anche Gaio Aquilio Gallo, dall'altro i serviani, con Gaio Elio Gallo e Alfeno Varo.\nL'epoca di Augusto.\nDall'epoca di Augusto in poi, il potere dei giureconsulti fu notevolmente ridotto con l'introduzione di un \"jus publice respondendi ex auctoritate principis\", cio\u00e8 un diritto di formulare \"responsa\" (pareri e consigli in casi giuridici controversi) privilegiati, che dovevano essere ratificato con un sigillo concesso dall'autorit\u00e0 del Cesare.\nDurante l'epoca di Augusto i giureconsulti si divisero in due scuole: la scuola dei sabiniani (o scuola cassiana) e quella dei proculiani. Pomponio fa risalire alla rivalit\u00e0 dei due giuristi Labeone e Capitone la nascita delle due scuole, e conseguentemente viene data una diversa qualificazione unitaria alle due scuole partendo dalla diversa personalit\u00e0 dei due fondatori: innovatrice in Labeone, conservatrice in Capitone. Probabilmente le due scuole si distinguevano principalmente per i luoghi (\"stationes\") dove veniva insegnato il diritto e solo in un secondo tempo per l'autorit\u00e0 di coloro che ivi insegnavano. Gellio infatti scrive: \"quesitum esse memini in plerique Romae stationibus ius publice docentium aut respondentium...\" (\"Noctes\" att. 13.13.1).\nL'epoca di Adriano.\nDurante l'epoca di Adriano, queste controversie tra scuole diverse furono superate da una nuova generazione di giureconsulti, influenzati da Salvio Giuliano. Tra i maggiori giureconsulti di questa epoca si trovano: Prisco Giavoleno, Alburno Valente, Tusciano.\nLa fine della figura del giureconsulto.\nNel IV secolo, la figura del giureconsulto scomparve. Nel 426, Valentiniano III eman\u00f2 la legge delle citazioni, che imponeva ai giudici di dover tenere conto unicamente delle opinioni di alcuni giureconsulti del passato: Papiniano, Paolo, Gaio, Ulpiano e Modestino. Ai pareri di questi potevano essere aggiunti ulteriori pareri legislativi di altri giuristi di indubbia fama a patto che questi fossero stati citati da almeno uno dei cinque precedenti con relativa esibizione del manoscritto.\nLa classe di giureconsulti si dedic\u00f2, quindi, esclusivamente all'insegnamento e alla compilazione di epitomi (\"iura epitomatica\") e riassunti delle opere dei loro predecessori."}
{"id": "488926", "revid": "1318658", "url": "https://it.wikipedia.org/wiki?curid=488926", "title": "500.000 lire", "text": "La banconota da 500.000 lire \u00e8 stata uno dei tagli di cartamoneta circolante in Italia prima dell'introduzione dell'euro. Vi fu un'unica emissione di questo taglio, il pi\u00f9 alto mai raggiunto dalla lira italiana, e circol\u00f2 dal 15 settembre 1997 al 28 febbraio 2002.\nSerie Raffaello.\nRecto.\nSul recto del biglietto, di color verde-acquamarina/rosa, era raffigurato il pittore e architetto Raffaello, nell'autoritratto del 1506 circa conservato agli Uffizi, con un particolare del suo affresco del \"Trionfo di Galatea\" nella Villa Farnesina a Roma.\nVerso.\nSul verso invece vi \u00e8 il celebre affresco della \"Scuola di Atene \"raffigurato col particolare dei due filosofi Aristotele e Platone, il tutto \u00e8 decorato da motivi floreali ispirati alle logge di Raffaello nei Palazzi Vaticani.\nMisure di sicurezza.\nQuesta banconota \u00e8 stata usata solo per pochi anni, poich\u00e9 \u00e8 stata emessa nel 1997, non molto prima dall'introduzione dell'euro. Per questo biglietto sono state attuate diverse misure di sicurezza contro la falsificazione gi\u00e0 sperimentate nelle banconote da 50.000 e 100.000 lire.\nOltre a inchiostri speciali e fili metallici, i biglietti erano dotati di fibre fluorescenti visibili con luce ultravioletta per garantire sicurezza e scoraggiare i falsificatori.\nL'autore.\nQuesto biglietto fu disegnato dall'allora settantottenne Trento Cionini il quale, pur essendo in pensione dal 1980 non aveva mai smesso di collaborare con la Banca d'Italia. Nel 1997 venne infatti scelto per il compito di incidere, col suo bulino, la matrice di quella che sar\u00e0 destinata ad essere ricordata come l'ultima banconota in lire italiane. Come in altri casi precedenti, anche in questa vi appare la firma "}
{"id": "488930", "revid": "834", "url": "https://it.wikipedia.org/wiki?curid=488930", "title": "Va' pensiero", "text": ""}
{"id": "488933", "revid": "1728", "url": "https://it.wikipedia.org/wiki?curid=488933", "title": "Corporazione di San Luca", "text": "La Corporazione di San Luca (o Gilda di San Luca) era una delle corporazioni di artisti ed artigiani attive soprattutto durante il periodo barocco (la cosiddetta \"et\u00e0 d'oro\") nelle Fiandre e nei Paesi Bassi. La corporazione deve il suo nome a Luca evangelista, il santo patrono degli artisti che secondo la tradizione cristiana dipinse la figura della Madonna e quadri dei santi Pietro e Paolo.\nLe sue sedi pi\u00f9 importanti furono istituite ad Anversa, Utrecht, Delft e Leida. La sede di Anversa in particolare continu\u00f2 ad esistere fino al 1795, anche se a quel punto aveva gi\u00e0 perso gran parte del suo potere. In molti centri amministrativi, tra cui Anversa, il governo locale aveva donato alle Gilde il potere di controllare e regolare particolari tipi di traffici commerciali tra le citt\u00e0. L'appartenenza ad una corporazione fu perci\u00f2 richiesta obbligatoriamente per la vendita di opere d'arte o per l'assunzione di apprendisti nelle botteghe; regole simili sono attestate anche a Delft. Le prime gilde ad Anversa e Bruges, crearono la base per il modello che fu poi seguito in altre citt\u00e0; possedevano un proprio centro di vendita ed esposizione nel quale i membri potevano distribuire i lor dipinti direttamente al pubblico. La corporazione di San Luca non rappresent\u00f2 soltanto pittori e scultori ma anche commercianti, artisti dilettanti e amanti dell'arte. Confezionando recensioni su artisti contemporanei ed emettendo giudizi su dispute tra questi, le gilde acquisirono un forte potere ed influirono attivamente sulla carriera di un qualsiasi autore.\nTra i membri pi\u00f9 illustri della corporazione troviamo i pittori Johannes Vermeer, Rubens, Frans Hals, Jacob Jordaens, Rembrandt, Antoon van Dyck, Justus van Egmont, \nPieter Bruegel.\nAlcune Gilde di San Luca e i loro membri.\nAnversa.\nAnche se non divenne un grande centro d'arte fino al XVI secolo, Anversa fu una delle prime citt\u00e0, se non la prima, a fondare la propria corporazione di San Luca. La gilda viene menzionata per la prima volta addirittura nel 1382, mentre riceve dalla citt\u00e0 particolari poteri e privilegi nel 1442.\nDelft.\nLa Corporazione di San Luca di Delft fu istituita in un periodo successivo, ed ebbe vita breve; nonostante ci\u00f2 ebbe grande importanza, e nel XV secolo rimase sotto l'influenza di Veermer.\nUtrecht.\nLa Corporazione di San Luca di Utrecht fu fondata nel 1611. Gli artisti membri facevano parte precedentemente della Gilda dei sellai."}
{"id": "488936", "revid": "3599495", "url": "https://it.wikipedia.org/wiki?curid=488936", "title": "Alpha Orionis", "text": ""}
{"id": "488940", "revid": "3599522", "url": "https://it.wikipedia.org/wiki?curid=488940", "title": "Alpha Carinae", "text": ""}
{"id": "488941", "revid": "121187671", "url": "https://it.wikipedia.org/wiki?curid=488941", "title": "Brutal death metal", "text": "Il brutal death metal, talvolta semplificato in brutal, \u00e8 un sottogenere estremo del death metal reso celebre, tra gli altri, da gruppi come Suffocation e Cannibal Corpse.\nCaratteristiche.\nIl genere nacque alla fine degli anni ottanta quando alcuni gruppi di Death-Thrash aggiunsero al loro sound influenze Grind e un cantato Growl di una violenza fino ad allora mai sentita. Il sound \u00e8 caratterizzato da chitarre fortemente distorte con accordature ampiamente ribassate, un ruolo preminente dei bassi nella produzione sonora, groove molto rapidi ed essenziali, generalmente basati su variazioni del blast beat. Si distingue dal death \"classico\" per le alte velocit\u00e0 di esecuzione, andando spesso sopra i 200 bpm, e dal technical death metal poich\u00e9, nonostante il forte contenuto tecnico, spesso sono assenti i numerosi cambi di tempo presenti in quest'ultimo sotto-genere. La voce \u00e8 generalmente gutturale di tonalit\u00e0 molto bassa con rari momenti di scream, che contribuisce all'inintelligibilit\u00e0 dei testi, i quali richiamano spesso argomenti sanguinosi o truculenti, anche se nel caso di alcuni gruppi possono comparire anche tematiche comuni al death metal classico come l'anticristianesimo, l'occultismo, la guerra, la violenza e la morte.\n. La loro fama e il loro status di gruppo di \"culto\" ha permesso loro di ottenere discreta notoriet\u00e0 anche al di fuori del loro ambiente, conferendo visibilit\u00e0 ad un genere che ha tuttora le dimensioni di un fenomeno underground, data la difficolt\u00e0 d'ascolto e la ricerca di un suono particolarmente estremo. Alcuni fan del genere non ritengono per\u00f2 i Cannibal Corpse appartenenti al brutal (o li ritengono tali solo per quanto riguarda i primi album) preferendo indicare come maestri del genere i Suffocation. Fra le colonne portanti del genere \u00e8 infine necessario citare i canadesi Cryptopsy, che spinsero le potenzialit\u00e0 del brutal al limite, sia per quanto riguarda il batterismo velocissimo ed estremamente virtuoso di Flo Mounier, sia per quanto riguarda la performance vocale di Dan \"Lord Worm\" Greening (presente nei primi due album): un grugnito bassissimo, vetta estrema della tecnica del \"grunt\".\nSottogeneri.\nSlam death metal.\nLo slam brutal death metal \u00e8 uno dei sottogeneri pi\u00f9 estremi del brutal death.\nCaratteristica principale dello \"slam\", che lo differenzia dal brutal death metal, \u00e8 l'uso dell\"inhale\" per la parte cantata, usando suoni gutturali (\"guttural\"), e appunto per questo oltre all'uso di chitarre distortissime, l'uso del cantato gutturale e tempi velocissimi di batteria alternati con pesanti breakdown. Nello slam i riff sono veloci e potenti, caratterizzati da un ampio uso di doppio pedale e di blast beat.\nI pi\u00f9 famosi e oltretutto fondatori di questo genere sono gli statunitensi Devourment, altre band degne di nota sono gli Extermination Dismemberment, che propongono un vocal con influenze goregrind, e gli italianissimi Vulvectomy, dove quest'ultimi sono una delle band con pi\u00f9 seguito del suddetto sottogenere\nTechnical/progressive brutal death metal.\nQuesto particolare sottogenere \u00e8 caratterizzato da connotazioni e reminiscenze fusion, jazz, Progressive metal e talvolta anche di neoclassical metal: ad esempio i Necrophagist hanno frequenti cambi di tempo, di velocit\u00e0 e di melodia, quindi non presentano soltanto la classica velocit\u00e0 a 200 bpm ma nello stesso brano possono presentarsi ad esempio delle parti a 50 bpm e altre a 350 bpm, alternando parti estreme con parti melodiche in stile jazz e/o neoclassico, senza placarsi o raddolcirsi. Alcune formazioni incorporano anche elementi di art rock, progressive rock, progressive metal, avant-garde metal, e quindi si parla pi\u00f9 propriamente di progressive brutal death metal. Alcuni gruppi technical brutal death sono i gi\u00e0 citati Suffocation, Necrophagist e Cryptopsy, gli Origin, i tedeschi Obscura, i Nile (che incorporano al death metal tecnico e brutale suoni orientali che evocano le tematiche da loro trattate nei testi), i Dying Fetus (che nel loro sound mescolano la brutalit\u00e0 del deathgrind, una tecnica fantasiosa e strutture catchy), i canadesi Beyond Creation e Augury, gli Spawn of Possession, gli Arkaik, gli australiani Psycroptic, i Beneath the Massacre (che per\u00f2 incorporano anche elementi deathcore) e i Brain Drill: questi ultimi suonano a velocit\u00e0, se possibile, ancora maggiori dei Necrophagist e la loro strumentazione include un basso a nove corde suonato tramite l'uso del tapping, tecnica solitamente impiegata per la chitarra elettrica. Altro gruppo importante sono i Cattle Decapitation che con il loro album \"Monolith of Inhumanity\", che presenta un sound progressive death metal che ricorda vagamente quello degli Opeth con l'aggiunta di forti influenze grindcore, si sono avvicinati al genere. Ulteriore menzione va ai cechi Lykathea Aflame con il loro unico album \"Elvenefris\": tra gli elementi caratteristici del loro sound si evidenziano parti in \"clean vocals\" alternati alla voce gutturale insieme a una sezione ritmica particolarmente curata."}
{"id": "488944", "revid": "3599572", "url": "https://it.wikipedia.org/wiki?curid=488944", "title": "Alpha Aurigae", "text": ""}
{"id": "488948", "revid": "3599598", "url": "https://it.wikipedia.org/wiki?curid=488948", "title": "Alpha Geminorum", "text": ""}
{"id": "488954", "revid": "3599644", "url": "https://it.wikipedia.org/wiki?curid=488954", "title": "Alpha Canum Venaticorum", "text": ""}
{"id": "488956", "revid": "1555966", "url": "https://it.wikipedia.org/wiki?curid=488956", "title": "Fleurs", "text": "Fleurs \u00e8 il ventunesimo album di Franco Battiato, uscito nel 1999 per la Mercury (Universal Music Italia).\nL'album, che raccoglie \"cover\" di autori prevalentemente italiani e francesi e tre inediti a firma Sgalambro/Battiato, raggiunse il quarto posto in classifica.\nLa cover di \"Ruby Tuesday\" \u00e8 stata inclusa nella colonna sonora del film I figli degli uomini. Dopo l'ultima traccia \u00e8 presente la ghost track \"Le voci si faranno presenze\".\nLa copertina \u00e8 una rielaborazione digitale a opera di Francesco Messina del dipinto di Battiato \"Derviscio con rosa\". Il 22 marzo 2019 l'album \u00e8 stato pubblicato per la prima volta su vinile in un'edizione celebrativa del suo 20\u00b0 anniversario. La copertina presenta una rielaborazione diversa del dipinto, sempre a opera di Messina. In allegato al disco \u00e8 inoltre presente una riproduzione su cartoncino del quadro originale.\nA \"Fleurs\" si sono aggiunte successivamente altre due raccolte di cover, nel 2002 \"Fleurs 3\" e nel 2008 \"Fleurs 2\"."}
{"id": "488963", "revid": "88740", "url": "https://it.wikipedia.org/wiki?curid=488963", "title": "Hoa", "text": "Gli Hoa (in vietnamita: \"Hoa\"; caratteri tradizionali cinesi: \u83ef, cinese: \"Yu\u00e8n\u00e1n hu\u00e1r\u00e9n\" (\u8d8a\u5357\u83ef\u4eba), \ncantonese: \"yuet naam wah kiu\" (\u8d8a\u5357\u83ef\u50d1)), denominati anche \"vietnamiti cinesi\", \"sino-vietnamiti\", o \"etnia cinese del Vietnam\", sono un gruppo etnico cinese facente parte dei 54 gruppi etnici ufficialmente riconosciuti dal Vietnam.\nLa classificazione del governo vietnamita per quanto riguarda gli Hoa esclude gli altri due gruppi etnici che parlano cinese, e cio\u00e8 i S\u00e1n d\u00ecu e gli Ngai.\nLingua.\nUna larga porzione di Hoa parla il cantonese come lingua madre. Un altro gruppo di Hoa, invece, parla la lingua teochew (Chaozhou), ma molti di loro parlano il cantonese come lingua franca.\nStoria.\nGli Hoa provengono dalla Cina continentale, in particolare dalla provincia di Guangdong, e arrivarono in Vietnam nel XVIII secolo. L'ultima migrazione massiccia di Hao in Vietnam avvenne negli anni 1940. Gli Hoa sono quasi sempre stati un gruppo etnico relativamente distinto e separato dagli altri gruppi etnici vietnamiti. Siccome le loro zone di origine sono molto vicine alla Cina continentale e a Hong Kong, gli Hoa hanno sempre avuto una significativa affinit\u00e0 culturale con la Cina, anche pi\u00f9 di altre etnie spesso considerate molto vicine culturalmente al popolo cinese, come i cinesi delle Filippine o i Thai e gli oramai occidentalizzati cinesi di Singapore. Molti uomini Hoa hanno sposato donne Kinh, soprattutto dopo il XIX secolo, quando le donne cinesi raramente espatriavano. I bambini nati da queste unioni sono chiamati Minh-huong.\nOccupazioni.\nPrima del 1975 gli Hoa del nord erano principalmente contadini, pescatori e minatori, tranne quelli che risiedevano nelle grandi citt\u00e0. Nel sud predominava il commercio della manifattura. Secondo una fonte ufficiale, alla fine del 1974 gli Hoa controllavano l'80% delle industrie alimentari, tessili, chimiche, metallurgiche ed elettriche, il 100% dell'intera rete commerciale, compreso l'import-export. Questa predominanza nel commercio permise agli Hoa di stabilire il prezzo del riso e di altre importanti merci. Gli Hoa costituivano uno stato nello stato basato sui legami di sangue, una forte disciplina e una rete di cellule organizzate ognuna con un proprio direttore, per evitare interferenze di altre etnie dall'esterno.\nLa popolazione e le espulsioni.\nIntorno al 1975, le comunit\u00e0 Hoa del nord e del sud contavano circa 1,3 milioni di individui, quasi tutti residenti nell'area metropolitana di Saigon, specialmente nella Chinatown di Cholon. Dopo il 1978, quando il governo comunista vietnamita decise di abolire la propriet\u00e0 privata, gli Hoa accusarono il colpo. Da qui le migrazioni massicce verso Cambogia e Cina alla fine degli anni 1970, di circa 250\u00a0000 Hoa. Quasi tutti intraprendevano il viaggio dal nord del Vietnam verso le regioni a sud della Cina (soprattutto Guangxi) su grandi barche; per questo fu loro dato il nome di \"popolo delle barche\".\nDistribuzione.\nAlcun Hoa vivono in piccoli insediamenti negli altopiani nordici vicino alla frontiera cinese, dove sono conosciuti come ngai. Tradizionalmente l'Hoa ha mantenuto un'identit\u00e0 culturale distinta, ma nel 1955 Vietnam e Cina del Nord acconsentirono all'integrazione sociale degli Hoa con l'assegnazione della cittadinanza. A dimostrazione del loro forte legame con la cultura cinese, quando molti Hoa migrarono nel Nord America, cambiarono il loro cognome di chiaro stampo vietnamita (a loro assegnato forzatamente dal regime di Ng\u00f4 \u0110\u00ecnh Di\u1ec7m nel Vietnam del Sud) con l'equivalente di stampo cinese; per esempio \"Duong\" divenne \"Tang\", \"Hoang\" divenne \"Wong\" (cantonese) o \"Huang\" (cinese), e cos\u00ec via.\nOggi ci sono molte comunit\u00e0 di sino-vietnamiti in Australia, Canada, Francia e Stati Uniti, dove spesso vivono in agglomerati urbani denominati Chinatown. Ci sono, per esempio, le Chinatown di Los Angeles, Toronto e Parigi.\nVi \u00e8 anche una significativa porzione di rifugiati Hoa a Hong Kong, ma questi sono di solito socialmente discriminati.\nNegli Stati Uniti, gli Hoa hanno anche creato numerose comunit\u00e0 denominate Little Saigon, negli stati della California, Texas, e Washington. Vivono soprattutto di commercio.\nOrganizzazione sociale.\nConducono una vita sociale principalmente urbana."}
{"id": "488964", "revid": "128346", "url": "https://it.wikipedia.org/wiki?curid=488964", "title": "Pasta madre", "text": ""}
{"id": "488965", "revid": "46931", "url": "https://it.wikipedia.org/wiki?curid=488965", "title": "Cino-vietnamiti", "text": ""}
{"id": "488968", "revid": "599013", "url": "https://it.wikipedia.org/wiki?curid=488968", "title": "Autonoe (astronomia)", "text": "Autonoe \u00e8 un satellite naturale minore del pianeta Giove; dal diametro di circa 4 km, orbita attorno al pianeta in direzione retrograda.\nIl satellite deve il suo nome al personaggio di Autonoe, figlia di Cadmo e di Armonia secondo la mitologia greca.\nStoria.\nAutonoe venne scoperto nel dicembre 2001 da un gruppo di ricerca dell'Universit\u00e0 delle Hawaii composto da Scott Sheppard, David Jewitt e Jan Kleyna; gli fu inizialmente attribuita la designazione provvisoria S/2001 J 1.\nParametri orbitali.\nIn virt\u00f9 dei suoi parametri orbitali Autonoe \u00e8 comunemente considerato un membro del gruppo di Pasife, che si compone dei satelliti gioviani con semiassi maggiori compresi fra 22,8 e 24,1 milioni di chilometri, e con inclinazioni orbitali comprese fra 144,5\u00b0 e 158,3\u00b0."}
{"id": "488970", "revid": "78273", "url": "https://it.wikipedia.org/wiki?curid=488970", "title": "Aspettativa di vita alla nascita", "text": ""}
{"id": "488971", "revid": "287204", "url": "https://it.wikipedia.org/wiki?curid=488971", "title": "Honv\u00e9d", "text": ""}
{"id": "488972", "revid": "729019", "url": "https://it.wikipedia.org/wiki?curid=488972", "title": "Sistema americano", "text": "Il sistema americano era una strategia economica di tipo protezionistico adottata negli Stati Uniti dopo la Guerra anglo-americana del 1812.\nLa strategia si basava sull'imposizione di forti dazi per finanziare la costruzione di infrastrutture, lo sviluppo di una Banca centrale che incoraggiasse l'impresa e il rafforzamento della valuta interna. I dazi avrebbero inoltre permesso agli USA di contrastare efficacemente le azioni di \"dumping\" poste in essere soprattutto dall'Impero britannico.\nIn larga parte, il provvedimento si rifaceva al pensiero della Scuola Americana di Alexander Hamilton.\nStoria.\nLa proposta viene formalizzata per la prima volta nel 1816 ed \u00e8 subito approvata dal Congresso a larghissima maggioranza.\nI principali sostenitori erano il Presidente della Camera dei Rappresentanti Henry Clay e il deputato della Carolina del Sud John C. Calhoun. Questi pose particolarmente la sua attenzione sulla costruzione di un sistema di trasporti efficiente e sulla creazione di una industria manufatturiera di base, ponendo i due obbiettivi come una questione di interesse nazionale.\nIl maggiore supporto provenne dagli Stati di New York e Pennsylvania, entrambe intenzionate a diventare \"Stati-chiave\" ed interessate ad una rapida industrializzazione. Il principale avversario dell'ipotesi fu invece John Randolph, deputato della Virginia di estrazione aristocratica e fortemente convinto dell'incostituzionalit\u00e0 di tale programma.\nMa il provvedimento era condiviso anche da larghe fasce della popolazione, pervase all'epoca da un forte sentimento nazionalista e consapevoli della necessit\u00e0 di un rafforzamento della struttura economica. La proposta prevedeva:\nI tre punti del provvedimento divennero poi i principi cardine del Partito Whig di Henry Clay e Daniel Webster, a cui si opporr\u00e0 il Partito Democratico di Andrew Jackson, Martin Van Buren, James K. Polk, Franklin Pierce e James Buchanan.\nFra le pi\u00f9 importanti infrastrutture create grazie al \"Sistema Americano\" si annoverano il Canale Erie e la Cumberland Road."}
{"id": "488973", "revid": "78273", "url": "https://it.wikipedia.org/wiki?curid=488973", "title": "Aspettativa di vita", "text": ""}
{"id": "488975", "revid": "56620", "url": "https://it.wikipedia.org/wiki?curid=488975", "title": "Attilio Mussino", "text": "Biografia.\nAttilio Mussino, figlio di Ferdinando Mussino e di Filomena Caratti, si form\u00f2 all'Accademia Albertina di Torino, dove ebbe come maestri Andrea Tavernier, Giacomo Grosso, Celestino Gilardi.\nGi\u00e0 da studente collabor\u00f2 con alcuni quotidiani e con giornali satirici come \"La Luna,\" \"Il Fischietto\", \"Il Pasquino\".\nFu collaboratore del \"Corriere dei piccoli\" a partire dal primo numero, pubblicato nel dicembre del 1908, fino al 1954 (anno della sua morte); cre\u00f2 tra l'altro il personaggio Bilbolbul.\nDisegn\u00f2 inoltre la serie di cartoline \"Formicola e Perticone\" allegate alla rivista nazionale \"Buon Senso e Tricolore\" e collabor\u00f2 al settimanale illustrato \"Il Balilla\" disegnando il personaggio \"il Balilla Schizzo\" fra il 1925 e il 1931.\nIllustr\u00f2 molti libri per ragazzi per Paravia, Speirani, Lattes; fra di essi figurarono vari racconti scritti da sua moglie Eugenia Giordani, educatrice, scrittrice ed insegnante; \"Le orecchie di Meo\", scritto da Giovanni Bertinetti; \"Tom Sawyer poliziotto\" di Mark Twain e \"Storia di uno schiaccianoci\" di Alexandre Dumas padre.\nIl suo lavoro pi\u00f9 celebre, tuttavia, \u00e8 rappresentato dalle illustrazioni de \"Le avventure di Pinocchio. Storia di un burattino\" di Carlo Collodi, pubblicato nell'edizione del 1911 della R. Bemporad e figlio.\nSempre pubblicato da R.Bemporad &amp; Figlio, nel 1909 (Prima Edizione e successive quattro, sino al 1924), Mussino illustr\u00f2 anche \"Le Avventure di Fiammiferino\", di Luigi Barzini Sr., unico libro per ragazzi del famoso autore.\nMussino vi lavor\u00f2 per tre anni circa (dal 1908 al 1911); present\u00f2 poi la sua opera all'Esposizione internazionale di Torino (1911), ottenendo, per le sue tavole illustrate, il diploma d\u2019onore e la medaglia d'oro.\nGrazie ai disegni di \"Attilio\" (come l\u2019artista usava firmarsi), la figura di Pinocchio ebbe nuova vita e, per la prima volta, colore (le illustrazioni di Enrico Mazzanti e Carlo Chiostri, precedenti alle mussiniane, erano in bianco e nero).\nAttilio Mussino riusc\u00ec a portare il burattino di Carlo Collodi dentro la grande illustrazione europea del Novecento; la sua edizione de \"Le avventure di Pinocchio\" \u00e8 stata la pi\u00f9 ristampata e venduta in assoluto e, per molti versi, probabilmente, rester\u00e0 ineguagliata.\nSu Mussino e le sue illustrazioni per il \"Pinocchio\" di Bemporad, Antonio Faeti scrive:\nAttilio Mussino fu soldato durante la Grande Guerra. Dal fronte riport\u00f2 vari disegni e schizzi dei luoghi ove era stato inviato.\nDopo la morte al fronte di Giorgio Mussino, unico figlio di Attilio, durante la Seconda guerra mondiale, e dopo la dipartita della moglie Eugenia Giordani, avvenuta poco dopo, Mussino si trasfer\u00ec a Vernante, paese in provincia di Cuneo che gi\u00e0 tempo addietro aveva frequentato, con la collaboratrice di casa Margherita Martini, vernantina, che divenne sua seconda moglie.\nMargherita spinse Attilio a tornare a dipingere. Ebbe successo: non solo Mussino riprese in mano i pennelli, ma, addirittura, lo studio dell\u2019artista, sito nella strada principale di Vernante (precisamente, in Via Umberto I n\u00ba 85), divent\u00f2 scuola gratuita per tutti coloro che desideravano apprendere l\u2019arte del disegno e della pittura.\nMussino scrisse le sue memorie immaginando che fosse il famoso burattino a narrarle; intitol\u00f2 il suo scritto \"Pinocchio al microfono\", che inoltre illustr\u00f2.Tali memorie sono state pubblicate postume nel 1989.\nNel 1954 Ernesto Caballo, giornalista televisivo, intervist\u00f2 a Vernante Mussino, chiamandolo \u201c\"lo zio di Pinocchio\"\u201d. Tal soprannome a lui affibbiato permane tutt\u2019oggi.\nNello stesso anno si stamp\u00f2 un francobollo dedicato a Pinocchio da un bozzetto di Attilio da lui realizzato appositamente. Mussino non vedr\u00e0 mai quella sua piccola opera in commercio: mor\u00ec, difatti, due mesi prima della messa in circolazione del francobollo.\nRiconoscimenti.\nMusei e monumenti.\nNel 2005 \u00e8 stato inaugurato, nei pressi della chiesa parrocchiale di Vernante, il Museo Attilio Mussino. Il museo si propone di conservare e divulgare il lavoro dell'artista e di presentare ai visitatori opere lasciate in dono alla Pro Loco dalla seconda moglie dell\u2019illustratore, Margherita Martini. Nel museo sono presenti numerose tavole, dipinti, bozzetti, libri e riviste illustrate da Mussino; vi si possono inoltre ammirare l'edizione illustrata del 1911 della fiaba di Collodi, il libro con le pagine animate uscito nel 1942 e le 33 tavole illustrate dell'ultima edizione pubblicata su Il Giornalino nel 1952.\nDedicati a Mussino sono inoltre i \"murales\" dipinti da Bruno Carletto detto \u201cCarlet\u201d e da Bartolomeo Cavallera, detto \u201cMeo\u201d sulle facciate delle case di Vernante. Tali \"murales\" si ispirano alle tavole realizzate da Mussino per l\u2019edizione del 1911 de \"Le avventure di Pinocchio\".\nNel 1978, nel centenario della nascita di Attilio Mussino, gli sono stati intitolati i giardini pubblici di Vernante. Al loro interno si pu\u00f2 ammirare il monumento dedicato all\u2019illustratore, realizzato, nello stesso anno, dal vernantese Pietro Dalmasso.\nNel 1989 sono state dedicate all\u2019artista le Scuole Elementari di Vernante.\nNel cimitero del paese cuneese, sulla tomba di Mussino e della sua seconda moglie, Margherita Martini, si trova tutt'oggi un bassorilievo raffigurante Pinocchio che piange la morte del suo zio.\nMostre.\nLa prima mostra di quadri e disegni di Mussino venne organizzata nel paese di adozione dell\u2019artista, Vernante, nel 1959.\nLa seconda mostra si svolse sempre a Vernante: fu incentrata sui quadri inediti di Mussino, dipinti nell\u2019ultimo periodo della sua vita. In essi, presenti oggi nel Museo Attilio Mussino, si possono notare elementi tipicamente vernantini, quali Fontana Bleu, la Tourousela, il santuario della Madonna della Valle, la cappella di San Giovanni, la Valle Grande.\nNel 1980, presso la Libreria Stampatori di Torino, fu allestita, dalla Fondazione A. Colonnetti, una mostra dedicata al Mussino illustratore di libri scolastici, intitolata \"\u201cUn anno di scuola con Attilio Mussino\u201d\". La mostra venne riproposta l\u2019anno successivo alla Biblioteca \u201cDe Amicis\u201d del Centro Studi Letteratura Giovanile di Genova.\nNel 2000, nei locali della Provincia di Cuneo, fu allestita una mostra su Pinocchio, ove furono presenti le illustrazioni dell\u2019artista torinese.\nNel 2008 alcuni disegni di Mussino sono stati esposti a Piazza al Serchio, in provincia di Lucca, in occasione del Convegno Nazionale \"\u201cCarlo Collodi: letteratura, simboli, tradizioni popolari\u201d.\"\nFra il 21 gennaio e il 17 maggio 2009, alla Rotonda di Via Besana a Milano, \u00e8 stata allestita una mostra sul \"Corriere dei Piccoli\", ove sono stati esposti numerosi disegni di Attilio Mussino (riportati anche su catalogo).\nAl Borgo Medievale di Torino si \u00e8 tenuta, dal 26 settembre 2015 al 14 febbraio 2016, la mostra \"Carissimo Pinocchio\", con un percorso dedicato ad Attilio Mussino."}
{"id": "488976", "revid": "287204", "url": "https://it.wikipedia.org/wiki?curid=488976", "title": "Claire Waldoff", "text": "Biografia.\nClara Wortmann nacque in una numerosa famiglia (sedici figli) come undecimogenita di un minatore, poi diventato albergatore. La giovane Clara frequent\u00f2 un ginnasio femminile a Hannover, dove abit\u00f2 presso i genitori di Theo Lingen, e dove ottenne il diploma di maturit\u00e0 nel 1903. Non essendo riuscita a realizzare il suo sogno di diventare medico a causa di problemi economici, decise di lanciarsi nell'attivit\u00e0 teatrale e assunse il nome d'arte \"Claire Waldoff\".\nNel 1903 ottenne il suo primo ingaggio a Bad Pyrmont e a Katowice; nel 1906 giunse a Berlino, dove assimil\u00f2 rapidamente il dialetto berlinese. Grazie ad un'amica ottenne i primi ingaggi minori al \"Figaro\", un teatrino del Kurf\u00fcrstendamm, ma venne subito apprezzata per le sue doti da commediante; fu cos\u00ec che approd\u00f2 al cabaret come cantante.\nIl suo primo spettacolo, \"Roland von Berlin\", le caus\u00f2 subito problemi con la rigida censura imperiale dell'era guglielmina, che a tre giorni dalla prima proib\u00ec la sua apparizione in giacca e cravatta da collegiale di Eton, cos\u00ec come i testi e le musiche, ritenuti troppo antimilitaristici. Per salvare il salvabile il giovane compositore Walter Kollo scrisse in fretta e furia come rimpiazzo un'innocua canzonetta, \"Schmackeduzchen\", la storiella di un anatroccolo innamorato pazzo; l'esibizione di Waldoff fu un trionfo e le valse l'appellativo di \"Stella di Berlino\".\nClaire Waldoff si specializz\u00f2 in canzonette, talvolta triviali e nel gergo berlinese che aveva appreso nel corso delle sue esibizioni nelle osterie. I suoi tratti distintivi erano la cravatta, la camicia e i capelli rossi tagliati alla maschietta, mentre durante le sue esibizioni era famosa per il fatto di fumare e imprecare dal palco. Lei stessa descrisse in seguito il suo carisma come segue: \nWaldoff raggiunse l'apice della sua carriera a met\u00e0 degli anni venti, epoca in cui fece svariate \"tourn\u00e9e\" in Germania e in cui spopol\u00f2 nei pi\u00f9 prestigiosi teatri di variet\u00e0 berlinesi: la \"Scala\" e il \"Wintergarten\". In quel periodo si esib\u00ec con l'ancora sconosciuta Marlene Dietrich e le sue canzoni vennero anche trasmesse alla radio. Le vendite dei suoi dischi raggiunsero cifre incredibili per l'epoca; in quel periodo Waldoff aveva un repertorio di circa 300 canzoni.\nLa Waldoff era apertamente lesbica, e la sua preferenza per i travestimenti maschili ne fanno un chiaro esempio di butch. Lei e la sua compagna di tutta la vita, la baronessa Olga (Olly) von Roeder (1886-1963), furono anche un punto di riferimento della Berlino lesbica: Waldoff visitava regolarmente il club femminile \"Pyramide\", che si riuniva nel \"Toppkeller\" nel quartiere di Sch\u00f6neberg e in cui si ritrovavano le ballerine Anita Berber e Cilly de Rheydt, impiegate, donne eleganti, pittrici e modelle, per festeggiare abbondantemente fino all'alba.\nIl nazismo e la fine della carriera.\nLa \"Machtergreifung\" (presa del potere) da parte dei nazionalsocialisti nel 1933 fu una svolta anche per Claire Waldoff: per un certo tempo ebbe il divieto politico di entrare in scena a causa delle sue recenti apparizioni presso il \"Soccorso Rosso\" (organizzazione di solidariet\u00e0 comunista) nel Palazzo dello Sport di Berlino. A met\u00e0 degli anni trenta si esib\u00ec in coppia con Lene Ludwig, eseguendo danze parodistiche con maschere di personaggi famosi.\nLa sua carriera ebbe un'ulteriore battuta d'arresto nel 1936, quando il ministro della propaganda Joseph Goebbels le viet\u00f2 di esibirsi alla \"Scala\" di Berlino; ne consegu\u00ec un rapido decremento degli ingaggi. Nel 1939 si ritir\u00f2 con la sua compagna Olly a Bayerisch Gmain, in Baviera, facendo sporadiche apparizioni in concerti augurali radiotrasmessi. Nonostante la sua compromissione agli occhi dei nazisti, la \"Wehrmacht\" la ingaggi\u00f2 a cantare per le truppe, cosicch\u00e9 nel 1942 Waldoff si esib\u00ec davanti ai soldati tedeschi nella Parigi occupata.\nDopo la seconda guerra mondiale Claire Waldoff non pot\u00e9 continuare la propria attivit\u00e0 e fu anche fortemente colpita dalla riforma valutaria del 1948, che le cost\u00f2 i suoi risparmi, lasciandola nell'indigenza. In occasione del suo settantesimo compleanno (1949) il Senato di Berlino Ovest le concesse un modesto vitalizio. Nel 1953 usc\u00ec la sua autobiografia. Claire Waldoff mor\u00ec a Bad Reichenhall quattro anni dopo, nel 1957; la sua compagna, morta nel 1963, sarebbe stata sepolta nella sua stessa tomba."}
{"id": "488978", "revid": "767487", "url": "https://it.wikipedia.org/wiki?curid=488978", "title": "The Knack", "text": "The Knack \u00e8 un complesso powerpop/new wave nato a Los Angeles, che divenne famoso con il loro primo singolo, \"My Sharona\", una hit internazionale del 1979. La formazione all'esordio comprendeva: Doug Fieger (voce solista e chitarra), Berton Averre (seconda voce e chitarra), Prescott Niles (basso) e Bruce Gary (batteria).\nBiografia.\nIl nucleo storico del gruppo, formato da Fieger e Averre, gi\u00e0 dal 1975 aveva inciso delle demo su cassetta e le aveva fatte ascoltare a numerosi discografici; da nessuno di loro furono in grado di ottenere una risposta positiva in quanto il rock era ritenuto superato e commercialmente non pi\u00f9 redditizio. I due continuavano ad esibirsi intanto nei club di Los Angeles e attirarono l'attenzione di artisti famosi quali Stephen Stills e Bruce Springsteen.\nIl produttore Mike Chapman, che aveva gi\u00e0 curato il lancio dei Blondie e degli Exile, decise finalmente di lavorare attorno al loro primo album e al singolo di punta, \"My Sharona\". Il power pop di \"My Sharona\" ed il suo riff accattivante, insieme all'aspetto \u201cretr\u00f2\u201d anni sessanta, stile new wave della band, si guadagn\u00f2 i paragoni con le canzoni dei Beatles. I critici musicali generalmente odiavano la disco music, che dominava l'industria della musica in quel tempo, ed erano brillantemente aperti agli altri generi in sviluppo come il punk, l'hip hop e l'heavy metal. Il power pop dei Knack fece guadagnare loro la fiducia della critica. Dopo alcuni album, tuttavia, l'avversione contro la band, simile a quella capitata ai Monkees una generazione prima, era forte, e la band si separ\u00f2 subito dopo l'uscita del terzo album, \"Round Trip\".\nIl gruppo si riun\u00ec una prima volta nel 1991, e pubblic\u00f2 l'album \"Serious Fun\", e si sciolse nuovamente. Intorno al 1998 la band si riun\u00ec per la seconda volta, e produsse l'album \"Zoom\". Nel 2001 \u00e8 uscito il loro album \"Normal as the Next Guy\" ed il loro DVD \"Live From The Rock N'Roll Funhouse\".\nIl cantante Doug Fieger, originario di Detroit, Michigan, aveva suonato prima dei Knack in un complesso rock di paese chiamato Sky. Degli altri tre membri originali dei Knack, Averre e Niles suonano attualmente ancora nei Knack, mentre Bruce Gary \u00e8 scomparso nel 2006. Molti batteristi hanno fatto parte del gruppo negli anni, incluso Billy Ward (nell'album \"Serious Fun\"), Terry Bozzio (nell'album \"Zoom\"), e David Henderson con lo pseudonimo di \"Holmes Jones\" (su \"Normal as the Next Guy\" e \"Live From The Rock N'Roll Funhouse\").\nNel 2005 la band ha fatto un'apparizione nel programma TV \"Hit Me Baby One More Time\".\nI Knack hanno continuato a scrivere e registrare nuove canzoni, nonch\u00e9 l'attivit\u00e0 dal vivo, fino al 2010.\nIl \"frontman\" Doug Fieger muore il 14 febbraio 2010 dopo una lunga malattia."}
{"id": "488985", "revid": "834", "url": "https://it.wikipedia.org/wiki?curid=488985", "title": "Tiro da 3 punti", "text": ""}
{"id": "488988", "revid": "1305772", "url": "https://it.wikipedia.org/wiki?curid=488988", "title": "San Giulio", "text": "Con il nome di San Giulio sono indicati:"}
{"id": "488990", "revid": "123200296", "url": "https://it.wikipedia.org/wiki?curid=488990", "title": "Cinegiornale", "text": "Il cinegiornale \u00e8 un cortometraggio di attualit\u00e0 ed informazione proiettato nelle sale cinematografiche prima dell'inizio dello spettacolo e caratterizzato da un taglio generalmente documentaristico o di \"reportage\" e da un ritmo abbastanza veloce dei servizi, determinato dalla sua durata contenuta. Un cinegiornale ha una lunghezza tipica di circa 300 metri di pellicola per una durata complessiva di proiezione di circa 10 minuti (1 minuto = 28,5 metri). I cinegiornali proiettati in Italia e Germania durante la Seconda guerra mondiale raggiungevano anche i 600 metri di lunghezza.\nIn un cinegiornale tradizionale sono assenti le interviste e i \"mezzi-busti\" mentre i filmati, quasi sempre privati dell'audio originale, vengono commentati da una stessa voce fuori campo e introdotti da un fotogramma fisso con il titolo del servizio. Un commento musicale sottolinea il genere di notizia e si protrae in sottofondo per tutta la durata del filmato. Ha una cadenza periodica, tipicamente settimanale.\nStoria.\nDiffuso in tutta Europa e negli Stati Uniti, il cinegiornale nasce in Francia nel 1907 e si afferma gi\u00e0 all'epoca del cinema muto. Acquista una importanza particolare nel corso della seconda guerra mondiale quando diviene un potente strumento di propaganda in tutti i regimi totalitari.\nViene realizzato sia dalle grandi case di produzione cinematografica, che lo utilizzeranno in apertura delle proiezioni dei propri film, che da medie o piccole case di produzione di cortometraggi appositamente costituite. I servizi realizzati vengono acquistati e ceduti a livello internazionale cosicch\u00e9 un singolo cinegiornale pu\u00f2 essere confezionato sulla base di contributi filmati provenienti da diversi paesi del mondo.\nNegli anni immediatamente successivi al conflitto il cinegiornale diventa un vero rotocalco popolare incentrato principalmente su notizie di costume, sport, spettacolo, moda, sui grandi fatti di cronaca e su avvenimenti politici, trattati comunque in modo leggero e poco impegnativo.\nIl cinegiornale scompare progressivamente dalle sale cinematografiche nel corso degli anni settanta quando la televisione si afferma come grande strumento di comunicazione di massa e contemporaneamente entra in crisi il cortometraggio come forma di produzione cinematografica. Nello stesso periodo cambiano le modalit\u00e0 e i tempi con le quali il pubblico viene indotto a fruire dello spettacolo cinematografico, trasformato in un prodotto di semplice consumo.\nIl cinegiornale italiano.\nIn Italia il cinegiornale del dopo guerra contribuisce a formare una cultura popolare unitaria, diffonde nuovi modelli sociali di comportamento e rappresenta un veicolo di informazione pi\u00f9 efficace della carta stampata in quanto in grado di raggiungere la parte meno alfabetizzata della popolazione nelle zone pi\u00f9 arretrate del paese, dove, anche se in locali di fortuna o all'aperto, si allestiscono con regolarit\u00e0 delle proiezioni cinematografiche.\nIl cinegiornale italiano storicamente pi\u00f9 importante e significativo \u00e8 rappresentato senz'altro da quello di regime prodotto dall'Istituto Luce tra il 1927 e il 1945: \"Il Giornale Luce\". \nIl cinegiornale dell'Istituto Luce segna il primo intervento diretto di un regime politico sul sistema di informazione cinematografica, sebbene l\"Istituto\", a differenza di quanto accade nella Germania di Goebbels, non sia posto alle dirette dipendenze degli organismi di governo.\nIl cinegiornale fascista \u00e8 un misto sapiente di notizie interne, tutte tese a celebrare il regime e la personalit\u00e0 del suo \"Duce\", e di notizie internazionali, generalmente frivole, provenienti per lo pi\u00f9 dagli Stati Uniti. Non mancano per\u00f2 gli approfondimenti culturali, trattati in genere in modo non completamente ideologizzato, seguendo quella che fu una certa caratteristica di indipendenza e di autorevolezza dell\"Istituto Luce\".\nNel periodo di massimo sforzo bellico (1940), l\"Istituto Luce \" produrr\u00e0 4 cinegiornali a settimana e la proiezione sar\u00e0 resa obbligatoria in tutte le sale di quello che a quel tempo era \"l'Impero\", il lettore abituale dei testi era Guido Notari. Molti dei cinegiornali dell'Istituto Luce sono visionabili gratuitamente nell'archivio disponibile in rete.\nI cinegiornali italiani degli anni cinquanta e sessanta, vari e numerosi, sono tutti allineati su posizioni generalmente filo-governative sebbene non manchino mai spazi dedicati alla opposizione. In virt\u00f9 del carattere popolare la morale dei cinegiornali di questa epoca \u00e8 orientata a quella tradizionale, fortemente influenzata da quella cattolica. Gli avvenimenti di costume riguardano generalmente il cinema e tutto il suo sistema industriale e promozionale al quale le case produttrici di questi cortometraggi non potevano essere estranee.\nTra i cinegiornali pi\u00f9 importanti del dopoguerra \u00e8 da segnalare certamente quello prodotto dalla \"Industria Cortometraggi Milano\" dal 1946 al 1965, meglio conosciuto come \"La Settimana Incom\", che si avvarr\u00e0 del contributo di alcune firme prestigiose del panorama giornalistico e cinematografico italiano. \"La Settimana Incom\" \u00e8 settimanale e possiede l'impaginazione tipica di un rotocalco, con un'ampia pagina dedicata alla mondanit\u00e0 e alle cronache dell'alta societ\u00e0.\nL'ultimo cinegiornale italiano \u00e8 stato \"Settimanale Ciac\" le cui ultime edizioni risalgono all'inizio degli anni novanta."}
{"id": "488995", "revid": "27723", "url": "https://it.wikipedia.org/wiki?curid=488995", "title": "Stato liquido", "text": ""}
{"id": "488996", "revid": "70021972", "url": "https://it.wikipedia.org/wiki?curid=488996", "title": "Stato gassoso", "text": ""}
{"id": "488998", "revid": "122886334", "url": "https://it.wikipedia.org/wiki?curid=488998", "title": "Macchina che termina sempre", "text": "Nella teoria della computabilit\u00e0 una macchina che termina sempre, chiamata anche un decider o macchina di Turing totale, \u00e8 un particolare di tipo di macchina di Turing per cui, al contrario del modello generale, vi \u00e8 garanzia che termini per ogni input.\nPoich\u00e9 si ferma sempre, la macchina \u00e8 in grado di \"decidere\" se una data stringa \u00e8 membro di un linguaggio formale. La classe dei linguaggi che possono essere decisi da macchine di questo tipo \u00e8 esattamente l'insieme dei linguaggi ricorsivi. \nFunzioni computabili da macchine di Turing totali.\n Per esempio, un albero di decisione finito non contiene cicli e quindi termina naturalmente. Non si richiede che la macchina non abbia capacit\u00e0 di svolgere cicli. Se si limitano i cicli ad un ben definito limite prevedibile (come il ciclo FOR in BASIC), si possono esprimere tutte le funzioni ricorsive primitive. Un esempio di questa macchina \u00e8 fornito dal linguaggio di programmazione giocattolo PL-{GOTO} di Brainerd e Landweber.\nInoltre si pu\u00f2 definire un programma in cui \u00e8 possibile assicurare che funzioni persino pi\u00f9 sofisticate terminino sempre. Ad esempio la funzione di Ackermann, che non \u00e8 ricorsiva primitiva, termina sempre e si pu\u00f2 garantire questa propriet\u00e0 considerandola un sistema di riscrittura con un buon ordine dei suoi argomenti. \u00c8 una cosa simile ad usare l'induzione matematica per provare che una funzione ricorsiva raggiunge sempre il suo caso base."}
{"id": "488999", "revid": "81431055", "url": "https://it.wikipedia.org/wiki?curid=488999", "title": "Stato solido", "text": ""}
{"id": "489000", "revid": "7082", "url": "https://it.wikipedia.org/wiki?curid=489000", "title": "Castri Sangri Civitas", "text": ""}
{"id": "489001", "revid": "33528", "url": "https://it.wikipedia.org/wiki?curid=489001", "title": "Macchina che si stoppa sempre", "text": ""}
{"id": "489002", "revid": "14691", "url": "https://it.wikipedia.org/wiki?curid=489002", "title": "Graf Zeppelin", "text": ""}
{"id": "489009", "revid": "13102", "url": "https://it.wikipedia.org/wiki?curid=489009", "title": "Casteldurante", "text": ""}
{"id": "489013", "revid": "767487", "url": "https://it.wikipedia.org/wiki?curid=489013", "title": "Criovulcano", "text": "Un criovulcano \u00e8, letteralmente, un vulcano ghiacciato. Pi\u00f9 in generale, si definisce criovulcanismo (criovulcanesimo) l'insieme dei fenomeni collegati all'attivit\u00e0 vulcanica attualmente individuata su diversi corpi ghiacciati del sistema solare, quali, tipicamente, Encelado, Titano e Tritone; \u00e8 possibile che tale attivit\u00e0 esista su numerosi altri satelliti naturali del sistema solare esterno o oggetti della fascia di Kuiper.\nI fenomeni di natura criovulcanica prevedono l'eruzione di acqua, ammoniaca o composti del metano, invece della lava che caratterizza il vulcanismo dei pianeti terrestri. Queste sostanze, talvolta designate con l'appellativo generale di criomagma, sono solitamente allo stato liquido, e talvolta allo stato gassoso. Dopo l'eruzione, il criomagma condensa per via dell'esposizione alle gelide temperature ambientali.\nVi sono speculazioni riguardo alla possibilit\u00e0 che il criovulcanismo di Titano possa ospitare vita extraterrestre.\nOrigine del criovulcanismo.\nL'energia necessaria per sostenere fenomeni di natura criovulcanica sembra provenire principalmente dall'interazione mareale tra il satellite naturale e il pianeta madre, tipicamente un gigante gassoso.\nSecondo un'ipotesi meno accreditata, ma comunque degna di nota, i depositi superficiali di materiale ghiacciato translucente potrebbero generare un effetto serra sotterraneo in grado di accumulare progressivamente calore.\n\u00c8 stato ipotizzato che anche Quaoar, uno dei principali planetoidi della fascia di Edgeworth-Kuiper, abbia presentato in passato fenomeni criovulcanici; in questo caso, l'unica fonte di energia probabile sembra essere il decadimento radioattivo.\nOsservazione.\nLa prima osservazione di criovulcani risale al sorvolo di Tritone, il principale satellite naturale di Nettuno, da parte della sonda spaziale Voyager 2, nel 1989. In seguito sono stati individuati indizi indiretti di attivit\u00e0 criovulcanica su diversi altri corpi ghiacciati del sistema solare esterno, fra cui Europa, Ganimede, Titano ed Encelado.\nLa sonda Cassini, nel 2005, ha individuato con sicurezza un criovulcano in attivit\u00e0 sulla superficie di Titano; oggigiorno si ritiene che questo fenomeno costituisca la fonte principale del metano presente nell'atmosfera titaniana. Il 27 novembre 2005 la sonda ha anche individuato dei geyser in attivit\u00e0 nella calotta polare meridionale di Encelado.\nMons Wright.\nSu Plutone sarebbe stato scoperto dalla NASA, mediante la sonda New Horizons, il pi\u00f9 grande criovulcano conosciuto. Denominato Mons Wright, \u00e8 alto 4 km e lungo 144 km."}
{"id": "489014", "revid": "27723", "url": "https://it.wikipedia.org/wiki?curid=489014", "title": "Criomagma", "text": ""}
{"id": "489016", "revid": "27723", "url": "https://it.wikipedia.org/wiki?curid=489016", "title": "Criovulcanismo", "text": ""}
{"id": "489017", "revid": "27723", "url": "https://it.wikipedia.org/wiki?curid=489017", "title": "Criovulcanesimo", "text": ""}
{"id": "489018", "revid": "122471077", "url": "https://it.wikipedia.org/wiki?curid=489018", "title": "Fiat Dino", "text": "La Dino \u00e8 un'automobile sportiva prodotta dalla FIAT tra il 1966 ed il 1972.\nIl contesto.\nLa \"Dino\" nacque da un accordo tra la FIAT e la Ferrari, siglato per l'esigenza della casa di Maranello di costruire rapidamente un numero sufficiente di motori \"Dino\" (cos\u00ec chiamati perch\u00e9 derivati da un progetto del 1956 dello scomparso figlio di Enzo Ferrari, Alfredo, detto Dino) per ottenere l'omologazione in Formula 2 della Ferrari Dino 166 F2.\nCos\u00ec, accanto alle pi\u00f9 costose Dino 206 GT, venne deliberata la produzione di pi\u00f9 abbordabili (anche se sempre costose) versioni a marchio FIAT. In realt\u00e0, la condivisione tecnica tra le \"Dino\" della Ferrari e quelle FIAT era limitata al motore V6.\nLe Dino 206 GT non venivano commercializzate con il marchio Ferrari, bens\u00ec con il marchio \"Dino\", senza scritta Ferrari n\u00e9 sui motori n\u00e9 sui cofani e senza il cavallino rampante, che venivano riservate alle Ferrari 12 cilindri.Sul modello FIAT, invece, l'impostazione tecnica era totalmente diversa e piuttosto classica: motore anteriore, trazione posteriore, avantreno a ruote indipendenti con triangoli sovrapposti, retrotreno a ponte rigido, cambio manuale a 5 marce e freni a disco (con servofreno) su tutte le ruote.\nLa prima \"Dino\" della FIAT ad essere presentata fu, nella primavera del 1966, la spider, una due posti secchi disegnata da Pininfarina e non priva di similitudini estetiche coi modelli Ferrari (e non era un caso, visto che derivava da alcuni bozzetti che lo stilista aveva presentato proprio alla Casa di Maranello). Oltre che del design Pininfarina si occup\u00f2 anche della costruzione del modello presso i suoi stabilimenti.\nAl salone dell'automobile di Torino del 1967 venne presentata la Dino Coup\u00e9, con carrozzeria disegnata da Bertone. Dotata della stessa meccanica della \"Spider\" (salvo il passo allungato a 2550 mm), la \"Coup\u00e9\" aveva un'impostazione pi\u00f9 elegante che sportiva (le dimensioni dell'imponente coup\u00e9 fastback, con abitabilit\u00e0 per 4 persone, erano importanti: 4514 mm di lunghezza e 1709 di larghezza). Anche in questo caso, come in quello della spider, anche la produzione venne affidata al designer stesso che ne produsse pi\u00f9 di 6.000 esemplari nei cinque anni di vita del modello.\nIl comportamento stradale era meno reattivo di quello della spider, soprattutto per il passo pi\u00f9 lungo, la minor compattezza della carrozzeria (la spider era lunga 4107\u00a0mm) e la massa maggiore (1280 kg contro i 1150).\nL'evoluzione.\nNel 1969 entrambe le versioni vennero aggiornate. La cilindrata del motore, che adott\u00f2 basamento in ghisa (la testa rimase in alluminio) per ovviare ai problemi della deformazione delle canne dei cilindri, crebbe a 2418\u00a0cm\u00b3 (la potenza era di 180 cv), mentre il retrotreno (ora identico a quello della 130) divenne a ruote indipendenti.\nCon questo motore l'auto raggiungeva i 205 km/h nella versione coup\u00e9 e i 210 in quella spider.\nGli interventi estetici furono minimi, sia per la spider che per il coup\u00e9: mascherina verniciata in nero opaco privo dello stemmino FIAT ora installato sul cofano motore, nuovi cerchi, plancia con consolle centrale ridisegnata e finiture migliorate, tra cui la predisposizione posteriore per cinture di sicurezza a due punti.\nLa produzione cess\u00f2 nel 1972. Nessun modello ne raccolse l'eredit\u00e0.\nLa produzione.\nIn tutto sono state prodotte 7.651 FIAT Dino, il 79% delle quali (6.068) con carrozzeria coup\u00e9. La ripartizione tra i modelli \u00e8 la seguente:\nPer ottenere la sospirata omologazione fu organizzata una prima serie di 500 spyder; telai AS00001 - AS 000500; caratterizzati dall'assenza dell'accensione elettronica Dinoplex."}
{"id": "489020", "revid": "1305772", "url": "https://it.wikipedia.org/wiki?curid=489020", "title": "NCO", "text": ""}
{"id": "489021", "revid": "3689", "url": "https://it.wikipedia.org/wiki?curid=489021", "title": "Terence Trent D'Arby", "text": ""}
{"id": "489022", "revid": "5016", "url": "https://it.wikipedia.org/wiki?curid=489022", "title": "Alfredo Ferrari", "text": ""}
{"id": "489026", "revid": "21079", "url": "https://it.wikipedia.org/wiki?curid=489026", "title": "KISS", "text": ""}
{"id": "489027", "revid": "709565", "url": "https://it.wikipedia.org/wiki?curid=489027", "title": "Chelicerata", "text": "Il subphylum dei Chelicerati (Chelicerata , 1901) costituisce una delle maggiori suddivisioni del phylum Arthropoda.\nDescrizione.\nIl corpo dei Chelicerata \u00e8 suddiviso in due regioni:\nCome negli altri artropodi viventi la bocca si trova tra il secondo e il terzo segmento (non contando l'acron). A differenza degli altri artropodi non posseggono antenne e le zampe si trovano nella prima regione del corpo.\nLe appendici dei diversi segmenti (non considerando l'acron) del prosoma sono le seguenti:\nI cheliceri, che danno il nome al gruppo, sono appendici appuntite, specializzate per la nutrizione.\nIl secondo paio di appendici (pedipalpi) \u00e8 adibito a funzioni diverse (prensile, sensoriale e copulatoria).\nTassonomia.\nI Chelicerata sono tradizionalmente suddivisi in tre classi\nRecenti studi filogenetici mettono in discussione la classe Merostomata, che sarebbe in realt\u00e0 un raggruppamento parafiletico in cui andrebbero distinti Xiphosura e Eurypterida."}
{"id": "489031", "revid": "101172479", "url": "https://it.wikipedia.org/wiki?curid=489031", "title": "Travaso (meccanica)", "text": "Il travaso \u00e8 un condotto che unisce il carter pompa con la camera di combustione passando per il cilindro creando una luce, che \u00e8 controllata dal pistone.\nFunzione del travaso.\nNel motore a due tempi ha la funzione di inviare la miscela combustibile nel cilindro, dove la miscela passa dalla camera di manovella o per meglio dire carter pompa, nella quale \u00e8 stata aspirata, per poi passare al cilindro mediante dei condotti detti appunto \"di travaso\", tramite delle luci aperte e chiuse dalla posizione del pistone, quest'operazione aiuta a espellere i gas combusti, compiendo il cosiddetto \"lavaggio\" e prepara il motore ad un nuovo ciclo.\nIl travaso ha una funzione molto delicata in quanto una componente fluida combustibile si trova a dover spingere dei gas ad elevatissima temperatura, nel caso di motori ad espansione sono i gas di scarico ad aiutare la miscela combustibile, quindi la miscelazione nel caso di motori sprovvisti d'espansione tra le due fasi deve essere minima e si devono studiare efficacemente le possibili perdite di miscela attraverso la luce di scarico.\nSolo per motori con valvola d'aspirazione lamellare.\nIn questi motori oltre ai travasi laterali, da un minimo di uno per lato, si hanno uno o pi\u00f9 travasi posti posteriormente (opposti alla luce di scarico), denominati Travasi coanda, utilizzati per la prima volta dalla Yamaha nel 1972, che sono stati introdotti per migliorare la funzionalit\u00e0 della valvola lamellare, dato che tali travasi tramite l'effetto della risonanza dell'impianto di scarico, dell'inerzia dei gas di scarico che transitano su questi travasi e depressioni esercitate dal pistone come inizia la sua risalita verso il PMS e ad altri canali presenti nel cilindro, velocizzano l'apertura della valvola, migliorando di molto il rendimento di riempimento del carter.\nQuesti travasi si chiamano coanda per il fatto che nel passaggio della miscela fresca questi sfruttano l'effetto Coand\u0103.\nCostruzione.\nI travasi possono essere ricavati in vario modo:\nCaratteristiche del travaso.\nIl travaso essendo un condotto risulta avere determinate caratteristiche, la sezione del travaso, la lunghezza dello stesso e l'inclinazione della parte terminale che determina la direzione della miscela combustibile nel cilindro.\nAccorgimenti.\nNei motori a due tempi con carter pompa a flussi tangenziali, il travaso a seconda della sua posizione pu\u00f2 avere come accorgimento:\nForma terminale del travaso.\nQuesta forma \u00e8 stata variata nel corso degli anni, per cercare il miglior compromesso funzionale, arricchendola anche con vari condotti ausiliari o suddividendosi in pi\u00f9 parti.\nFattori che limitano la funzione dei travasi.\nEsistono molti fattori che possono limitare la corretta funzione di questi condotti, principalmente sono lo spessore della guarnizione alla base del cilindro e il pistone.\nFattori che migliorano la funzione dei travasi.\nI fattori che migliorano la funzione dei travasi non sono molte, si limitano all'espansione e al diagramma dei flussi:\nSistemi brevettati.\nI sistemi brevettati e particolari sono:"}
{"id": "489034", "revid": "1543377", "url": "https://it.wikipedia.org/wiki?curid=489034", "title": "John Byng-Hall", "text": "Biografia.\nTerapeuta della famiglia alla Tavistock Clinic di Londra dal 1973, anno del pensionamento di John Bowlby, a fianco del quale ha lavorato a lungo, \u00e8 l'autore del modello dei Family script, che intende spiegare il funzionamento familiare a partire dalla teoria dell'attaccamento di Bowlby e dalle idee di Daniel Stern. \u00c8 stato definito tra i pionieri della terapia familiare.\nHa inoltre descritto il mito familiare.\nFamily script.\nQuesto modello \u00e8 applicato dalla terapia familiare. Si propone di superare il dualismo tra relazioni \u201crappresentate\u201d e \u201creali\u201d, introduce nella terapia familiare il concetto di \u201ccopione\u201d (script), intendendolo come una rappresentazione mentale di un comportamento di teoria dell'attaccamento.\n\u00c8 possibile cos\u00ec descrivere il modo in cui i vari script - definibili come modelli operativi interni - convergono a creare script familiari, cio\u00e8 copioni che contengono le aspettative condivise dai membri della famiglia sul modo in cui i ruoli devono essere rappresentati. \nAppare evidente come la condivisione di uno script sia fondamentale per l'identit\u00e0 dei membri di una famiglia e perch\u00e9 essi si riconoscano in un sistema di significati condiviso. Ogni riscrittura di un copione costituisce un copione correttivo, vale a dire un copione che pu\u00f2 prevedere soluzioni diverse da quelle del passato; al contrario, quando un copione sembra ripetersi senza possibilit\u00e0 di improvvisazione n\u00e9 di cambiamento, si parla di copione ripetitivo.\nNell'idea di Byng-Hall, la terapia pu\u00f2 offrire una cosiddetta \"base sicura\": la relazione col terapeuta pu\u00f2 essere tale da incoraggiare la famiglia a esplorare e improvvisare nuovi abbozzi di copioni, dai quali pu\u00f2 nascere un nuovo copione correttivo.\nI copioni possono essere inter- e intragenerazionali: i primi presiedono alla regolazione dei rapporti all'interno della stessa generazione (rapporti tra fratelli o tra coniugi, ad esempio); quelli intragenerazionali contengono le regole dei rapporti tra generazioni diverse: tra figli e genitori, tra nonni e nipoti ecc. Ogni famiglia, probabilmente, possiede uno script che regola i rapporti con l'esterno: in definitiva una visione del mondo e di quello che \u00e8 diverso dal \"noi\" familiare.\nIl modello di John Byng-Hall nasce e si sviluppa nel periodo in cui le arti performative esercitano una significativa influenza sulle scienze umane e offrono loro nuove metafore.\nI risultati dei suoi studi sono stati pubblicati in alcuni libri e sono stati oggetti di ulteriori approfondimenti e citazioni in vari libri in lingue diverse. In Italia \u00e8 stato pubblicato nel 1998 il libro \"Le trame della famiglia. Attaccamento sicuro e cambiamento sistemico\" per la Raffaello Cortina Editore. Grazie a questi studi \u00e8 stato intervistato anche per un libro di Raphael Samuel. Inoltre sono stati anche pubblicati su riviste come Journal of Family Therapy, British Journal of Medical Psychology nel 1973, Family Process, Infant Mental Health Journal e British Journal of Psychiatry e sono stati ripresi in altri libri di autori quali Martin Richards, Jeremy Holmes e in Italia in vari libri di Barbara Fabbroni."}
{"id": "489036", "revid": "287204", "url": "https://it.wikipedia.org/wiki?curid=489036", "title": "Riccardo Valla", "text": "Biografia.\nDopo gli studi al Politecnico di Torino, inizia a lavorare attorno al 1969 come redattore scientifico e traduttore per Bollati Boringhieri (all'epoca ancora solo Boringhieri). In carriera ha collaborato con diverse case editrici, tra cui Edizioni Nord - di cui ha curato le collane principali lungo il decennio Settanta -, Tea e Arnoldo Mondadori Editore, casa per cui lavor\u00f2 in prevalenza come traduttore. Sua fra l'altro la traduzione del celebre romanzo \"Il codice Da Vinci\", del quale scrisse anche una parodia, dal titolo \"Il Coccige da Vinci\", che vinse il Premio Italia.\nPubblic\u00f2 inoltre articoli su diversi quotidiani e periodici, fra cui \"Stampa Sera\", \"Tuttolibri\", \"Specchio\", \"Avanti\", \"Robot\".\nIl suo campo preferito \u00e8 sempre stato la fantascienza: cur\u00f2 insieme a Ruggero Bianchi le relative voci nel Grande dizionario enciclopedico UTET e scrisse una serie di articoli sui precursori della fantascienza, pubblicati sulla rivista \"Delos\" e su \"Carmilla on Line\". \n\u00c8 stato inoltre il promotore e fino alla morte il presidente del comitato di gestione del Museo del fantastico e della fantascienza (Mu.Fant) di Torino.\n\u00c8 scomparso nel 2013 all'et\u00e0 di 70 anni a seguito di un infarto. \nIl 9 febbraio 2016 \u00e8 stato deliberato di intitolargli a Torino il piazzale alberato di via Scialoja angolo via Reiss Romoli, inaugurata ufficialmente davanti al MU.FANT stesso il 17 ottobre 2020."}
{"id": "489040", "revid": "767487", "url": "https://it.wikipedia.org/wiki?curid=489040", "title": "Benzino (cantante)", "text": " Benzino \u00e8 inoltre comproprietario di \"The Source\", una popolare rivista di hip hop negli USA. Come rapper, Benzino ha avuto una carriera in tono molto minore, comparata con quella di molti artisti che compaiono nel suo magazine, uno dei motivi per cui \u00e8 maggiormente conosciuto \u00e8 per la rivalit\u00e0 con il rapper Eminem.\nBiografia.\nDi origini tedesche, capoverdiane, afroamericane e portoricane, all'inizio degli anni 1990 Raymond fa parte del gruppo Almighty RSO, il cui album di debutto \u00e8 \"Doomsday: Forever RSO\", pubblicato dalla Virgin Records, pur non trovando molto successo. La band in seguito si scioglie, e Benzino inizia a lavorare indipendentemente con gli Hangmen 3 e successivamente con i Made Men. Successivamente conosce David Mays, titolare della rivista \"The Source\", dando successivamente una mano al magazine nella sua crescita.\nNel 2001 Benzino pubblica il suo album debutto come artista solista: \"The Benzino Project\" che ovviamente ottiene la copertina su \"The Source\" ed \u00e8 accompagnato da una forte pubblicit\u00e0, il disco si rivela per\u00f2 un insuccesso. Nel dicembre dello stesso anno esce un articolo di Maximillian Potter sulla rivista GQ dove viene esaminata in particolare la posizione di Benzino all'interno dell'organigramma della rivista. Per Surrender Records, nel 2002, esce \"The Benzino Remix Project\" che rappresenta una versione alternativa all'album di debutto.\nIncide poi il singolo \"Pull Your Skirt Up\" come critica indirizzata ad Eminem, continua sulla linea di insofferenza al rapper bianco regalando con \"The Source\" un nastro in cui un presunto giovane Eminem, durante i suoi primi freestyle, rappa rime intrise di razzismo in particolar modo verso gli afroamericani. Le risposte di Eminem e della Shady Records a queste iniziative non tardano, ed il rapper bianco \u00e8 difeso anche da Angie Martinez, rapper e speaker di radio Hot 97. In una successiva intervista radiofonica di Angie a Benzino, quest'ultimo critica Eminem, accusandolo di fare rap sebbene tale genere non gli appartenga a causa del colore della pelle.\nIl suo singolo \"Rock The Party\" viene inserito nella colonna sonora di \"NBA Street Vol. 2\". Nel dicembre del 2004 la \"beef\" (disputa) con Eminem viene ufficialmente chiusa: Benzino rilascia in un'intervista la confidenza che il 2004 si \u00e8 rivelato poco positivo per \"The Source\" a causa anche del boicottaggio operato dai fan di Eminem e della rottura di contratti pubblicitari con Interscope Records e Phat Farm. La chiusura della disputa trova i due d'accordo nell'affermare che gli antagonismi in campo musicale servono soltanto alle major per vendere di pi\u00f9 ed ai mass media per fare notizia."}
{"id": "489042", "revid": "599013", "url": "https://it.wikipedia.org/wiki?curid=489042", "title": "Maschio (disambigua)", "text": ""}
{"id": "489044", "revid": "712828", "url": "https://it.wikipedia.org/wiki?curid=489044", "title": "Tumulilande", "text": ""}
{"id": "489050", "revid": "92723", "url": "https://it.wikipedia.org/wiki?curid=489050", "title": "Arcidiocesi di Trento", "text": "Larcidiocesi di Trento () \u00e8 una sede metropolitana della Chiesa cattolica in Italia appartenente alla regione ecclesiastica Triveneto. Nel 2020 contava 488.000 battezzati su 541.098 abitanti. \u00c8 retta dall'arcivescovo Lauro Tisi.\nIl patrono \u00e8 san Vigilio.\nTerritorio.\nL'arcidiocesi estende la sua giurisdizione sull'intera provincia autonoma di Trento. \nSede arcivescovile \u00e8 la citt\u00e0 di Trento, dove si trova la cattedrale di San Vigilio.\nIl territorio \u00e8 suddiviso in 452 parrocchie, raggruppate in 8 zone pastorali.\nLa provincia ecclesiastica tridentina \u00e8 formata dall'arcidiocesi di Trento e dalla suffraganea diocesi di Bolzano-Bressanone.\nStoria.\nLa diocesi di Trento fu eretta nel II secolo e l'evangelizzazione del Trentino si comp\u00ec, seppure con grande lentezza, nel tardo periodo imperiale. I nomi dei primi vescovi di cui si ha conoscenza sono Giovino, Abbondanzio, che partecip\u00f2 al concilio di Aquileia nel 381, e san Vigilio. Vigilio (vescovo alla fine del IV secolo) ebbe rapporti epistolari con i metropoliti milanesi Ambrogio e Simpliciano, e con Giovanni Crisostomo. Con Vigilio inizi\u00f2 un periodo di intensa evangelizzazione delle diverse vallate trentine, anche attraverso il sacrificio dei missionari orientali Sisinio, Martirio e Alessandro, uccisi a Sanzeno nel 397. I martiri erano stati affidati al vescovo di Trento da Ambrogio per aiutare a diffondere la nuova religione in terre ancora fortemente pagane.\nNel IV e nel V secolo la Chiesa tridentina fece dunque riferimento alla prestigiosa sede episcopale milanese, mentre in seguito appartenne alla metropolia del Patriarcato di Aquileia fino al 1751. Con il vescovo Agnello (fine VI secolo) la diocesi, come tutte le diocesi del patriarcato aquileiese, ader\u00ec allo scisma tricapitolino, che ebbe fine nel VII secolo.\nIn et\u00e0 longobarda la diocesi si configur\u00f2 nella sua attuale dimensione, ma con alcune eccezioni: la Valsugana e il Primiero erano territori affidati alla diocesi di Feltre, mentre la Val di Fassa a quella di Bressanone.\nAl vescovo Iltigario (inizio del IX secolo) sono attribuiti i lavori di restauro dell'antica cattedrale \"extra muros\" di San Vigilio, che custodiva le reliquie del santo tridentino. Nella stessa epoca fu eretto il palazzo episcopale e venne istituito il capitolo dei canonici della cattedrale. In epoca carolingia inizia una prima organizzazione territoriale della diocesi, con l'istituzione delle pievi.\nNel 962 Trento ed il suo territorio furono incorporati da Ottone I nell'impero germanico. Da questo momento crebbe il ruolo politico dei vescovi tridentini, che venne consacrato, forse gi\u00e0 da Enrico II il 9 aprile 1004, di certo da Corrado II il 31 maggio e il 1\u00ba giugno 1027. L'imperatore concesse al vescovo Uldarico II il potere temporale sul territorio della diocesi e su altri territori esterni, dove il vescovo si trovava nella particolare situazione di poter esercitare i poteri civili e amministrativi, ma non quelli religiosi. Il principato vescovile era parte del Sacro Romano Impero ed era dotato di un'autonomia che rimase in vigore fino al 1803. Nel 1796 venne abolito da Napoleone e definitivamente nel 1816 in seguito alla Restaurazione austriaca.\nLa citt\u00e0 venne scelta come sede del concilio di riforma che si svolse in tre diverse riprese tra il 1545 e il 1563. Il XVI secolo rappresent\u00f2 il periodo di maggior splendore per la Chiesa tridentina, guidata da grandi personalit\u00e0 come Bernardo Clesio e Cristoforo Madruzzo.\nIl trattato di Lun\u00e9ville nel 1801 stabil\u00ec la secolarizzazione degli stati ecclesiastici, sancendo la fine del principato vescovile che venne secolarizzato definitivamente da Napoleone nel 1803. Fra il 1803 e il 1810 la zona fece parte del Regno di Baviera. Dal 1810 Napoleone ne decise l'annessione al breve regno d'Italia. Nel 1815 con la Restaurazione il territorio entr\u00f2 a fare parte dell'Impero austriaco, nella Contea del Tirolo.\nLa diocesi venne ampliata nel 1786 e nel 1818 con l'annessione della Valsugana e del Primiero, parti dell'Impero d'Austria ma soggetti spiritualmente fino ad allora alla diocesi di Feltre, e della Val di Fassa.\nIn seguito alla soppressione del patriarcato di Aquileia nel 1751 Trento entr\u00f2 a far parte, per breve tempo, della provincia ecclesiastica dell'arcidiocesi di Gorizia ed in seguito divenne diocesi immediatamente soggetta alla Santa Sede. Dal 1825 al 1920 fu suffraganea di Salisburgo. Il 24 febbraio 1920 fu nuovamente resa immediatamente soggetta alla Santa Sede con il decreto della Congregazione Concistoriale \"Sedes episcopalis\".\nIl 14 giugno 1929 \u00e8 stata elevata a sede arcivescovile con la costituzione apostolica \"Inter ceteras\" di papa Pio XI.\nIl 6 luglio 1964 in forza della costituzione apostolica \"Quo aptius\" di papa Paolo VI le parti altoatesine dell'arcidiocesi di Trento - il cosiddetto \"Deutscher Anteil\" (parte tedesca) - vennero aggregate alla diocesi di Bressanone, che assunse il nome di diocesi di Bolzano-Bressanone. Il vescovo ausiliare di Trento Heinrich Fohrer divenne ausiliare di Bolzano-Bressanone. I seminaristi e professori altoatesini di Trento si trasferirono a Bressanone. Il 6 agosto successivo la sede arcivescovile di Trento divenne sede metropolitana in forza della costituzione apostolica \"Tridentinae Ecclesiae\" dello stesso Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIl seguente catalogo episcopale, fino al vescovo Uldarico II (\u2020 1055), \u00e8 contenuto in un messale composto al tempo dello stesso Uldarico. Per la sua antichit\u00e0 e l'autorevolezza del manufatto che lo contiene, \u00e8 ritenuto autentico.\nStatistiche.\nL'arcidiocesi nel 2020 su una popolazione di 541.098 persone contava 488.000 battezzati, corrispondenti al 90,2% del totale."}
{"id": "489051", "revid": "287204", "url": "https://it.wikipedia.org/wiki?curid=489051", "title": "Family script", "text": ""}
{"id": "489052", "revid": "9314", "url": "https://it.wikipedia.org/wiki?curid=489052", "title": "Beretta M38", "text": ""}
{"id": "489054", "revid": "6923", "url": "https://it.wikipedia.org/wiki?curid=489054", "title": "Voivodato di Tarnobrzeg", "text": "Il voivodato di Tarnobrzeg (in polacco: wojew\u00f3dztwo tarnobrzeskie) era un'unit\u00e0 di divisione amministrativa e governo locale della Polonia negli anni 1975-1998; \u00e8 stato poi nel 1999 sostituito dai voidovati dei Precarpazi, di Santacroce e dal Voivodato di Lublino. La citt\u00e0 capitale era Tarnobrzeg."}
{"id": "489056", "revid": "9314", "url": "https://it.wikipedia.org/wiki?curid=489056", "title": "MAB 38", "text": ""}
{"id": "489057", "revid": "729019", "url": "https://it.wikipedia.org/wiki?curid=489057", "title": "Ngai", "text": ""}
{"id": "489058", "revid": "3600605", "url": "https://it.wikipedia.org/wiki?curid=489058", "title": "Indiano d'America", "text": ""}
{"id": "489060", "revid": "1318658", "url": "https://it.wikipedia.org/wiki?curid=489060", "title": "Regno di Tessalonica", "text": "Il Regno di Tessalonica fu uno stato crociato dalla vita breve che fu fondato dopo la quarta crociata.\nStoria.\nFormazione.\nLa sua costituzione si deve all'iniziativa di Bonifacio del Monferrato, capo della crociata. Questi, sostenuto dai crociati e dagli stessi Bizantini, era il principale candidato al trono imperiale di Costantinopoli dopo la conquista della citt\u00e0 nel 1204. Alla sua ascesa, tuttavia, si opposero i Veneziani, desiderosi di avere un imperatore che essi potessero controllare pi\u00f9 facilmente rispetto a Bonifacio, troppo legato all'Impero bizantino per via del matrimonio di suo fratello Corrado con una donna della famiglia imperiale. Cos\u00ec, i Veneziani elevarono Baldovino di Fiandra al trono del nuovo Impero Latino.\nBonifacio accett\u00f2 questa nomina con molta riluttanza e rispose pianificando la conquista di Tessalonica, seconda citt\u00e0 bizantina dopo Costantinopoli. All'inizio dovette contendersi l'esclusivit\u00e0 dell'impresa con l'imperatore Baldovino, anch'egli intenzionato ad accaparrarsi la citt\u00e0. Ma ad avere la meglio nella disputa fu Bonifacio, che ottenne l'obiettivo consegnando ai Veneziani il suo possedimento di Creta. Verso la fine del 1204 conquist\u00f2 Tessalonica e vi istitu\u00ec un nuovo regno, formalmente dipendente da Baldovino. Ma il titolo di \"Re\" non fu mai ufficialmente adottato. Fonti storiche del XIII e XIV secolo suggeriscono che Bonifacio fond\u00f2 la legittimit\u00e0 della propria pretesa su Tessalonica sul fatto che il fratello minore Ranieri era stato garantito nei diritti sulla citt\u00e0 dal matrimonio con Maria Comnena, celebrato nel 1180.\nIl regno si estendeva sui territori costieri della Tracia, lungo l'Egeo, e comprendeva la Tessaglia e la Macedonia, mentre i confini interni rimasero piuttosto indefiniti a causa delle continue guerre contro i Bulgari, intenzionati ad annettersi ci\u00f2 che rimaneva dell'Impero bizantino, e contro il despotato d'Epiro, uno degli stati bizantini superstiti che intendeva riconquistare Costantinopoli. Il Regno di Tessalonica dovette inoltre affrontare gli attacchi di Alessio III, l'imperatore deposto, il quale, sbarcato a Corinto, fu rapidamente sconfitto. A seguito di questa vittoria, Bonifacio conquist\u00f2 l'isola di Eubea e prest\u00f2 il proprio aiuto ad altri crociati nella fondazione del ducato di Atene e del principato d'Acaia, che divennero stati vassalli di Tessalonica.\nReggenza e caduta.\nBonifacio regn\u00f2 meno di due anni: caduto in un'imboscata tesagli da Giovanni I di Bulgaria (\"Kaloyan\"), mor\u00ec assassinato il 4 settembre 1207 e il regno fu ereditato dal figlio Demetrio, ancora bambino. Il potere reale fu esercitato da un gruppo di nobili minori, che ben presto si ribellarono all'Impero Latino, dal quale dipendevano formalmente. La loro rivolta non ebbe esiti positivi: i ribelli furono annientati nel 1209 dall'imperatore Enrico di Fiandra, successore del fratello Baldovino.\nLa reggenza del regno per il minorenne Demetrio fu assunta da Eustachio, fratello di Enrico. Di questa situazione di incertezza volle approfittare Michele I d'Epiro, ex alleato di Bonifacio, che attacc\u00f2 il regno nel 1210, subito imitato dai Bulgari. L'impresa fall\u00ec, poich\u00e9 gli invasori furono sconfitti dall'imperatore Enrico. Morto Michele nel 1215, ulteriori assalti al regno furono perpetrati dal fratello Teodoro, che nel corso dei successivi nove anni riusc\u00ec ad impadronirsi gradualmente di nuovi territori, a eccezione della stessa citt\u00e0 di Tessalonica. Ci\u00f2 fu possibile perch\u00e9 l'Impero latino non disponeva di armate da impiegare nella difesa del regno, impegnato com'era a contrastare il pi\u00f9 potente Impero bizantino di Nicea. Nel 1224, mentre Demetrio, ormai maggiorenne, assumeva il pieno comando, Teodoro di impadron\u00ec di Tessalonica e il regno fu annesso al despotato d'Epiro. Nel 1225 i figli di Bonifacio del Monferrato, Demetrio e Guglielmo VI organizzarono una crociata di riconquista del regno di Tessalonica. Partiti dal porto di Brindisi sbarcarono sulle coste greche nei pressi del porto di Halmiros, ma causa una epidemia di dissenteria, l'esercito monferrino si disperse: Guglielmo VI mor\u00ec sul posto mentre Demetrio fece rientro in Italia.\nIl regno ormai dissolto fu rivendicato dai re titolari della casa del Monferrato fino al 1284. Su di esso di concentrarono anche le pretese dei duchi di Borgogna, dovute al fatto che Baldovino II di Costantinopoli aveva promesso tale titolo ad Ugo IV."}
{"id": "489062", "revid": "42020", "url": "https://it.wikipedia.org/wiki?curid=489062", "title": "Regno di Salonicco", "text": ""}
{"id": "489063", "revid": "287204", "url": "https://it.wikipedia.org/wiki?curid=489063", "title": "Lingua Hindi", "text": ""}
{"id": "489064", "revid": "125858964", "url": "https://it.wikipedia.org/wiki?curid=489064", "title": "Lancia Rally 037", "text": "La Lancia Rally 037 \u00e8 un'autovettura sportiva costruita dalla casa automobilistica italiana Lancia, dal 1982 al 1983, nello stabilimento Lancia di Borgo San Paolo a Torino per partecipare al Campionato del mondo rally.\nStoria.\nL'ing. Sergio Limone fu il responsabile del progetto SE037 e fu Cesare Fiorio, il direttore sportivo Fiat, ad annunciare nel 1981 la nascita di un nuovo modello per il rally a causa dei cambiamenti nel regolamento.\nIl progetto fu sostenuto da una collaborazione tra Lancia, Pininfarina, Dallara e Abarth, riprendendo l'evoluzione della Fiat 030 realizzata dalla Abarth nel 1974 e fu presentato al 59\u00ba Salone dell'automobile di Torino nel 1982.\nIn sostanza si trattava di una vettura progettata in Abarth, sulla base del telaio della Lancia Beta Montecarlo Turbo da pista prodotto da Dallara e carrozzato in Pininfarina. All'inizio del progetto non era ancora stato deciso quale marchio sarebbe stato assegnato alla vettura.\nLa versione stradale non riscosse particolare successo e neppure fu cercato, visto che per l'omologazione nel gruppo B erano necessari solamente 200 esemplari del modello.\nMontava un quattro cilindri in linea da 1995\u00a0cm\u00b3 di cilindrata, 16 valvole e sovralimentato da un compressore volumetrico volumex che sviluppava, di serie, 205 CV capaci di spingere la 037 a oltre 220\u00a0km/h e di farle raggiungere i 100\u00a0km/h da ferma in meno di 7 secondi. Rispetto alla \"Montecarlo\" era anche montato longitudinalmente anzich\u00e9 trasversalmente (variazione fatta con cilindrata e sovralimentazione diversa anche sulla coeva Lancia LC1 da endurance) \nLa 037 aveva per\u00f2 il difficile compito di sostituire la gloriosa Fiat 131 Abarth Rally che aveva raccolto numerosi successi. Si decise di scartare il sistema di turbocompressore in virt\u00f9 di un compressore volumetrico sviluppato dall'Abarth e si svilupp\u00f2 un telaio estremamente semplice e munito di sospensioni a quadrilatero come per i modelli da pista anzich\u00e9 del tipo MacPherson come sulla 131. Per risparmiare tempo e sui costi si pens\u00f2 di usare il telaio gi\u00e0 esistente, la Lancia Beta Montecarlo, versione sportiva della vettura che aveva avuto un grande successo, anche negli USA dove era venduta come \"Scorpion\". Il telaio era stato realizzato presso Dallara, partendo dalla base della versione silhouette che disputava il mondiale marche.\nLa versione da gara colse numerose affermazioni in campo rallystico, tra cui il titolo mondiale del 1983. Fu l'ultima auto a 2 ruote motrici a vincere il mondiale rally e fu anche l'unica a prevalere sulle pi\u00f9 avanzate auto a trazione integrale.\nCostitu\u00ec anche la base di sperimentazione per il propulsore Volumex + turbo della futura Lancia Delta S4 (Abarth SE038) con il prototipo denominato \"Mazinga\"."}
{"id": "489065", "revid": "1543377", "url": "https://it.wikipedia.org/wiki?curid=489065", "title": "Ngai (divinit\u00e0)", "text": "Ngai (o anche Enkai, En-kai, Engai, Eng-ai, Mweai, Mwiai) \u00e8 il supremo Dio nella religione monoteistica delle trib\u00f9 Kamba, Kikuyu e Maasai del Kenya. Secondo la tradizione Kikuyu, egli vive nella montagna sacra \"Kirinyaga\" (Monte Kenya). Secondo i Kamba, invece, egli vive da totale eremita e non conosce nessuno.\nPresso le trib\u00f9 dei Masai nilotici le meteore sono considerate gli occhi del Dio-padre Ngai che manda questi oggetti per vedere da vicino gli uomini."}
{"id": "489066", "revid": "287204", "url": "https://it.wikipedia.org/wiki?curid=489066", "title": "Tarnobrzeg", "text": "Tarnobrzeg \u00e8 una citt\u00e0 polacca del voivodato della Precarpazia.Ricopre una superficie di 85,6 km\u00b2 e nel 2005 contava 50.060 abitanti.\nTarnobrzeg \u00e8 una citt\u00e0 della Polonia sud-orientale, sulla riva destra del fiume Vistola, che conta 51.300 abitanti (2001). \u00c8 situata nel voivodato della Precarpazia (in polacco: \"Wojew\u00f3dztwo Podkarpackie\") dal 1999, mentre tra il 1975 e il 1998 \u00e8 stata capitale del precedente voivodato di Tarnobrzeg.\nStoria.\nLa citt\u00e0 \u00e8 stata fondata nel 1593 per divenire la residenza dei Tarnowski, una famiglia aristocratica. Nel 1772 Tarnobrzeg divent\u00f2 parte dell'Impero austro-ungarico, sotto il quale rimase fino al 1918, quando divent\u00f2 parte della Polonia indipendente. Nel 1929 nacque a Tarnobrzeg il famoso insegnante Stefan Sudol.\nTarnobrzeg \u00e8 una delle tappe del Cammino di Piccola Polonia.\nEconomia.\nLa citt\u00e0 era uno dei grandi centri della Polonia nel campo minerario e nella produzione di Zolfo e Acido solforico. Negli anni novanta le miniere cessarono la produzione e i luoghi precedentemente utilizzati per le miniere sono ora stati riempiti con l'acqua del vicino fiume Vistola per formare un lago.\nAmministrazione.\nGemellaggi.\nTarnobrzeg \u00e8 gemellata con le seguenti citt\u00e0:"}
{"id": "489067", "revid": "46931", "url": "https://it.wikipedia.org/wiki?curid=489067", "title": "Enkai", "text": ""}
{"id": "489069", "revid": "46931", "url": "https://it.wikipedia.org/wiki?curid=489069", "title": "En-kai", "text": ""}
{"id": "489070", "revid": "253269", "url": "https://it.wikipedia.org/wiki?curid=489070", "title": "Phil Hartman", "text": "Era la voce originale di Troy McClure e Lionel Hutz nella serie televisiva \"I Simpson\".\nBiografia.\nFiglio di Doris Wardel e Rupert Hartmann, era il quarto di otto fratelli. Nato in Canada, si trasfer\u00ec in California all'et\u00e0 di dieci anni. Si spos\u00f2 tre volte: dal 1970 al 1972 con Gretchen Lewis; poi dal 1982 al 1985 con Lisa Strain; infine nel 1987 con Vicki Jo Omdahl, detta Brynn, dalla quale ebbe due figli: Sean Edward (1989) e Birgen (1992). Il matrimonio con la Omdahl fu travagliato a causa della dipendenza di quest'ultima dall'alcool e dalla droga, che la obblig\u00f2 a entrare pi\u00f9 volte in riabilitazione.\nIl 28 maggio 1998 Hartman venne ucciso dalla moglie Brynn Omdahl, che a sua volta si tolse la vita. La sera del delitto Hartman avrebbe minacciato di lasciarla se non si fosse disintossicata, cosa che indusse la moglie, ubriaca e sotto l'effetto della cocaina, a sparargli tre colpi mentre Hartman era in camera da letto, uccidendolo sul colpo. In seguito la moglie chiam\u00f2 un suo amico confessandogli l'omicidio, dopodich\u00e9 in camera da letto, accanto al cadavere del marito, rivolse la pistola su se stessa per suicidarsi. L'amico arriv\u00f2 in casa Hartman, trovando i due gi\u00e0 deceduti.\nA proposito della morte di Hartman, Dan Snierson di Entertainment Weekly disse che era \"l'ultimo nome che ti saresti aspettato di trovare sui titoli di cronaca nera del tuo quotidiano preferito\", descrivendolo come \"un tipo normalissimo, benvoluto da tutti quelli che avevano avuto modo di lavorare con lui\". \nIl personaggio di Zapp Brannigan nella serie \"Futurama\", sempre creata da Matt Groening, era stato ideato per essere doppiato da Hartman ma, a causa della sua morte, venne doppiato da Billy West. Il protagonista Philip J. Fry \u00e8 stato chiamato cos\u00ec in onore di Hartman dal creatore della serie Matt Groening. Il corpo di Hartman venne cremato dopo i funerali e le ceneri vennero disperse nella Emerald Bay di Santa Catalina, in California.\nDoppiatori italiani.\nNelle versioni in italiano dei suoi film, Phil Hartman \u00e8 stato doppiato da:\nDa doppiatore \u00e8 sostituito da:"}
{"id": "489071", "revid": "46931", "url": "https://it.wikipedia.org/wiki?curid=489071", "title": "Engai", "text": ""}
{"id": "489073", "revid": "46931", "url": "https://it.wikipedia.org/wiki?curid=489073", "title": "Eng-ai", "text": ""}
{"id": "489074", "revid": "46931", "url": "https://it.wikipedia.org/wiki?curid=489074", "title": "Mweai", "text": ""}
{"id": "489075", "revid": "46931", "url": "https://it.wikipedia.org/wiki?curid=489075", "title": "Mwiai", "text": ""}
{"id": "489076", "revid": "465169", "url": "https://it.wikipedia.org/wiki?curid=489076", "title": "Pneumatica (scienza)", "text": "La pneumatica dal greco \"\u03c0\u03bd\u03b5\u03c5\u03bc\u03b1\u03c4\u03b9\u03ba\u03cc\u03c2\" (\"pneumatikos, proveniente dal vento\") \u00e8 una branca della fisica e della tecnologia che studia il trasferimento di forze mediante l'utilizzo di gas in pressione, molto spesso aria compressa.\nApplicazioni.\nLa pneumatica \u00e8 una scienza che trova larga applicazione nel campo dell'automazione industriale.\nDispositivi pneumatici sono usati in molte applicazioni industriali, in cui, solitamente, sono in gioco forze minori di quelle per cui sono pi\u00f9 indicati dispositivi idraulici. I dispositivi pneumatici sono generalmente meno costosi di quelli elettrici e sono progettati per utilizzare, come sorgente di energia, aria opportunamente filtrata e depurata, mediante opportuni attuatori convertono l'energia dell'aria compressa in energia per azionare dispositivi meccanici mobili. Il tipo di movimento prodotto dipende dal tipo di attuatore impiegato.\nAzionamento delle valvole.\nUna singola linea alimenta pi\u00f9 banchi pneumatici quindi \u00e8 necessario l'utilizzo delle valvole per ripartire l'aria compressa tra i vari utilizzi. Le valvole sono suddivise, a seconda del tipo di comando, in:\nInoltre sono ancora suddivise in altri tipi\ngli orifizi hanno il loro nome:\n1-&gt; pressione,\n2 e 4-&gt; mandate,\n3 e 5-&gt; scarichi.\nL'azionamento manuale consiste in una leva che permette all'operatore di scegliere la linea a cui indirizzare l'aria; l'azionamento pneumatico \u00e8 cos\u00ec chiamato perch\u00e9 la valvola \u00e8 comandata a sua volta da una linea pneumatica separata o collegata a quella che si vuole comandare; l'azionamento elettrico si utilizza per collegare le valvole ad un comando elettrico a bobina che \u00e8 spesso collegato ad un PLC."}
{"id": "489080", "revid": "117702128", "url": "https://it.wikipedia.org/wiki?curid=489080", "title": "Art\u00ebm Ivanovi\u010d Mikojan", "text": "Biografia.\nNato a Sanahin, in Armenia, complet\u00f2 la propria istruzione di base ed inizi\u00f2 a lavorare come operatore macchinista nella fabbrica di Rostov e quindi alla \"Dynamo\" di Mosca prima di essere coscritto alla leva militare. Dopo il servizio militare si iscrisse all'accademia dell'aeronautica militare di \u017dukovskij dove cre\u00f2 il suo primo aeroplano. Si laure\u00f2 nel 1937. Lavor\u00f2 nello OKB di Polikarpov prima di essere nominato capo progettista di un nuovo OKB nel dicembre 1939 a Mosca. Insieme a Michail Gurevi\u010d costru\u00ec una serie di caccia per l'aviazione sovietica V-VS.\nFu insignito ben due volte della medaglia di eroe del lavoro socialista e fu deputato per sei volte al Soviet Supremo. Anche suo fratello maggiore, Anastas Ivanovi\u010d Mikojan, fu un uomo politico."}
{"id": "489081", "revid": "330019", "url": "https://it.wikipedia.org/wiki?curid=489081", "title": "Spezie", "text": "Col termine spezie si indicano genericamente alcune sostanze di origine vegetale che vengono usate per aromatizzare e insaporire cibi e bevande, e, specialmente in passato, usate anche in medicina e in farmacia. La parola \u00e8 \"spezie\" anche al singolare (deriva da \"specie\"), ma nell'uso familiare \u00e8 diffusa anche la forma \"spezia\".\nMolte di queste sostanze hanno anche altri usi, ad esempio per la preservazione del cibo, in rituali religiosi, cosmesi o profumeria. \nAd esempio, la curcuma \u00e8 usata anche nell'ayurveda; la liquirizia ha propriet\u00e0 officinali; l'aglio viene usato come vegetale nella cucina.\nStoria.\nLe spezie hanno avuto un ruolo importante nella storia sin dalla loro scoperta.\nIn epoca antica l'uso delle spezie era ampiamente diffuso tra gli Egizi, gi\u00e0 intorno al 2600 a.C. venivano forniti agli operai impiegati nella costruzione della piramide di Cheope dei cibi speziati, lo scopo era quello di mantenere le maestranze in forze, si pensava infatti che l'aggiunta di spezie proteggesse dalle epidemie. Nel papiro Ebers (redatto intorno al XVI secolo a.C.) sono descritti numerosi rimedi a base di erbe aromatiche e spezie e fra i ritrovamenti archeologici vi sono tracce di anice, fieno greco, cardamomo, cassia, cumino, aneto e zafferano. Gi\u00e0 in quest'epoca la gran parte delle spezie proveniva dall'India.\nNel mondo antico e medievale erano tra i prodotti di maggior valore, che da soli giustificavano l'apertura di nuove rotte commerciali.\nAd esempio, nella Genesi (Antico Testamento), Giuseppe viene venduto in schiavit\u00f9 dai suoi fratelli a mercanti di spezie. Nel poema biblico Cantico dei cantici, il narratore compara la sua amata con diverse spezie. Questo \u00e8 indicativo della grande importanza assunta da questi prodotti sin dai tempi pi\u00f9 antichi.\nIn epoca longobarda e carolingia la gestione e l'uso delle spezie venne recuperata da parte dei monasteri regi fondati e gestiti dai monaci benedettini di san Colombano dipendenti o in rete con l'abbazia matrice di Bobbio (PC) fondata nel 614.\nNel Medioevo le repubbliche marinare di Amalfi, Venezia, Gaeta, Pisa, Ancona e Ragusa svolsero un ruolo di primo piano nel commercio delle spezie, dall'Oriente all'Europa.\nDopo la caduta di Costantinopoli nelle mani dei turchi (1453) e la conseguente interruzione della via commerciale che collegava l'Europa con l'Oriente passando per le citt\u00e0 marinare italiane, per procurarsi le spezie gli europei si misero alla ricerca di vie alternative. Fu questo il motivo principale per cui il navigatore portoghese Vasco da Gama apr\u00ec la rotta per l'India, e fu anche uno dei motivi che spinsero Cristoforo Colombo a cercare una rotta rapida e sicura per le Indie. Colombo cerc\u00f2 finanziatori attratti dalla possibilit\u00e0 di avere nuove spezie da commerciare.\nPrezzo.\nIl prezzo delle spezie varia considerevolmente a seconda della disponibilit\u00e0 della materia prima e delle modalit\u00e0 di raccolta. La spezie pi\u00f9 costosa in assoluto \u00e8 generalmente considerata lo zafferano, che, in virt\u00f9 delle difficoltose modalit\u00e0 di raccolta, pu\u00f2 arrivare a costare tra 15.000 e 30.000 Euro al chilo. Altre spezie considerate come costose sono la vaniglia, il cardamomo e la cannella. Il pepe \u00e8 stato storicamente una spezie costosa, ma la diffusione della sua coltivazione tra Asia e America ne ha determinato un ridimensionamento del prezzo.\nSpezie in polvere.\nSpesso le spezie vengono macinate e commercializzate in polvere. Tuttavia in questo caso esse possono essere diluite con altre piante simili ma senza sapore, per diminuirne il prezzo: \u00e8 il caso dell'origano al quale in Turchia viene aggiunto il sommacco e in Francia viene ulteriormente diluito con foglie giovani di ulivo. Talvolta le spezie in polvere possono contenere impurit\u00e0 di vario tipo, come frammenti di metallo della mola usata per macinarle, che con l'uso si pu\u00f2 rompere; animaletti vari che rimangono intrappolati nella spezie; escrementi degli animaletti e dei topi; muffe dovute all'umidit\u00e0; coloranti velenosi, come il rosso Sudan nel peperoncino dell'India e nella curcuma dell'India. Nel caso del pepe, esso pu\u00f2 contenere pepe esausto insapore e scarto dell'estrazione dell'essenza."}
{"id": "489085", "revid": "287204", "url": "https://it.wikipedia.org/wiki?curid=489085", "title": "Trzebinia", "text": "Trzebinia \u00e8 un comune urbano-rurale polacco del distretto di Chrzan\u00f3w, nel voivodato della Piccola Polonia.Ricopre una superficie di 105,22 km\u00b2 e nel 2007 contava 34.036 abitanti.\nGeografia fisica.\nSi trova nel voivodato della Piccola Polonia dal 1999, mentre dal 1975 al 1998 \u00e8 appartenuta al voivodato di Katowice. La citt\u00e0 di Jaworzno \u00e8 bagnata dal fiume Kozi Br\u00f3d. Le frazioni del comune di Trzebinia sono: Bol\u0119cin, Czy\u017c\u00f3wka, Dulowa, Karniowice, Lgota, M\u0142oszowa, My\u015blachowice, Pi\u0142a Ko\u015bcielecka, P\u0142oki e Psary.\nStoria.\nTrzebinia \u00e8 stata la sede di uno dei 45 sottocampi del campo di concentramento di Auschwitz."}
{"id": "489089", "revid": "287204", "url": "https://it.wikipedia.org/wiki?curid=489089", "title": "Lingua Araba", "text": ""}
{"id": "489090", "revid": "3600848", "url": "https://it.wikipedia.org/wiki?curid=489090", "title": "Alpha Piscis Austrini", "text": ""}
{"id": "489091", "revid": "767487", "url": "https://it.wikipedia.org/wiki?curid=489091", "title": "Michail Iosifovi\u010d Gurevi\u010d", "text": "Sebbene la traslitterazione scientifica corretta del cognome sia \"Gurevi\u010d\", questa \u00e8 pressoch\u00e9 mai usata, preferendole, anche in lingua italiana, la trascrizione fonetica anglosassone \"Gurevich\".\nVita e carriera.\nNato da una famiglia ebrea nella piccola cittadina di Ruban\u0161\u010dina nell'Oblast' di Kursk, nel 1910 si diplom\u00f2 nel ginnasio di Achtyrka (regione di Charkiv) con medaglia d'argento ed entr\u00f2 all'universit\u00e0 di Charkiv nel dipartimento di matematica. Dopo un anno, per la partecipazione in attivit\u00e0 sovversive, fu espulso dall'universit\u00e0 e dalla regione. Continu\u00f2 gli studi all'universit\u00e0 di Montpellier, in Francia.\nNell'estate del 1914 era in visita a casa, quando scoppi\u00f2 la guerra. La prima guerra mondiale prima e la guerra civile in Russia poi interruppero i suoi studi. Ma finalmente nel 1925 egli si laure\u00f2 nella facolt\u00e0 di aviazione nell'istituto tecnico di Charkiv e inizi\u00f2 a lavorare come ingegnere nella industria di Stato \"Calore e Potenza\".\nNel 1929 Gurevi\u010d si trasfer\u00ec a Mosca per intraprendere la carriera di progettista aeronautico. \nNel 1936-1937, \u00e8 stato distaccato alla societ\u00e0 di produzione aereo degli Stati Uniti \"Douglas\", e poi ha partecipato allo sviluppo del Li-2 aeromobili URSS.\nNel 1937 diresse un gruppo di progettisti nel \"design bureau\" di Polikarpov, di cui divenne dopo il 1939, vice capo progettista.\nNel 1940, la A. I. Mikoyan Gurevich e creato MiG-1 ( \"Mikoyan e Gurevich\"), e poi il suo MiG-3. Nel 1940-1941, il MiG-3 \u00e8 stato costruito grandi serie e partecipato alle battaglie del primo periodo della Grande Guerra Patriottica.\nNegli anni 1940-1957 fu vice-capo progettista, e dal 1957 al 1964, capo progettista della OKB Mikoyan.\nPer i suoi eccellenti progetti, Michail Gurevi\u010d vinse il premio Stalin (nel 1941, 1947, 1948, 1949 e 1953), la medaglia di Lenin (1962) ed il titolo di eroe del lavoro socialista (1957).\nRiconoscimenti.\nPer i suoi straordinari progetti, Mikhail Gurevich vinse diverse fra le maggiori onorificense sovietiche."}
{"id": "489092", "revid": "6923", "url": "https://it.wikipedia.org/wiki?curid=489092", "title": "Voivodato di Cz\u0119stochowa", "text": "Il voivodato di Cz\u0119stochowa (in polacco: wojew\u00f3dztwo cz\u0119stochowskie) era un'unit\u00e0 di divisione amministrativa e governo locale della Polonia tra gli anni 1975 e 1998. \u00c8 stato sostituito dal voivodato della Slesia.\nLa citt\u00e0 capitale era Cz\u0119stochowa (259.500 abitanti), mentre tra le altre citt\u00e0 importanti ci sono Myszk\u00f3w (34.000) abitanti e Lubliniec (26.900 abitanti)."}
{"id": "489095", "revid": "287204", "url": "https://it.wikipedia.org/wiki?curid=489095", "title": "Voivodato di Czestochowa", "text": ""}
{"id": "489099", "revid": "13833", "url": "https://it.wikipedia.org/wiki?curid=489099", "title": "Pericle Ducati", "text": "Biografia.\nNato da una famiglia di antiche origini trentine, Pericle Ducati comp\u00ec gli studi ginnasiali presso l'Istituto Guido Guinizelli di Bologna e quelli liceali presso il Regio Liceo Galvani della medesima citt\u00e0. In questi anni matur\u00f2 il suo interesse per l'archeologia grazie all'incontro con Antonio Zannoni ed Edoardo Brizio.\nNel 1904 si laure\u00f2 alla Facolt\u00e0 di Lettere e Filosofia dell'Universit\u00e0 di Bologna, dove fu allievo di Giosu\u00e8 Carducci ed Edoardo Brizio. La tesi di laurea, intitolata \"Brigo, pittore vascolare attico\", fu pubblicata nello stesso anno con il titolo \"Brevi osservazioni sul ceramista attico Brigo\". Nel 1906 si diplom\u00f2 alla Regia Scuola Archeologica di Roma sotto Emanuel L\u00f6wy, Luigi Pigorini e Rodolfo Lanciani.\nGi\u00e0 ispettore ai Monumenti (1909-1912), fu professore di archeologia nelle Universit\u00e0 di Catania (1912-1916), Torino (1916-1920) e Bologna (1921-1944).\nDal 1921 alla morte, fu direttore del Museo Civico di Bologna e dal 1923 preside della Facolt\u00e0 di Lettere e Filosofia all'Universit\u00e0 di Bologna, carica che ricopr\u00ec sino al 1929 ed ancora nel biennio 1943-1944. In questi anni si occup\u00f2 anche di numerose campagne di scavo, tra cui quella presso la Grotta del Farneto a Bologna e quelle presso Spina e Valle Trebba a Ferrara.\nDucati fu anche membro del Consiglio Superiore per le Antichit\u00e0 e le Belle Arti ed autorevole membro di varie accademie italiane ed estere (Regia Accademia dei Lincei, Regia Accademia d'Italia, Regia Accademia delle Scienze di Bologna, Regia Accademia Clementina di Bologna).\nDedic\u00f2 tutta la sua vita allo studio, pubblicando pi\u00f9 di 1000 opere scientifiche incentrate principalmente sulla trattazione dell'arte greca e romana e delle antichit\u00e0 etrusco-italiche. Prese inoltre parte alla compilazione delle pi\u00f9 importanti opere enciclopediche del tempo. Studioso di fama internazionale, fu spesso chiamato a tenere conferenze in Italia e all'estero, a partecipare a numerosi congressi internazionali e a collaborare con varie riviste e quotidiani.\nIl 13 maggio 1942 divenne socio dell'Accademia delle scienze di Torino.\nTradizionalmente nazionalista, fu membro del Partito Fascista Repubblicano, dirigente del CAUR, (Comitato d'Azione per l'Universalit\u00e0 di Roma), presidente dell'Istituto di Cultura Fascista, fiduciario per l'Emilia-Romagna del Sindacato Nazionale Fascista degli Autori e Scrittori, firmatario del Manifesto degli intellettuali del Fascismo (redatto da Giovanni Gentile nel 1925). Dopo l'Armistizio del 1943 ader\u00ec alla Repubblica Sociale Italiana e fu nominato membro del Tribunale straordinario provinciale di Firenze, istituito per giudicare gli oppositori del fascismo. A causa di tale sua veste, il 16 febbraio 1944 fu gravemente ferito a revolverate da due gappisti in bicicletta mentre stava varcando l'andito della propria casa. \nTrasportato inizialmente all'Ospedale Sant'Orsola di Bologna, a seguito di complicazioni, fu trasferito all'Istituto Elioterapico Codivilla di Cortina d'Ampezzo, dove mor\u00ec il 28 ottobre del 1944."}
{"id": "489104", "revid": "640277", "url": "https://it.wikipedia.org/wiki?curid=489104", "title": "Lambda Orionis", "text": ""}
{"id": "489108", "revid": "6923", "url": "https://it.wikipedia.org/wiki?curid=489108", "title": "Voivodato di Che\u0142m", "text": "Il voivodato di Che\u0142m (in polacco: \"wojew\u00f3dztwo che\u0142mskie\") era un'unit\u00e0 di divisione amministrativa e governo locale della Polonia negli anni 1975\u20131998. \u00c8 stato sostituito dal voivodato di Lublino. La sua capitale era Che\u0142m."}
{"id": "489109", "revid": "287204", "url": "https://it.wikipedia.org/wiki?curid=489109", "title": "Voivodato di Chelm", "text": ""}
{"id": "489112", "revid": "287204", "url": "https://it.wikipedia.org/wiki?curid=489112", "title": "Birkenau (disambigua)", "text": ""}
{"id": "489114", "revid": "5", "url": "https://it.wikipedia.org/wiki?curid=489114", "title": "Niedersachsen-Rundfahrt", "text": ""}
{"id": "489122", "revid": "289247", "url": "https://it.wikipedia.org/wiki?curid=489122", "title": "Notre-Dame di Parigi", "text": ""}
{"id": "489128", "revid": "339392", "url": "https://it.wikipedia.org/wiki?curid=489128", "title": "Ministero di Grazia e Giustizia", "text": ""}
{"id": "489130", "revid": "3601174", "url": "https://it.wikipedia.org/wiki?curid=489130", "title": "Stella binaria spettroscopica", "text": ""}
{"id": "489131", "revid": "767487", "url": "https://it.wikipedia.org/wiki?curid=489131", "title": "Gastrolite", "text": "I gastroliti (\"pietre del ventre\" o \"pietre da stomaco\") sono pietre che vengono inglobate nel tratto digestivo di un animale. Tra i vertebrati viventi, i gastroliti sono comuni tra gli uccelli erbivori, i coccodrilli e le foche. Alcuni animali estinti, come i dinosauri sauropodi, sembrerebbero aver usato gastroliti per macinare piante dure nello stomaco. Animali acquatici, come i plesiosauri, potrebbero aver utilizzato i gastroliti per aiutare a bilanciarsi e a regolare il loro nuoto, come fanno anche i coccodrilli. Maggiori ricerche sono necessarie per capire la funzione delle pietre negli animali acquatici. Mentre alcuni gastroliti fossili sono arrotondati e levigati, molte pietre ritrovate in uccelli attuali non sono levigate affatto. I gastroliti ritrovati in associazione con resti di dinosauri possono pesare svariati chilogrammi. Pietre inghiottite dagli struzzi possono raggiungere la lunghezza di oltre dieci centimetri.\nProve fossili.\nI geologi di solito richiedono alcune prove prima di accettare il fatto che una roccia sia stata usata da un dinosauro per aiutare la sua digestione. Per prima cosa, la pietra deve essere dissimile dalle altre rocce nella sua vicinanza geologica. In secondo luogo, la pietra dovrebbe essere arrotondata e levigata, dal momento che dentro uno stomaco di un dinosauro ogni effettivo gastrolite avrebbe agito contro le altre pietre e il materiale fibroso come un levigatore naturale. In ultimo, la pietra deve essere stata ritrovata in associazione con le ossa del dinosauro che l'ha ingerita. \u00c8 quest'ultimo criterio che causa incertezze nella classificazione, dal momento che pietre arrotondate trovate senza contesto possono essere catalogate (possibilmente in modo erroneo, in alcuni casi) come pietre levigate da acqua o vento.\nDistinzione dalle pietre levigate.\nI gastroliti possono essere distinti da rocce arrotondate da correnti grazie ad alcuni criteri: i gastroliti sono altamente lucidati sulle superfici pi\u00f9 alte, mentre nelle depressioni o nelle piccole crepe non lo sono per nulla, rendendosi spesso simili a denti danneggiati. Le rocce danneggiate da correnti, in particolare in ambienti di alto impatto, mostrano minore levigatura sulle superfici alte, spesso con molti piccoli buchi o rotture su queste superfici. Infine, i gastroliti altamente levigati spesso mostrano lunghi graffi microscopici, presumibilmente causati dal contatto con un angolo aguzzo di una pietra ingerita da poco. Dal momento che la maggior parte dei gastroliti si sono sparsi quando l'animale \u00e8 morto, e molti di essi sono entrati a far parte di un ambiente di corrente o di spiaggia, alcuni gastroliti mostrano una mescolanza di queste caratteristiche. Altri sono indubbiamente stati inghiottiti da altri dinosauri, e gastroliti altamente levigati potrebbero essere stati ripetutamente inghiottiti.\nEsempi di gastroliti fossili.\nUno scheletro di \"Psittacosaurus\", proveniente dalla formazione Ondai Sair (Cretacico inferiore della Mongolia) mostra una collezione di circa quaranta gastroliti all'interno della cassa toracica, tra le spalle e la pelvi. \nLa Cedar Mountain Formation del Cretacico inferiore dello Utah centrale \u00e8 piena di selci bianche e rosse altamente levigate che potrebbero in parte rappresentare gastroliti. \u00c8 interessante notare che le selci potrebbero esse stesse contenere fossili di antichi animali, come coralli. Queste pietre non sembrano essere associate con depositi di correnti e sono raramente pi\u00f9 grandi di un pugno, il che \u00e8 in accordo con l'idea che potrebbero essere gastroliti. I gastroliti sono spesso chiamati \"pietre della Morrison\" perch\u00e9 sono spesso trovati nella Morrison Formation (chiamata cos\u00ec dalla citt\u00e0 di Morrison, Colorado), una formazione del tardo Giurassico di circa 150 milioni di anni fa. Alcuni gastroliti sono formati da legno pietrificato.\nImportanza dei gastroliti.\nI paleontologi stanno ricercando nuovi metodi per identificare i gastroliti trovati non in associazione con resti di animali, a causa delle importanti informazioni che possono fornire. Se la validit\u00e0 di gastroliti simili pu\u00f2 essere verificata, potrebbe essere possibile tracciare un percorso delle rocce gastroliti fino alle loro origini. Questo potrebbe portare importanti informazioni riguardo a possibili migrazioni di dinosauri. A causa del fatto che il numero di gastroliti \u00e8 ampio, queste pietre potrebbero offrire nuovi punti di vista sulla vita e il comportamento dei dinosauri."}
{"id": "489132", "revid": "3601179", "url": "https://it.wikipedia.org/wiki?curid=489132", "title": "Gastroliti", "text": ""}
{"id": "489133", "revid": "304644", "url": "https://it.wikipedia.org/wiki?curid=489133", "title": "Duplex", "text": "Duplex, nelle telecomunicazioni e in informatica, indica una modalit\u00e0 di trasmissione e ricezione di informazioni digitali o analogiche su un canale di comunicazione con caratteristiche tipiche di completa \"bidirezionalit\u00e0\". Si contrappone, invece, alla modalit\u00e0 simplex, che ha, invece, caratteristiche di \"monodirezionalit\u00e0\". Si distingue in due modalit\u00e0: full-duplex (trasmissione bidirezionale simultanea) e half-duplex (trasmissione bidirezionale alternata).\nIn telefonia \u00e8 una tecnologia inventata nel 1928 dalla Stipel allo scopo di rendere accessibile il servizio telefonico a pi\u00f9 abbonati a costi inferiori. Consisteva nella condivisione di una linea tra due abbonati, che veniva occupata in ingresso o in uscita da uno dei due mediante sollevamento della cornetta microfonica che comandava un rel\u00e8 che escludeva l'altro utente. Al termine della telefonata un breve squillo avvertiva della disponibilit\u00e0 di linea libera.\nGeneralit\u00e0.\nIn particolare in una connessione full-duplex, il mezzo trasmissivo permette di definire due percorsi separati per i due sensi del flusso dati, ovvero non vi \u00e8 contesa per il suo utilizzo; la modalit\u00e0 full-duplex permette di fatto di raddoppiare la banda passante aggregata del mezzo trasmissivo, ad esempio in una connessione 100BASE-TX full-duplex, entrambi i nodi possono operare alla velocit\u00e0 di 100 Mbit/s, ottenendo di fatto 200 Mbit/s. Complementare alla modalit\u00e0 full-duplex \u00e8 invece la modalit\u00e0 \"half-duplex\" che sta per bidirezionale alternata.\nIl termine full-duplex indica quindi la modalit\u00e0 di conversazione in un sistema di telecomunicazioni, ed \u00e8 la modalit\u00e0 tipica di una conversazione telefonica tradizionale. Significa che i due utenti parlano e ascoltano contemporaneamente, a differenza di quanto avviene in sistemi dotati di tasti parla-ascolta o di sistemi automatici di commutazione del canale (VOX). L'half-duplex ad esempio si realizza invece con i sistemi tipo walkie-talkie.\nI sistemi duplex vengono impiegati in quasi tutte le reti di telecomunicazioni, sia per permettere una comunicazione \"a due vie\" tra le due parti connesse che per avere un \"cammino inverso\" per il monitoraggio e la regolazione remota di equipaggiamento sul campo.\nHalf-Duplex.\nUn sistema \"half-duplex\" fornisce una comunicazione in entrambe le direzioni, ma con la possibilit\u00e0 di usare soltanto una direzione alla volta (non simultaneamente). Quando una parte comincia a ricevere un segnale deve poi aspettare che il trasmettitore interrompa la trasmissione prima di poter rispondere.\nUn esempio di sistema half-duplex \u00e8 un sistema a due parti come quello dei \"walkie-talkie\" radio, dove una persona deve utilizzare una parola (ad esempio \"Passo\" o un'altra precedentemente decisa) per indicare la fine della trasmissione, assicurando cos\u00ec che soltanto una delle due parti trasmetta in un dato momento, siccome entrambe usano la stessa frequenza.\nUna buona analogia per il sistema half-duplex potrebbe essere una strada a senso unico alternato controllata da semafori su ogni lato. Il traffico pu\u00f2 scorrere in entrambi i versi, ma soltanto in un verso alla volta in base ai semafori di controllo. Per questo vi \u00e8 una contesa per il suo utilizzo; \u00e8 quindi necessario utilizzare un metodo che permetta la risoluzione della contesa e la riduzione degli errori, cio\u00e8 un protocollo di arbitrazione per gestire il traffico.\nNelle reti Ethernet (IEEE 802.3) si impiega l'algoritmo CSMA/CD.\nDa notare che questa \u00e8 una delle due definizioni contraddittorie per \"half-duplex\". Questa definizione corrisponde allo standard ITU-T per le comunicazioni Simplex.\nFull-Duplex.\nUn sistema \"full-duplex\" permette la comunicazione in entrambe le direzioni e, diversamente dall'half-duplex, la permette simultaneamente. Le reti telefoniche terrestri sono full-duplex, permettono cio\u00e8 di parlare e ascoltare nello stesso momento. Una buona analogia per il \"full-duplex\" potrebbe essere una strada a due corsie con una corsia per ogni direzione.\nEsempi: Telefono, Telefono cellulare, ecc.\nRadio bidirezionali possono essere progettate, ad esempio, come sistemi full-duplex che trasmettono su una frequenza e ricevono su un'altra. Questo metodo \u00e8 anche chiamato duplex a divisione di frequenza. I sistemi di questo tipo possono coprire distanze molto pi\u00f9 grandi usando coppie di ripetitori semplici, basandosi sul fatto che le comunicazioni trasmesse su una frequenza viaggiano sempre nella stessa direzione.\nLe connessioni Ethernet full-duplex (come ad esempio il comune 100BASE-TX) funzionano utilizzando contemporaneamente due coppie di cavo ethernet incrociato (che si trovano all'interno dell'isolante), dove una coppia viene usata per ricevere i pacchetti, ed una per spedirli verso la periferica collegata (altri protocolli possono usare tutte le quattro coppie presenti nel cavo). Questo rende lo stesso cavo un ambiente \"collision-free\" (libero da collisioni) e raddoppia teoricamente la banda massima della connessione.\nConclusione: Full duplex significa un tipo di connessione che permette la comunicazione in due direzioni contemporaneamente.\nBenefici del full duplex:\nEmulazione del full duplex su mezzi fisici condivisi.\nDove il Media Access Control (MAC) \u00e8 usato in reti con protocollo point-to-point (PPP) come le reti dei telefoni cellulari, per suddividere lo stesso canale fisico tra il segnale di andata e quello di ritorno, si possono utilizzare queste tecniche:\nTime division duplex.\nIl \"Time division duplex\" (TDD, duplex a divisione temporale) \u00e8 l'applicazione del Time Division Multiplexing per separare i segnali in uscita e in entrata. Emula le comunicazioni full duplex su un collegamento half duplex. Il time division duplex ha notevoli vantaggi nei casi in cui l'asimmetria di velocit\u00e0 di trasmissione tra l'uplink e il downlink \u00e8 variabile. Quando la quantit\u00e0 di dati da caricare aumenta si pu\u00f2 allocare dinamicamente pi\u00f9 banda all'uplink, mentre quando diminuisce \u00e8 possibile toglierne. Un altro vantaggio \u00e8 che i canali di uplink e downlink radio sono solitamente molto simili nel caso di un sistema il cui canale varia lentamente rispetto al ritmo di trasmissione. Quindi, tecniche trasmissive che necessitano della conoscenza del canale, ad esempio il beamforming, possono sfruttare la reciprocit\u00e0 tra canale uplink e downlink in sistemi TDD.\nEsempi di sistemi TDD sono:\nFrequency division duplex.\nL'espressione \"Frequency division duplex\" (\"FDD\", duplex a divisione in frequenza) significa che il trasmettitore radio e il ricevitore operano su diverse frequenze. Il termine viene spesso usato dai radioamatori quando un operatore tenta di contattare una stazione ripetitrice. La stazione deve essere in grado di mandare e ricevere una trasmissione nello stesso momento e lo fa alterando leggermente la frequenza a cui trasmette e riceve. Questo modo di operare viene definito \"duplex mode\" o \"offset mode\".\nLe sotto-bande di uplink e downlink vengono dette separate da una \"traslazione in frequenza\". Il duplex a divisione di frequenza o frequency duplex \u00e8 molto pi\u00f9 efficiente nel caso di traffico simmetrico. In questo caso infatti il TDD spreca larghezza di banda durante lo scambio tra la modalit\u00e0 di trasmissione e quella di ricezione, ha una latenza interna pi\u00f9 grande e potrebbe richiedere una circuiteria pi\u00f9 complessa e \"assetata\" in termini energetici.\nUn altro vantaggio della FDD \u00e8 che rende pi\u00f9 semplice ed efficiente la pianificazione delle frequenze radio siccome le stazioni non si \"sentono\" tra di loro (poich\u00e9 trasmettono su diverse sotto-bande) e quindi normalmente non interferiscono l'una con l'altra. Al contrario con sistemi TDD bisogna fare attenzione a mantenere bande di guardia tra le stazioni vicine (diminuendo l'efficienza spettrale) o a sincronizzarle in modo che trasmettano e ricevano nello stesso momento (il che aumenta la complessit\u00e0 della rete e i costi e riduce la flessibilit\u00e0 nell'allocazione di banda poich\u00e9 tutte le stazioni e settori sono forzati ad usare lo stesso rapporto di uplink/downlink).\nEsempi di sistemi FDD sono:\nEcho cancellation.\nL\"'echo cancellation\" (letteralmente \"cancellazione dell'eco\") pu\u00f2 implementare comunicazioni full duplex su certi tipi di mezzi condivisi. In questa configurazione entrambi gli apparecchi trasmettono e ricevono sullo stesso mezzo nello stesso momento. Quando viene processato il segnale ricevuto, il transceiver rimuove l'\"eco\" del segnale che ha trasmesso lasciando, in teoria, soltanto il segnale dell'altro transceiver.\nL'echo cancellation \u00e8 nel cuore degli standard per i modem V.32, V.34, V.56 e V.90.\nEsistono echo canceller (cancellatori di eco) sia software che hardware. Possono essere componenti indipendenti di un sistema di comunicazione o integrati nel processore centrale dello stesso. Gli apparecchi che non eliminano gli echi nel sistema non produrranno buone prestazioni full duplex."}
{"id": "489138", "revid": "3601230", "url": "https://it.wikipedia.org/wiki?curid=489138", "title": "Alpha Pegasi", "text": ""}
{"id": "489139", "revid": "339392", "url": "https://it.wikipedia.org/wiki?curid=489139", "title": "Ministero di grazia e giustizia", "text": ""}
{"id": "489143", "revid": "640277", "url": "https://it.wikipedia.org/wiki?curid=489143", "title": "Omicron Ceti", "text": ""}
{"id": "489153", "revid": "128346", "url": "https://it.wikipedia.org/wiki?curid=489153", "title": "Lievito acido", "text": ""}
{"id": "489154", "revid": "46931", "url": "https://it.wikipedia.org/wiki?curid=489154", "title": "S\u00e1n D\u00ecu", "text": ""}
{"id": "489155", "revid": "128346", "url": "https://it.wikipedia.org/wiki?curid=489155", "title": "Pasta acida", "text": ""}
{"id": "489156", "revid": "77358", "url": "https://it.wikipedia.org/wiki?curid=489156", "title": "San Deo", "text": ""}
{"id": "489157", "revid": "77358", "url": "https://it.wikipedia.org/wiki?curid=489157", "title": "Trai", "text": ""}
{"id": "489158", "revid": "3601367", "url": "https://it.wikipedia.org/wiki?curid=489158", "title": "Giovanni Battista Riccioli", "text": ""}
{"id": "489159", "revid": "181699", "url": "https://it.wikipedia.org/wiki?curid=489159", "title": "Comitato di Pozsony", "text": "Il comitato di Pozsony (in ungherese \"Pozsony v\u00e1rmegye\", in slovacco \"Pre\u0161porsk\u00e1 \u017eupa\", in tedesco \"Komitat Pressburg\", in latino \"Comitatus Posoniensis\") \u00e8 stato un antico comitato del Regno d'Ungheria, oggi situato nella Slovacchia occidentale. Capoluogo del comitato era la citt\u00e0 di Presburgo, oggi Bratislava (in ungherese Pozsony).\nGeografia fisica.\nIl comitato di Pozsony era situato al margine tra Carpazi occidentali e la Pianura Pannonica e confinava con il territorio austriaco dell'Austria Inferiore, nonch\u00e9 con gli altri comitati di Nitra, Kom\u00e1rom, Gy\u0151r e Moson. Il comitato era nettamente delimitato dal fiume Morava ad ovest, dal fiume V\u00e1h ad est e dal Danubio al sud e comprendeva anche gran parte dello \u017ditn\u00fd ostrov, la pi\u00f9 grande isola fluviale d'Europa.\nStoria.\nNel corso della storia il comitato di Pozsony \u00e8 sempre stato uno dei territori pi\u00f9 prosperi del Regno d'Ungheria, soprattutto grazie alla sua vicinanza con Vienna e alla sua caratteristica di punto di incontro tra le culture tedesca, magiara e slava. Nel XVIII e XIX secolo la popolazione era composta prevalentemente da ungheresi, slovacchi (al nord), tedeschi (a Presburgo/Bratislava e nelle maggiori citt\u00e0) e croati (soprattutto vicino al capoluogo).\nIn seguito al Trattato del Trianon (1920) l'intero comitato venne assegnato alla neonata Cecoslovacchia (dove rimase immutato nei suoi limiti territoriali fino al 1927), salvo una piccolissima parte a sud del Danubio che rimase in Ungheria e fu attribuita al nuovo comitato di Gy\u0151r-Moson-Pozsony.\nUlteriori modifiche territoriali si ebbero temporaneamente nel 1938, quando la parte meridionale del vecchio comitato fu restituita all'Ungheria in seguito al Primo arbitrato di Vienna. In quell'occasione vennero ridisegnati i confini, fondendo alcune parti riconquistate con il comitato di Kom\u00e1rom e riunendole altre sotto il nuovo comitato di Nyitra-Pozsony, con capitale Nov\u00e9 Z\u00e1mky.\nDall'indipendenza della Slovacchia (1993) il territorio dell'antico comitato \u00e8 diviso tra la regione di Bratislava e quella di Nitra."}
{"id": "489160", "revid": "77358", "url": "https://it.wikipedia.org/wiki?curid=489160", "title": "Trai Dat", "text": ""}
{"id": "489161", "revid": "77358", "url": "https://it.wikipedia.org/wiki?curid=489161", "title": "Man Quan Coc", "text": ""}
{"id": "489162", "revid": "3601381", "url": "https://it.wikipedia.org/wiki?curid=489162", "title": "Zeta Ursae Majoris", "text": ""}
{"id": "489165", "revid": "287204", "url": "https://it.wikipedia.org/wiki?curid=489165", "title": "Myszk\u00f3w", "text": "Myszk\u00f3w \u00e8 una citt\u00e0 polacca del distretto di Myszk\u00f3w nel voivodato della Slesia.Ricopre una superficie di 72,69 km\u00b2 e nel 2007 contava 32.905 abitanti.\nGeografia fisica.\nLa citt\u00e0 \u00e8 situata nel voivodato della Slesia dal 1999, mentre tra il 1975 e il 1998 ha fatto parte del voivodato di Cz\u0119stochowa."}
{"id": "489166", "revid": "287204", "url": "https://it.wikipedia.org/wiki?curid=489166", "title": "Henri Parmentier", "text": "Biografia.\nSi laurea in architettura presso la \"\u00c9cole des beaux-arts\" di Parigi.\nIl suo primo incarico di tipo archeologico \u00e8 il rilievo del Tempio di Saturno a Dougga, in Tunisia. Nel 1900 \u00e8 incaricato dalla \"\u00c9cole fran\u00e7aise d'Extr\u00eame-Orient\" (\u00c9FEO) di studiare e rilevare alcuni monumenti Cham in Vietnam.\nIn seguito, partecipa agli scavi archeologici di M\u1ef9 S\u01a1n nel 1903-1904, di Dong Duong e Chanh L\u00f4 nel 1905. Viene incaricato di restaurare i templi di Po Nagar e Po Klaung Garai tra il 1905 ed il 1908.\nIn questo anno prepara i programmi di conservazione per Angkor Wat e la sistemazione delle collezioni archeologiche dell'\u00c9FEO presso il museo di H\u00e0 N\u1ed9i."}
{"id": "489167", "revid": "287204", "url": "https://it.wikipedia.org/wiki?curid=489167", "title": "Myszkow", "text": ""}
{"id": "489168", "revid": "767487", "url": "https://it.wikipedia.org/wiki?curid=489168", "title": "Dave Pybus", "text": "Biografia.\nDa sempre appassionato di musica, Dave inizia a suonare la chitarra all'et\u00e0 di 16 anni; nel 1988 entra a far parte degli Anul Death, sua prima band, con la quale registrer\u00e0 due demo, prima di entrare nei Dreambreed. Dal 1990 al 1994 lavora come grafico presso la Peaceville Records ed \u00e8 proprio in questo periodo, precisamente nel 1993, che incontra per la prima volta i Cradle of Filth. Dave, nei Dreambreed, suona la chitarra e canta; la band \u00e8 influenzata dalla musica dei Misfits e fa tour in Gran Bretagna; nel 1995 fanno da spalla a Bruce Dickinson in un suo concerto. Nel 1998 inizia a suonare il basso elettrico.\nDal 2001 \u00e8 anche il bassista del gruppo gothic metal Angtoria.\nI Cradle of Filth.\nNel 2002 Dave viene contattato da Dani Filth e soci, in cerca di un bassista; entra ufficialmente nel gruppo nel marzo 2002. Da allora, il gruppo ha registrato, con Dave al basso, cinque album (\"Damnation and a Day\", \"Nymphetamine\", \"Thornography\", \"Godspeed on the Devil's Thunder\" e \"Darkly, Darkly, Venus Aversa\") sotto lo pseudonimo \"Herr Pubis\"."}
{"id": "489169", "revid": "181699", "url": "https://it.wikipedia.org/wiki?curid=489169", "title": "Cabot Cove", "text": ""}
{"id": "489171", "revid": "34119", "url": "https://it.wikipedia.org/wiki?curid=489171", "title": "Draco dormiens nunquam titillandus", "text": ""}
{"id": "489172", "revid": "287204", "url": "https://it.wikipedia.org/wiki?curid=489172", "title": "Julian carron", "text": ""}
{"id": "489173", "revid": "306856", "url": "https://it.wikipedia.org/wiki?curid=489173", "title": "Franco Rodano", "text": "Biografia.\nConsegue la maturit\u00e0 classica al Liceo classico Ennio Quirino Visconti, la laurea in lettere all'universit\u00e0 la Sapienza di Roma. Negli anni del liceo e dell'universit\u00e0 frequenta la congregazione mariana \u201cScaletta\u201d, diretta da padri gesuiti; milita nell'Azione Cattolica e nella FUCI, allora presieduta da Aldo Moro.\nDal 1938 entra in contatto e collabora con antifascisti d'ispirazione cattolica (Adriano Ossicini, Paolo Pecoraro, Antonio Tat\u00f2 e altri), comunista (Paolo Bufalini, Antonio Amendola, Pietro Ingrao, Lucio Lombardo Radice e altri), del Partito d'Azione e liberali (Ugo La Malfa, Paolo Solari, Mario Fiorentino fra gli altri).\nNel 1938-40 partecipa al \u201cMovimento dei Cattolici Antifascisti\u201d. Nel 1941-43 \u00e8 (con Ossicini e Pecoraro) tra i promotori e dirigenti del \u201cPartito Cooperativista Sinarchico\u201d, poi \u201cPartito Comunista Cristiano\u201d e ne redige i principali documenti. Dal 1942 fa parte, con Alicata e Ingrao, del cosiddetto \u201ctriumvirato\u201d dirigente le due distinte organizzazioni clandestine (comunista e comunista cristiana). Nel 1942 scrive, sotto pseudonimi, alcuni articoli sull\"Osservatore Romano\". Il 18 maggio 1943 viene arrestato dalla polizia fascista in una generale retata dei militanti del PCC, e deferito al Tribunale Speciale con altri suoi dirigenti. Il processo non ha luogo per la caduta del fascismo e tutti vengono liberati poco dopo il 25 luglio 1943.\nNel periodo badogliano, fra il 25 luglio e l'8 settembre 1943, ha intensi scambi d'idee con i compagni di partito e altre personalit\u00e0 antifasciste sulla linea da seguire. Stringe amicizia con don Giuseppe De Luca e con Giaime Pintor. Collabora al \u201cLavoro\u201d, diretto da Mario Alicata (comunista), Olindo Vernocchi (socialista) e Alberto Canaletti Gaudenti (cattolico).\nSotto l'occupazione nazista di Roma (8 settembre 1943 \u2013 4 giugno 1944) fonda, con altri, il \u201cMovimento dei Cattolici Comunisti\u201d e ne redige i documenti teorico-politici; scrive articoli sui 14 numeri usciti alla macchia di \"Voce Operaia\", organo dello stesso MCC. Il 13 febbraio 1944 sposa Maria Lisa Cinciari, sua compagna di lotta, che diverr\u00e0 vice presidente della Camera dei deputati per il PCI, con cui avr\u00e0 cinque figli, tra cui Giulia Rodano, assessore alla Regione Lazio dal 2006 al 2010.\nDopo la liberazione.\nLiberata Roma, il MCC prende il nome di \"Partito della Sinistra Cristiana\". Vi confluiscono i \u201cCristiano-Sociali\u201d di Gerardo Bruni. Vi partecipano anche Felice Balbo, Filippo Sacconi, Luciano Barca, Fedele D'Amico, Giovanbattista Chiesa, Erasmo Valente, Giuseppe Mira, Antonio Tat\u00f2, Giglia Tedesco, Ennio Parrelli, Vittorio Tranquilli, Antonio Rinaldini.\nNel giugno 1944 Rodano stringe un rapporto di amicizia e collaborazione (che non sar\u00e0 privo di momenti di dissenso critico) con Palmiro Togliatti. Su \"Voce Operaia\", pubblicata adesso legalmente, scrive numerosi articoli; in quattro di essi (autunno 1945) sostiene la prosecuzione dell'IRI e ci\u00f2 segna l'inizio della sua amicizia con Raffaele Mattioli. Nella notte di Natale del 1944 s'incontrano, a casa di Rodano e con la sua mediazione, Togliatti e don Giuseppe De Luca: \u00e8 un primo, cauto sondaggio reciproco tra mondo cattolico e movimento comunista italiano.\nIl 9 dicembre 1945, a conclusione di un congresso straordinario, il PSC si scioglie. Rodano sostiene, con argomentato vigore, che non \u00e8 pi\u00f9 utile una formazione cattolica di sinistra, poich\u00e9 incombe alla classe operaia nel suo insieme e perci\u00f2 al PCI il compito di affrontare la questione cattolica, superando le pregiudiziali ateistiche e del dogmatismo marxista. Si adopera perci\u00f2 per ottenere modifiche nello statuto del PCI, che consentano l'iscrizione e la militanza in esso indipendentemente dalle convinzioni ideologiche e religiose, modifiche che saranno adottate dal PCI nel suo V congresso, nel gennaio 1946.\nEntrato nel PCI, Rodano scrive su periodici ufficiali di tale partito o ad esso vicini; particolarmente numerosi i suoi articoli su \"Rinascita\", dal 1946 al 1952. Vi ha largo spazio l'invito ai cattolici a lavorare in politica e nelle altre dimensione della \"storia comune degli uomini\" in spirito di laicit\u00e0, evitando quindi improprie commistioni con la fede religiosa. Questa posizione \u2013 approfondita da Rodano nel corso di tutta la sua opera ed essenziale per comprenderla \u2013 contrasta con la linea della Chiesa di Pio XII, che coglie l'occasione di due suoi articoli sulla condizione economica del clero (\"Rinascita\", autunno 1947) per comminargli l'interdetto dai sacramenti, accusandolo di fomentare la \"lotta di classe\" all'interno delle gerarchie. L'interdetto verr\u00e0 tolto solo sotto il pontificato di Giovanni XXIII.\nLa battaglia culturale.\nDal 1951 al 1954 Rodano cura, insieme a Gabriele De Rosa, Filippo Sacconi e altri, gli articoli politici del mensile \"Lo Spettatore Italiano\", diretto da Elena Croce, figlia di Benedetto. Dal 1955 al 1959 scrive sul \"Dibattito Politico\", settimanale diretto da Mario Melloni e Ugo Bartesaghi, teso a una difficile mediazione tra le posizioni politiche del mondo cattolico e di quello comunista e socialista, nel distinto riconoscimento dei rispettivi valori e motivi ideali. Vi collaborano tra gli altri Giuseppe Chiarante, Lucio Magri, Ugo Baduel, Edoardo Salzano.\nDurante il pontificato di Giovanni XXIII opera, tramite Togliatti, per la trasmissione ai dirigenti sovietici della proposta, accolta, di uno scambio di messaggi in occasione dell'ottantesimo compleanno di papa Roncalli. L'iniziativa sar\u00e0 il primo segno di disgelo tra URSS e Santa Sede.\nTra il 1960 e il 1968 si svolge un serrato dialogo tra Rodano e Augusto Del Noce, che mette in chiaro la diversit\u00e0 delle rispettive posizioni. Nel 1962 Rodano fonda, con Claudio Napoleoni, \"La Rivista trimestrale\", che durer\u00e0 fino al 1970, affrontando nodi teorici e politici di fondo. Ancora con Napoleoni, e con Michele Ranchetti, dirige la \u201cScuola Italiana di Scienze Politiche ed Economiche\u201d (SISPE, 1968-72), rivolta a militanti del movimento giovanile dell'epoca.\nNegli stessi anni collabora alla rivista \"Settegiorni\", diretta da Ruggero Orfei e Piero Pratesi, in cui fra l'altro scrive una serie di interventi d'intensa riflessione teologica, le \"Lettere dalla Valnerina\".\nChiusasi l'esperienza della \"Rivista Trimestrale\", Rodano scrive sui \"Quaderni della Rivista Trimestrale\" (1972-83), diretti da Mario Reale, cui collaborano, insieme a Filippo Sacconi, Edoardo Salzano, Vittorio Tranquilli, Giorgio Gasparotti, Franco Rinaldini, gli allora giovani Mario Reale, Raffaele D'Agata, Claudio De Vincenti, Alessandro Montebugnoli, Pier Carlo Padoan, Stefano Sacconi, Alberto Zevi, Giaime e Giorgio Rodano, e altri.\nLo si considera l'esponente pi\u00f9 autorevole del \u201ccattocomunismo\u201d: \"i rapporti di\nRodano con il mondo cattolico sono stati indagati a fondo.\nQuelli con Togliatti (che furono rapporti personali assai intensi)\nassai poco, come quelli con Berlinguer (all'Istituto Gramsci si\nconservano tre vaste memorie che Rodano ha scritto per Berlinguer),\nanche se il rapporto stretto di questi con Antonio Tat\u00f2 \u00e8\nsufficiente a delinearne l'influenza\".\nNella stagione del \u201cCompromesso storico\u201d proposto da Enrico Berlinguer e oggetto prima di attenzione, poi di cauta convergenza da parte di Aldo Moro, Rodano elabora i fondamenti teorici di una politica diretta a non ridurre l'incontro tra le grandi forze storiche del comunismo, del socialismo e del cattolicesimo democratico a una mera operazione di governo, ma a farne una strategia di lungo periodo di trasformazione della societ\u00e0. Quella stagione e quelle prospettive vengono improvvisamente troncate dall'assassinio di Moro. S'intensificano, all'epoca, i suoi contatti personali con esponenti del PCI, del PSI, della DC e di altri partiti (La Malfa, Malagodi, Visentini), su problemi politici a breve e lungo termine. Pubblica alcuni libri, scrive articoli su vari periodici e sul quotidiano \"Paese Sera\", quasi settimanalmente dal 1974 al 1982.\nFranco Rodano muore per una crisi cardiaca il 21 luglio 1983 a Monterado (An). Al funerale cattolico partecipa ufficialmente anche la locale sezione del PCI.\nSaggi, articoli, interviste.\nSono stati pubblicati in numerosi periodici e quotidiani, tra i quali: l\"Osservatore Romano\" (1942), \"Primato\" (1942), \"Voce Operaia\" (1943-45), \"Rinascita\" (1944-52; 1957; 1977; 1979), \"Il Politecnico\" (1945-46), \"Unit\u00e0\" (1946, 1948), \"Vie nuove\" (1946-49), \"Societ\u00e0\" (1949-50), \"Cultura e realt\u00e0\" (1950), \"Lo Spettatore Italiano\" (1951-54), \"Il Contemporaneo\" (1954-55), \"Il Dibattito Politico\" (1955-59), \"Nuovi Argomenti\" (1957), \"La Rivista Trimestrale\" (1962-70), \"Settegiorni\" (1971-72), \"Quaderni della Rivista Trimestrale\" (1972-83), \"Paese Sera\" (1974-82), \"Citt\u00e0 Futura\" (1977-79), \"Nuova Societ\u00e0\" (1981-82), \"Il Regno\" (1981).\nSi pu\u00f2 vedere l'elenco completo dei saggi, articoli, interviste in: www.katciu-martel.it . I saggi pi\u00f9 importanti, pubblicati sulla \"Rivista Trimestrale\" e sui successivi \"Quaderni della R.T.\", sono:"}
{"id": "489175", "revid": "110157", "url": "https://it.wikipedia.org/wiki?curid=489175", "title": "Phunoi", "text": "I phunoi (in lingua lao: \u0e9c\u0eb9\u0ec9\u0e99\u0ec9\u0ead\u0e8d e in lingua thai: \u0e1c\u0e39\u0e49\u0e19\u0e49\u0e2d\u0e22, traslitterazione RTGS: phunoi o phu noi o phounoi; in lingua vietnamita: c\u1ed1ng o c\u00f4\u00f4ng o khong) sono un gruppo etnico che vive in diversi villaggi disseminati nelle zone settentrionali del Vietnam, del Laos e della Thailandia. In Vietnam, dove vengono chiamati c\u1ed1ng, fanno parte dei 54 gruppi etnici ufficialmente riconosciuti.\nDistribuzione.\nLa popolazione dei phunoi in Laos era stimata nel 1995 in 35.600 abitanti, stanziati nelle province di Phongsali, Luang Namtha e Houaphan. Piccole comunit\u00e0 sono rimaste nelle province di Vientiane e Luang Prabang dai tempi della guerra civile laotiana. In Thailandia vi \u00e8 una piccola comunit\u00e0 nella Provincia di Chiang Rai. In Vietnam, dove nel 2002 erano stimati in 2.000 abitanti, vivono nella Provincia di Lai Chau, nell'estremo nord-ovest del Paese presso i confini con la Cina.\nStoria.\nI phunoi sostengono di essere originari dell'odierna Birmania e di essere giunti nel Regno di Lan Xang (l'antico nome del Laos) al seguito dell'esercito birmano nel XVI secolo. I birmani invasero pi\u00f9 volte Lan Xang in quel periodo, occupandolo nel 1575. I phunoi furono incaricati dai birmani di presidiare il distretto di Poukha, oggi nella Provincia di Luang Namtha. Alla fine delle ostilit\u00e0 i phunoi scelsero di rimanere in Laos e molti si stanziarono nella Provincia di Phongsali.\nEtimologia.\nIl nome phunoi \u00e8 quello che i laotiani hanno dato all'etnia e significa gente minore. In realt\u00e0 si dividono in diverse comunit\u00e0 chiamate Hwethom, Khoany, Mung e Kkaskhong, ognuna delle quali ha un proprio dialetto. Nel censimento laotiano, nella voce phunoi sono probabilmente stati messi anche i Gazhou e i Kado, che hanno alcune origini in comune con i phunoi propriamente detti, ma che sono etnie diverse.\nCultura e economia.\nParlano l'idioma phunoi (chiamato c\u1ed1ng in Vietnam), che fa parte della famiglia linguistica tibeto birmana. L'economia si basa su un tipo di agricoltura di sussistenza, con larga pratica del debbio, ma producono anche una considerevole quantit\u00e0 di manufatti, come cestini e stuoie in rattan, una variet\u00e0 di palma caratteristica delle loro zone. Le comunit\u00e0 sono divise in molti clan, ognuno dei quali ha i suoi usi e costumi ed il proprio tipo di venerazione per gli antenati.\n\"Phunoi\" significa \"uomini piccoli\" in diverse lingue tai, ed il nome originale \u00e8 probabilmente \"khong\" o \"c\u1ed1ng\"."}
{"id": "489181", "revid": "287204", "url": "https://it.wikipedia.org/wiki?curid=489181", "title": "Lubliniec", "text": "Lubliniec (in tedesco \"Lublinitz\"; dal 1941 al 1945 \"Loben\") \u00e8 una citt\u00e0 polacca del distretto di Lubliniec nel voivodato della Slesia.Ricopre una superficie di 89,8 km\u00b2 e nel 2005 contava 29.242 abitanti.\nGeografia fisica.\n\u00c8 situata nel voivodato della Slesia dal 1999, mentre tra il 1975 e il 1998 ha fatto parte del voivodato di Cz\u0119stochowa.\nStoria.\nTra il XIII e il XIV secolo Lubliniec ha ottenuto lo status di citt\u00e0. Fino al 1532 faceva parte del Ducato di Opole, in origine come territorio della Corona Boema (dal 1327) e in seguito come dominio degli Asburgo (dal 1526). Divent\u00f2 parte dell'Impero austro-ungarico nel 1532 e fu ceduta alla Prussia nel 1742. In questo periodo era nota con il nome tedesco di Lublinitz. Dopo la Prima guerra mondiale, l'Alta Slesia fu divisa nel 1921 e la sua parte orientale, inclusa Lubliniec, fu annessa dalla Polonia. Lubliniec fu occupata dalla Germania durante la Seconda guerra mondiale, e fu restituita alla Polonia solo nel 1945."}
{"id": "489182", "revid": "1272592", "url": "https://it.wikipedia.org/wiki?curid=489182", "title": "Svolta di Fiuggi", "text": "Svolta di Fiuggi \u00e8 la locuzione con la quale viene generalmente indicata la scelta operata dal Movimento Sociale Italiano - Destra Nazionale di abbandonare i riferimenti ideologici al fascismo al fine di qualificarsi come forza politica legittimata a governare. Questa trasformazione, operata dal segretario del partito Gianfranco Fini, port\u00f2 all'inizio del 1995 allo scioglimento del vecchio partito e alla nascita di Alleanza Nazionale.\nStoria.\nL'operazione fu ispirata dalla tesi di Domenico Fisichella, che, nel 1992, in un articolo apparso su \"Il Tempo\", sugger\u00ec al MSI-DN di farsi promotore di una \"alleanza nazionale\" per uscire dallo stato di ghettizzazione politica in cui versava. Il nome \"Alleanza Nazionale\" non \u00e8 casuale: fu scelto per definire il partito o coalizione che avrebbe dovuto contrapporsi all'analoga \"Alleanza Democratica\", partito o coalizione che si sarebbe formato a sinistra (in previsione di un sistema politico bipolare di cui tanto si parlava allora) e che appariva incontrastabile senza un'intesa fra i gruppi politici di destra.\nIl 26 novembre 1993 venne presentato ufficialmente il progetto di AN e nacquero i primi circoli sul territorio, ma solo l'11 dicembre successivo il Comitato Centrale missino approv\u00f2 definitivamente il nuovo Movimento Sociale Italiano - Alleanza Nazionale, con l'astensione di dieci dirigenti rautiani. Nome e simbolo di AN furono in tal modo utilizzati dal MSI come contrassegno elettorale per la prima volta nelle elezioni politiche del 1994.\nFiuggi fu scelta come la citt\u00e0 dove svolgere prima l'ultimo congresso nazionale del MSI-DN e quindi il congresso costituente della nuova AN, nel quale, il 27 gennaio 1995, venne operata la \"svolta\" che indirizz\u00f2 il partito verso la destra conservatrice ed europea. Solo una minoranza con Pino Rauti, da sempre animatore dell'ala sociale, unitamente ad esponenti quali Giorgio Pisan\u00f2 e Tommaso Staiti di Cuddia, non accett\u00f2 questo cambiamento, interpretato come un \"disconoscimento\" del proprio passato, e non entrarono nel nuovo partito dando vita al Movimento Sociale Fiamma Tricolore.\nPunti cardine della svolta.\nQuesti sono alcuni passaggi della tesi:\nFini dichiar\u00f2 anche che era finito il lunghissimo dopoguerra, aggiungendo come occorresse \u00abuscire dal Novecento e liberarsi dalla suggestione della nostalgia e dalle tentazioni dell'ideologia\u00bb.\nQuesta svolta, in ogni caso, non fu condivisa da una parte del MSI-DN, guidata dall'ex segretario Pino Rauti, \"rivale storico\" di Fini all'interno del MSI-DN, da sempre animatore dell'ala \"di sinistra\", che diede vita ad un nuovo movimento, assolutamente minoritario rispetto ad AN, con il nome di Movimento Sociale Fiamma Tricolore.\nDa quel momento, dopo aver gi\u00e0 compiuto un'esperienza in tal senso nel 1994, AN sar\u00e0 fondatrice, unitamente a Forza Italia, al CCD e al CDU, e all'Unione di Centro (1993) della nascita della coalizione del centro-destra italiano, il Polo per le Libert\u00e0.\nNel 2008, all'indomani della nascita del Popolo della Libert\u00e0, erede di quella coalizione, e in occasione del passaggio di consegne da Fini a Ignazio La Russa a seguito della vittoria nelle elezioni politiche 2008, Fini ha tracciato un bilancio della svolta di Fiuggi:"}
{"id": "489184", "revid": "196390", "url": "https://it.wikipedia.org/wiki?curid=489184", "title": "Beta Geminorum", "text": ""}
{"id": "489191", "revid": "3601602", "url": "https://it.wikipedia.org/wiki?curid=489191", "title": "Alpha Canis Minoris", "text": ""}
{"id": "489195", "revid": "1318658", "url": "https://it.wikipedia.org/wiki?curid=489195", "title": "Eva Green", "text": "Figlia dell'attrice Marl\u00e8ne Jobert, ha iniziato la sua carriera come attrice teatrale, debuttando poi nel cinema con il controverso film di Bernardo Bertolucci \"The Dreamers - I sognatori\". Ha raggiunto il successo internazionale con la sua partecipazione in \"Le crociate - Kingdom of Heaven\" di Ridley Scott e interpretando Vesper Lynd nel film di James Bond \"Casino Royale\", grazie a cui ha ricevuto un BAFTA Award.\nBiografia.\nEva Ga\u00eblle Green nasce a Parigi il 6 luglio del 1980, figlia dell'attrice francese Marl\u00e8ne Jobert, nata nell'allora Algeria francese da una famiglia ebraica sefardita, e di Walter Green, un dentista svedese di origine bretone da parte di madre, fratello minore dell'attrice Marika Green, nonch\u00e9 nipote, per parte di madre, del compositore Paul Le Flem. Ha una sorella gemella, Johanne, detta Joy. \u00c8 inoltre cugina, tramite sua madre Marl\u00e8ne, della cantante pop Elsa Lunghini e dell'attrice e doppiatrice Jos\u00e9phine Jobert.\nCresce nel XVII \"arrondissement\". Frequenta l'\u00c9cole internationale bilingue, e la sua aspirazione \u00e8 quella di studiare egittologia, nata dopo aver visitato il Museo del Louvre a 7 anni. A 14 anni, dopo aver visto Isabelle Adjani in \"Adele H. - Una storia d'amore\", cambia idea sui suoi progetti e decide di diventare attrice come sua madre. Studia al liceo del Groupe Scolaire F\u00e9nelon Sainte-Marie, a 16 anni passa all'American School of Paris, ma a 17 anni nonostante i buoni voti abbandona per concentrarsi sugli studi di recitazione. Tra il 1997 e il 2000 studia e si diploma ai Cours Eva Saint-Paul, la scuola di recitazione dell'attrice Eva Saint-Paul. In seguito si trasferisce a Londra, dove studia per dieci settimane alla Webber Douglas Academy of Dramatic Art. Studia anche per un breve periodo Regia alla New York University's Tisch School of the Arts di New York.\nTeatro.\nLa sua carriera ha inizio nel 2001, quando interpreta Iris in \"Jalousie En Trois Fax\", che le porta notevole successo di pubblico e critica; viene infatti candidata come rivelazione ai Premi Moli\u00e8re. Nel 2002 fa la sua seconda apparizione sul palco nella pi\u00e8ce \"Turcaret\".\nCinema e televisione.\nNel 2003 esordisce al cinema. Il regista Bernardo Bertolucci le affida il ruolo di Isabelle nel controverso film \"The Dreamers - I sognatori\" a fianco di Michael Pitt e Louis Garrel. In un'intervista al quotidiano \"The Guardian\" la Green ha detto che sia il suo agente sia la sua famiglia desideravano che rinunciasse al ruolo per paura che la sua carriera subisse lo stesso destino di Maria Schneider dopo aver recitato in \"Ultimo tango a Parigi\"; nel film infatti si ricorda la realistica scena di sesso con Michael Pitt sul pavimento della cucina, oltre ai numerosi nudi integrali. Nel 2004 recita nel film \"Ars\u00e8ne Lupin\", diretto da Jean-Paul Salom\u00e9, che riceve critiche contrastanti. Nel 2005 invece interpreta Sibilla di Gerusalemme, nel film \"Le crociate - Kingdom of Heaven\", con Orlando Bloom, diretto da Ridley Scott.\nNel 2006 entra a far parte del cast del film della New Line Cinema \"La bussola d'oro\", basato sul romanzo di Philip Pullman, diretto da Chris Weitz. Il progetto riunisce la Green e Daniel Craig. Viene quindi scelta come \"Bond girl\" nel 2006 per il film \"Casino Royale\", a fianco dello 007 interpretato da Daniel Craig. All'inizio riluttante verso questo ruolo, anche per l'accento francese, accetta dopo vari provini studiando dizione e divenendo la quinta attrice francese ad essere scelta come \"Bond girl\" dopo Claudine Auger, Corinne Cl\u00e9ry, Carole Bouquet e Sophie Marceau, sesta se si considera l'apparizione non accreditata di Miss Mondo 1953 Denise Perrier in \"Agente 007 - Una cascata di diamanti\". Per questo film la Green viene candidata dalla rivista \"Maxim\" la ventesima donna pi\u00f9 \"sexy\" al mondo. Nel 2007 la Green vince un BAFTA come miglior attrice emergente per il film diretto da Martin Campbell.\nNell'estate 2007 gira il thriller fantascientifico \"Franklyn\", a fianco di Ryan Phillippe, in cui per esigenze di trama interpreta due ruoli. Nel 2009 gira in Irlanda il drammatico \"Cracks\", diretto da Jordan Scott figlia del grande regista Ridley Scott, mentre nel 2010 \u00e8 nel cast di \"Womb\" e nell'anno successivo in quello di \"Perfect Sense\" con Ewan McGregor. Nel 2012 \u00e8 l'antagonista nel film \"Dark Shadows\", di Tim Burton, con Johnny Depp, Michelle Pfeiffer e Helena Bonham Carter.\nNel 2014 recita in due blockbuster interpretando Artemisia nel film \"300 - L'alba di un impero\" di Noam Murro ispirato ad un fumetto di Frank Miller, e Ava Lord in \"Sin City - Una donna per cui uccidere, \"adattamento cinematografico della graphic novel dello stesso autore, qui anche sceneggiatore e regista assieme a Robert Rodriguez. Nel 2014 recita anche in due produzioni indipendenti, \"White Bird\" di Gregg Araki al fianco di Shailene Woodley e nel western \"The Salvation\" con Mads Mikkelsen e Jeffrey Dean Morgan. L'anno successivo viene scelta come protagonista del calendario \"Campari\" 2015.\n\u00c8 dal 2014 l'attrice protagonista della fortunata serie televisiva \"Penny Dreadful\" con Timothy Dalton e Josh Hartnett. Per questo ruolo viene acclamata dalla critica e riceve la candidatura ai Golden Globe come migliore attrice in una serie drammatica. Nel 2016 \u00e8 protagonista per la seconda volta di un film di Tim Burton intitolato \"Miss Peregrine - La casa dei ragazzi speciali\", dove interpreta Miss Alma Peregrine. \nNel 2017 recita nel film \"Quello che non so di lei\" di Roman Pola\u0144ski presentato al Festival di Cannes. Inoltre \u00e8 protagonista insieme ad Alicia Vikander del film \"Euphoria\" presentato a settembre 2017 al Toronto International Film Festival. Nel 2019 torna a collaborare per la terza volta con il regista Tim Burton nel film \"Dumbo\", remake live action dell'omonimo classico film d'animazione, nei panni dell'affascinante acrobata francese Colette Marchant. La pellicola \u00e8 uscita il 29 marzo 2019, distribuita dalla Walt Disney Pictures.\nNel 2019 interpreta il ruolo di Sarah nel film francese \"Proxima\", un'astronauta che cerca di equilibrare la sua carriera professionale con il suo essere madre. La sua performance viene acclamata dalla critica e riceve una candidatura per il Premio C\u00e9sar per la migliore attrice.\nNel 2020 \u00e8 protagonista della miniserie \"The Luminaries\", adattamento dell'omonimo romanzo scritto da Eleanor Catton, in onda da maggio in Nuova Zelanda e da giugno su BBC One.\nIl 12 febbraio 2021 entra a far parte del cast ufficiale del nuovo adattamento de I tre moschettieri nel ruolo di Milady de Winter. Il film \u00e8 diretto da Martin Bourboulon e diviso in due parti girate in back to back: \"The Three Musketeers \u2013 D\u2019Artagnan\" e \"The Three Musketeers \u2013 Milady.\"\nPromozione.\nNel 2007 diventa la testimonial del profumo Midnight Poison di Dior, girando uno spot diretto da Wong Kar-wai. \u00c8 stata modella anche per Breil, Armani, Lanc\u00f4me e Heineken. Nel 2018 \u00e8 la protagonista di alcuni spot per Jaguar I-Pace. Nello stesso anno entra a far parte della famiglia Bulgari come nuova ambasciatrice del marchio.\nRiconoscimenti.\nBAFTA Awards\nPremio C\u00e9sar\nDoppiatrici italiane.\nNelle versioni in italiano delle sue opere, Eva Green \u00e8 stata doppiata da:"}
{"id": "489201", "revid": "104458", "url": "https://it.wikipedia.org/wiki?curid=489201", "title": "Langobardia (themata)", "text": ""}
{"id": "489211", "revid": "121066064", "url": "https://it.wikipedia.org/wiki?curid=489211", "title": "Nicotinammide adenina dinucleotide", "text": "Il nicotinammide adenina dinucleotide (a cui ci si riferisce spesso con la formula NAD o NADH, a seconda dello stato di ossidazione) o difosfopiridin nucleotide (DPN) \u00e8 una biomolecola il cui ruolo biologico consiste nel trasferire gli elettroni, quindi nel permettere le ossido-riduzioni. \u00c8 un coenzima ossidoriduttivo.\nLa struttura.\n La molecola di NAD \u00e8 formata da 2 nucleotidi uniti mediante un legame fosfoanidridico tra i loro gruppi fosforici. I due nucleotidi sono composti ciascuno da un gruppo fosfato, legato in posizione 5' di uno zucchero ribosio, a sua volta legato a una base azotata. Le due basi azotate differiscono tra di loro, essendo una l'adenina (quella raffigurata pi\u00f9 in basso nella figura e indicata col numero 2), e l'altra la niacinamm\u00ecde, indicata con il numero 1. Quest'ultima, ammide della niacina, \u00e8 conosciuta anche come nicotinamm\u00ecde (o vitamina PP, Pellagra-Preventing, o vitamina B3) e derivata dalla piridina. \u00c8 proprio questa struttura che svolge il ruolo biologico generale della molecola, potendo essa donare/accettare atomi d'idrogeno.\nLa NAD(P)H \u00e8 un coenzima ossidoriduttivo facente parte della classe delle deidrogenasi insieme a FADH e TPP.\nSigle.\nLa molecola si trova solitamente abbreviata in \"NAD\" per indicare la forma ossidata e in \"NADH\" per la forma ridotta, a volte indicata anche come NADH2. Queste sigle, pur essendo meno precise, sono le pi\u00f9 utilizzate in quanto pi\u00f9 rapide e immediate da scrivere. Le sigle pi\u00f9 corrette sono per\u00f2 NAD+ per la forma ossidata e NADH+H+ per la forma ridotta.\nReazioni tipiche.\nIl NADH/NAD, come coenzima ossidoriduttivo, agisce nelle reazioni redox ovvero in reazioni di ossidazione e riduzione, partecipandovi. Le reazioni di ossidazione vedono impegnato il NAD+, in quanto riducendosi a NADH, riceve due elettroni e due protoni, ovvero due atomi d'idrogeno (di questi pu\u00f2 trasportare solo 2 elettroni e 1 protone, per questo la forma di scrittura corretta sarebbe NADH+H+ ; un protone H+ viene perso nel citosol) dalla molecola substrato (generalmente indicata con la sigla SH2, dove S= substrato) e agevola quindi la sua ossidazione.\nMentre nella reazione di riduzione di un generico SH ad SH2, il coenzima si ossida da NADH a NAD+, donando due protoni e due elettroni. La reazione di ossidazione \u00e8 la favorita, in quanto il sistema NAD/NADH ha un Potenziale redox pari a -0,32 Volt. Da notare che la forma ossidata del coenzima, NAD+, possiede l'anello nicotinammidico con aromaticit\u00e0, mentre nel momento in cui si riduce, la perde. L'acquisto di aromaticit\u00e0 \u00e8 quindi un passaggio favorito.\nGenerica riduzione di substrato (ossidazione del coenzima):\nGenerica ossidazione di substrato (riduzione del coenzima):\nIl NAD svolge il suo ruolo essenziale di trasferitore in numerosissime reazioni chimiche, quali alcune tappe della glicolisi o del ciclo di Krebs; i seguenti sono alcuni esempi:\n\u00c8 inoltre un cofattore largamente usato nella catalisi enzimatica di scala industriale per molti enzimi della classe ossidoreduttasi.\nRigenerazione del NAD.\nIl NAD viene sintetizzato, nell'organismo, da tre diverse vie che coinvolgono, rispettivamente, l'acido nicotinico, la nicotinammide e l'acido chinolinico. Il NADP, invece, viene ottenuto attraverso il legame tra un gruppo fosfato e il gruppo OH del NAD.\nOgni cellula pu\u00f2 ritrasformare il NAD ridotto (NADH) tramite la glicolisi o altre reazioni chimiche in NAD ossidato (NAD+) per poter fare in modo che le prime avvengano ancora; ci\u00f2 succede in modo diverso in ogni cellula: mentre i \"Lactobacilli\" utilizzano, per esempio, la fermentazione lattica, i \"Saccharomyces\" adoperano quella alcolica.\nIl NADP.\nIl NADP (nicotinammide adenina dinucleotide fosfato) ha la stessa struttura di base del NAD, con l'aggiunta di un gruppo fosfato esterificato al gruppo ossidrilico del carbonio 2' dell'adenosina. Mentre il NAD(H) \u00e8 utilizzato perlopi\u00f9 nei processi catabolici (ovvero nelle reazioni di ossidazione del metabolismo), il NADP(H) viene utilizzato nei processi anabolici (ovvero nelle reazioni riduttive del metabolismo), particolarmente nelle reazioni di biosintesi. Negli organismi fotosintetici il NADP(H) viene ottenuto durante i processi di fotofosforilazione e utilizzato nei processi di biosintesi dei carboidrati. Negli animali, mammiferi soprattutto, il NADP(H) viene ottenuto principalmente nella via dei pentosi fosfato."}
{"id": "489213", "revid": "486946", "url": "https://it.wikipedia.org/wiki?curid=489213", "title": "Ornitolestide", "text": ""}
{"id": "489216", "revid": "767487", "url": "https://it.wikipedia.org/wiki?curid=489216", "title": "Armand David", "text": "Biografia.\nNel 1848 entr\u00f2 nella Congregazione della Missione fondata da San Vincenzo de' Paoli e nel 1862 fu ordinato sacerdote, ma parallelamente ai suoi studi teologici il giovane Armando acquis\u00ec una solida formazione naturalistica.\nPadre David venne inviato in Cina a Pechino, dove inizi\u00f2 a mettere insieme una grande raccolta di piante e animali, ma anche di rocce e fossili.\nIn seguito alla richiesta da parte del governo francese, David invi\u00f2 a Parigi alcuni tra gli elementi pi\u00f9 importanti della sua collezione, che subito suscitarono un grande interesse.\nIl Museo nazionale di storia naturale di Francia gli chiese allora di percorrere la Cina, al fine di arricchire le sue raccolte di animali e vegetali. Con il \"placet\" del suo Ordine nel 1866 esplor\u00f2 il sud della Mongolia e nel 1868 l'est del Tibet.\nPadre David descrisse per la prima volta molti animali e piante. Tra i pi\u00f9 conosciuti la Buddleia (\"Buddleja davidii\"), il milu o \"Elaphurus davidianus\", poi conosciuto in Occidente come \"cervo di Padre David\", e il Panda di cui Alphonse Milne-Edwards fece poi una descrizione accurata."}
{"id": "489217", "revid": "3831", "url": "https://it.wikipedia.org/wiki?curid=489217", "title": "Congregazione Camaldolese", "text": ""}
{"id": "489227", "revid": "842057", "url": "https://it.wikipedia.org/wiki?curid=489227", "title": "Hani", "text": "Gli Hani \u2013 detti anche haqniq o ho \u2013\" (in cinese: \u54c8\u5c3c\u65cf H\u0101n\u00edz\u00fa, in vietnamita: ng\u01b0\u1eddi H\u00e0 Nh\u00ec\") sono uno dei 56 gruppi etnici riconosciuti ufficialmente dalla Repubblica Popolare Cinese, e dei 54 gruppi etnici ufficialmente riconosciuti dal Vietnam. Una piccola comunit\u00e0 vive nella Provincia di Phongsali, in Laos.\nStoria.\nNon si conosce molto sull'origine degli hani. Attraverso il culto degli antenati, si sa che una parte delle antiche trib\u00f9 qiang migr\u00f2 nello Yunnan dall'altopiano del Tibet e Qinghai prima del III secolo a.C. La tradizione orale racconta che gli hani facevano parte del popolo yi, dal quale si separarono circa cinquanta generazioni fa. Una delle tradizioni orali pi\u00f9 diffuse recita il nome di tutti gli antenati della stirpe, dal primo hani fino ai padri delle attuali famiglie.\nDistribuzione.\nNel 1877 vivevano in Cina vivevano 740.000 hani, di cui circa il 90% nelle regioni a sud-ovest della provincia dello Yunnan. I villaggi sono situati tra le montagne Ailao (cinese: \u54c0\u7262\u5c71), in una zona delimitata dai fiumi Lancang Jiang (Mekong) e Yuan Jiang (fiume Rosso) chiamata \"Lalsa baqma\" nella lingua hani, e \u7ea2\u6cb3\uff0c\u5143\u6c5f in cinese. Circa met\u00e0 della popolazione \u00e8 concentrata nella Citt\u00e0-Prefettura di Yuxi, in particolare nella Contea Autonoma Hani, Yi e Dai di Yuanjiang, (Yu\u00e1nji\u0101ng H\u0101n\u00edz\u00fa Y\u00edz\u00fa D\u01ceiz\u00fa z\u00eczh\u00ecxi\u00e0n \u5143\u6c5f\u54c8\u5c3c\u65cf\u5f5d\u65cf\u50a3\u65cf\u81ea\u6cbb\u53bf), della quale il capoluogo \u00e8 Lijiang. All'interno del gruppo degli hani, il governo cinese ha inserito diverse etnie minori tra le quali quella degli akha, che nel 2007 contava su 260.000 individui stanziati nello Yunnan meridionale.\nSecondo il censimento del 1999, in Vietnam c'erano 17.500 hani nelle province di Lai Chau e Lao Cai. Il censimento del 1995 in Laos riporta la presenza di 1.120 hani nella Provincia di Phongsali, vicino ai confini dello Yunnan.\nLingua.\nLa lingua hani fa parte del ceppo tibeto birmano e viene parlata anche in alcuni villaggi di altre etnie situati nella zona degli hani. \u00c8 una lingua tonale (vengono usati tre toni) ed \u00e8 della tipologia SOV (Soggetto Oggetto Verbo). Si divide in diversi dialetti ed \u00e8 simile a quella degli akha. Gli hani hanno una buona attitudine per le lingue, il 40% parla anche il cinese ed alcuni gli idiomi dei tai l\u00fc e dei lipo, un sottogruppo dei lisu.\nLa tradizione orale racconta di un antico testo scritto in alfabeto hani che fu perso durante una delle migrazioni dalla regione del Sichuan. Oggi sono circa 40.000 gli hani che utilizzano l'alfabeto latino per la romanizzazione del dialetto della contea di L\u00fcchun, riconosciuto dal governo cinese come lingua ufficiale hani. Un corso di hani viene tenuto in un istituto di Kunming. La maggior parte dell'etnia usa per\u00f2 i caratteri cinesi.\nDi seguito una parte della dichiarazione dei diritti dell'uomo in lingua hani romanizzata:"}
{"id": "489228", "revid": "287204", "url": "https://it.wikipedia.org/wiki?curid=489228", "title": "Campionato italiano di hockey su ghiaccio 2004-2005", "text": "Il campionato italiano maschile di hockey su ghiaccio 2004-2005 era articolato in Serie A, Serie A2, Serie C Under 26 e Serie C Interregionale.\nSerie A.\nDopo la riforma dell'anno precedente, la Serie A maschile di hockey su ghiaccio 2004-2005 vedeva iscritte 10 squadre: Alleghe HC, Asiago Hockey AS, HC Bolzano, SG Cortina, SHC Fassa, HCJ Milano Vipers, SV Ritten Renon, HC Torino Bulls, HC Val Pusteria Lupi Brunico, AS Mastini Varese. Si tratta delle squadre del Gruppo A1 2003-2004 (con l'eccezione del Merano autorelegatosi in Serie A2) e delle prime due classificate del Gruppo A2 (pi\u00f9 il Torino Bulls, terzo classificato, ripescato al posto degli altoatesini)\nLe squadre si sono affrontate in un doppio girone di andata e ritorno, seguito dai play-off (tra le prime otto) e dai playout (tra le ultime due).\nRegular Season.\nClassifica finale\nPlay-off.\nLe serie si sono giocate al meglio delle 7 gare.\nQuarti di finale.\n Gara 1 - 12 febbraio 2005\n Milano - Val Pusteria 5-1\n Cortina - Renon 3-0\n Asiago - Fassa 4-3\n Bolzano - Varese 5-6\n Gara 2 - 15 febbraio 2005\n Val Pusteria - Milano 2-3\n Renon - Cortina 4-2\n Fassa - Asiago 1-2\n Varese - Bolzano 6-4\n Gara 3 - 17 febbraio 2005\n Milano - Val Pusteria 8-0\n Cortina - Renon 0-3\n Asiago - Fassa 4-2\n Bolzano - Varese 3-1\n Gara 4 - 19 febbraio 2005\n Val Pusteria - Milano 0-3\n Renon - Cortina 3-7\n Fassa - Asiago 4-6\n Varese - Bolzano 1-2\n Gara 5 - 22 febbraio 2005\n Cortina - Renon 4-1\n Bolzano - Varese 8-3\n Gara 6 - 24 febbraio 2005\n Renon -Cortina 0-1\n Varese - Bolzano 2-4\nSemifinale.\n Gara 1 - 1\u00ba marzo 2005\n Milano - Bolzano 7-1\n Cortina - Asiago 5-6\n Gara 2 - 3 marzo 2005\n Bolzano - Milano 3-4\n Asiago - Cortina 1-2\n Gara 3 - 5 marzo 2005\n Milano - Bolzano 3-2\n Cortina - Asiago 4-2\n Gara 4 - 8 marzo 2005\n Bolzano - Milano 4-7\n Asiago - Cortina 2-4\n Gara 5 - 10 marzo 2005\n Cortina - Asiago 4-3\nFinale.\n Gara 1 - 19 marzo 2005\n Milano - Cortina 2-1\n Gara 2 - 22 marzo 2005\n Cortina - Milano 2-1\n Gara 3 - 24 marzo 2005\n Milano - Cortina 6-5\n Gara 4 - 26 marzo 2005\n Cortina - Milano 4-3\n Gara 5 - 29 marzo 2005\n Milano - Cortina 5-2\n Gara 6 - 31 marzo 2005\n Cortina - Milano 2-1\n Gara 7 - 5 aprile 2005\n Milano - Cortina 4-1\n L'Hockey Club Junior Milano Vipers si aggiudica il quarto scudetto consecutivo.\nFormazione Campione d'Italia:\nCraig Adams \u2013 Giuseppe Busillo \u2013 Mario Chitarroni \u2013 Mark Demetz \u2013 Rob Di Maio \u2013 Magnus Eriksson \u2013 Dino Felicetti \u2013 Armin Helfer \u2013 Tomi K\u00e4llarsson \u2013 Lauri Kinos \u2013 Leszek Laszkiewicz \u2013 Riku-Petteri Lehtonen \u2013 Sasha Meneghetti \u2013 Andrea Molteni \u2013 Matteo Molteni \u2013 Max Oberrauch \u2013 Justin Peca \u2013 Alessandro Re \u2013 J\u00f6rgen Rickmo \u2013 Marc Savard \u2013 Ryan Savoia \u2013 Matt Smith \u2013 Niklas Sundstr\u00f6m \u2013 Daniel Tkaczuk \u2013 Jani Tuominen.\nCoach: Adolf Insam.\nPlay-out.\n Gara-1 - 12 febbraio 2005\n Alleghe - Torino 2-0\n Gara-2 - 15 febbraio 2005\n Torino - Alleghe 3-4\n Gara-3 - 17 febbraio 2005\n Alleghe - Torino 2-0\n Gara-4 - 19 febbraio 2005\n Torino - Alleghe 2-5\nL'HC Torino Bulls retrocede dopo lo spareggio play-out contro l'Alleghe.\nCoppa Italia e Supercoppa Italiana.\nCoppa Italia.\nLa Coppa Italia 2004 si \u00e8 svolta con il sistema della \"final-four\" tra le prime quattro squadre classificate al termine del primo girone di andata e ritorno del campionato di Serie A: HCJ Milano Vipers, HC Bolzano, SHC Fassa e SG Cortina.\nSemifinali.\n Gara Unica - 11 dicembre 2004\n Milano - Cortina 6-3\n Bolzano - Fassa 3-2\nFinale.\n Gara Unica - 12 dicembre 2004\n Milano - Bolzano 3-1\n L'Hockey Club Junior Milano Vipers si aggiudica la sua seconda Coppa Italia.\nSupercoppa Italiana.\n Gara Unica - 24 settembre 2004\n Milano - Bolzano 3-5\n L'Hockey Club Bolzano si aggiudica la sua prima Supercoppa Italiana\nSerie A2.\nLa seconda divisione \u00e8 denominata Serie A2. Per la stagione 2004-05 erano iscritte 10 squadre: HC Appiano, HC Bressanone, S.V. Caldaro, H.C. Egna Wild Goose, H.C. Merano, Pontebba Aquile, H.C. Settequerce, H.C. Gherd\u00ebina - Val Gardena, H.C. Valpellice e W.S.V. Vipiteno Broncos.\nLa formula: doppio girone di andata e ritorno seguito dai play-off (con serie al meglio delle 5 gare).\nLa \"Regular Season\" ha visto un dominio altoatesino, avendo chiuso in testa l'Egna, seguito da Merano, Vipiteno, Appiano e Caldaro (queste ultime tre a pari punti). Seguivano poi - nell'ordine - Pontebba, Val Gardena, Settequerce, Valpellice e Bressanone.\nLe prime quattro classificate superano i quarti di finale, e le semifinali si chiudono entrambe a gara 3, con Vipiteno e Merano a disputare la finale.\nFinale.\n Gara 1 - 18 marzo 2005\n Merano - Vipiteno 4-2\n Gara 2 - 21 marzo 2005\n Vipiteno - Merano 7-4\n Gara 3 - 23 marzo 2005\n Merano - Vipiteno 0-1\n Gara 4 - 25 marzo 2005\n Vipiteno - Merano 5-2\n Gara 5 - 28 marzo 2005\n Merano - Vipiteno 2-3\nIl Wintersportverein Vipiteno - Sterzing Broncos viene promosso in serie A. Tuttavia la societ\u00e0 durante l'estate 2005 rinuncer\u00e0 a disputare il successivo campionato di Serie A.\nFormazione campione della serie A2:\nPatrick Bernard, Denis Chalifoux, Frank DeMasi, Robert Donovan, Jeremy Garrison, Daniel G\u00f6ller, Alexander Gschliesser, Martin Haller, Peter Holzmann, Marco Leinonen, Diego Marchiori, Pontus Mor\u00e8n, Mirko Moroder, Thomas \u00d6rtner, Domenic Perna, Thomas Pichler, Christian Rainer, Amadeus Schifferle, Michael Sparber, David Stricker, Alexander Thaler, Kim V\u00e4h\u00e4nen, Dietmar Wieser, David Wild.\nSerie C Under 26.\nLa terza divisione ha una particolarit\u00e0: le squadre partecipanti possono schierare soltanto giocatori Under 26, tanto che la denominazione ufficiale \u00e8 Serie C - Under 26. Sono 10 le squadre partecipanti: AS Hockey Pergine, HC Amatori Agordino, HC Feltreghiaccio, HC Dobbiaco, HIL Vall\u00e9e d'Aoste, SC Ora, SC Prad, SG Mal\u00e8 Val di Sole, SV Lana e WSG Stilves - Stilfes.\nLa formula: girone di andata e ritorno seguito dai play-off.\nLa \"Regular Season\" vide chiudere in testa l'HC Amatori Agordino. Escluse dai play-off furono Lana e Mal\u00e8. La finale, al meglio delle tre gare, fu fra Amatori Agordino e Ora, con i bellunesi vincitori 4-0 in casa e 4-2 in trasferta.\nSerie C2 Over 26.\nAi nastri di partenza dieci formazioni sono iscritte al Girone A della zona occidentale, mentre la zona orientale comprende i Gironi B e C.\nIl campionato di Serie C2 viene disputato in una sola fase di Andata e Ritorno (regular season) e non d\u00e0 diritto alla squadra\nvincente di salire di categoria. Esso viene vinto dal Chiavenna."}
{"id": "489229", "revid": "51418", "url": "https://it.wikipedia.org/wiki?curid=489229", "title": "Metodisti", "text": ""}
{"id": "489232", "revid": "51418", "url": "https://it.wikipedia.org/wiki?curid=489232", "title": "Presbiteriani", "text": ""}
{"id": "489235", "revid": "281901", "url": "https://it.wikipedia.org/wiki?curid=489235", "title": "Varo (nautica)", "text": "Il varo \u00e8 l'evento con cui lo scafo di una nave in costruzione in un cantiere navale entra in acqua per la prima volta. Al varo \u00e8 abbinata generalmente una cerimonia con la quale una madrina \"battezza\" la nave infrangendo una bottiglia (solitamente di champagne) sulla prua e dandole il nome.\nIl varo pu\u00f2 essere di quattro tipi:\nIl varo scivolato di poppa e laterale sono eventi di grande impatto emotivo, e comportano notevoli sollecitazioni sulla struttura della nave.\nUn caso particolare di varo effettuato in due fasi con tecnica differente tra di loro \u00e8 stato nel 2004 quello della portaerei \"Cavour\" (550) della Marina Militare Italiana: il troncone di poppa (circa 2/3 dell'intero scafo) \u00e8 stato varato con varo scivolato presso il cantiere di Riva Trigoso (Genova) e successivamente trasferito via mare al cantiere di allestimento del Muggiano di La Spezia per l'unione con il troncone di prora.\nIl troncone di poppa \u00e8 stato posto in secco su un bacino galleggiante, quindi il bacino \u00e8 stato avvicinato al molo del cantiere dal quale \u00e8 stato carrellato sul bacino stesso il troncone di prora della nave.\nI due tronconi sono stati quindi allineati e saldati assieme, tale fase \u00e8 tecnicamente chiamata \"allungamento\".\nLa nave - 30.000 tonnellate di dislocamento - \u00e8 stata infine varata definitivamente e per intero per mezzo dell'affondamento del bacino galleggiante.\nIn passato il varo era un rito propiziatorio, in quanto i marinai affidavano le loro vite all'imbarcazione e perci\u00f2 la benedicevano, dandole un nome. Oggi \u00e8 una cerimonia completamente diversa, ma l'aspetto tecnico rappresentata le stesse difficolt\u00e0 e le forze fisiche che agiscono sono sempre le stesse.\nNon sempre il varo coincide con la fine dei lavori sulla nave. Esso rappresenta solo il momento in cui la nave viene appunto calata in acqua, e spesso succede che i lavori vengano ultimati successivamente, ormeggiando la nave ad un molo di allestimento del cantiere, oppure in mare o in seguito.\nPu\u00f2 capitare che durante la cerimonia di varo la bottiglia di champagne non si rompa. Questa eventualit\u00e0 \u00e8 considerata dagli uomini di mare come un malaugurio.\nPer ironia della sorte, durante il varo della Costa Concordia (naufragata il 13 gennaio 2012), avvenuto il 7 luglio 2006, la bottiglia non si ruppe. "}
{"id": "489243", "revid": "1186766", "url": "https://it.wikipedia.org/wiki?curid=489243", "title": "Coccanile", "text": "Coccanile \u00e8 una frazione del comune di Copparo, in provincia di Ferrara.\nL'origine del nome \u00e8 incerta. Alcuni storici hanno pensato a \"Capite Caniti\" (cantone, o angolo di canneto) oppure a \"Caput Canetum\" (angolo di terra con canneto).\nCoccanile nasce in una zona paludosa, occupata da acque stagnanti, funestata dalla terribile malaria che rendeva difficoltosa la sopravvivenza ostacolando spesso ogni attivit\u00e0 umana tra cui l'agricoltura.\nSoltanto in seguito ai tentativi di bonifica, dovuti soprattutto ai monaci, furono possibili le prime produzioni agricole. \u00c8 noto infatti che i monaci Benedettini di Pomposa dovettero abbandonare il Cenobio per l'impressionante mortalit\u00e0 causata dalla malaria. \nTutto il latifondo ferrarese, al quale Coccanile apparteneva, faceva capo all'autorit\u00e0 ecclesiastica e in particolare alla Chiesa di Ravenna. Questa si estendeva dal mare Adriatico fino a buona parte del Veneto, Lombardia, Toscana e Marche. Era un grosso feudo che costituiva l'antico esarcato di cui erano investiti gli arcivescovi di Ravenna.\nUna ricerca fatta da Monsignor Giacomo Mazzotti data l'erezione a parrocchia di Coccanile alla fine dell'VIII secolo. Infatti S. Apollinare di Rovigo, una filiale di Coccanile, esisteva gi\u00e0 all'inizio del IX secolo. Inoltre vi \u00e8 un documento dell'anno 870 in cui papa Adriano II conferma a Firminiano e ai suoi fratelli la corte di Formignana, allora confinante da un lato con \"Cuparus et Caput canilis\" (Coccanile).\nGli storici ritengono che il nome Coccanile sia posteriore al nome del Patrono della sua Chiesa: san Venanzio martire. Nelle memorie di alcuni studiosi infatti si riscontrano espressioni del tipo \u201cPieve di San Venanzio delle Paludi\u201d, \u201cPolesine di san Venanzio\u201d.\nStoria.\nIl Polesine di san Venanzio era un vasto territorio che nel 1200 confinava con Rovigo e si estendeva fino al \"Medium Gaurum\" (attuale Mezzogoro, frazione di Codigoro) e al \"Fundum Firminianae\" (attuale Formignana).\nNel 1247 alcuni cittadini ferraresi ricevettero l'investitura della \u201cdecima di Coccanile\u201d, come si rivela da una traduzione fatta successivamente e rimandata in un inventario della Biblioteca degli Estensi nel 1545. Negli Statuti Ferraresi del 1287 sono nominati una valle, un canale, una via e un fossato e una villa Cochanilis, primo documento in cui appare il nome forma attuale. I richiami a quei lontani abitanti sono contenuti in una pergamena del 10 dicembre 1294, dove si legge che Filippo de Florelis di Coccanile vende a Manzone di Ledonio de Ledonis una pezza di terra arativa per il prezzo di 9 libbre e mezzo di vecchi ferrarini.\nLa chiesa di San Venanzio in Coccanile sorse sulla destra del Po di Venezia e doveva essere di una certa importanza se il suo ricordo c'\u00e8 stato tramandato da tante testimonianze, in particolare seguendo i documenti delle visite Pastorali del 1571, anno in cui la chiesa stava per cadere(il parroco era Giacomo de Giulius), si pu\u00f2 seguire l'evoluzione del borgo. La nuova chiesa nel 1613 era ancora da finire, fu ultimata dopo pochi anni con l'aggiunta di due cappelle laterali non comprese nel progetto originario, come annotava nel suo rapporto l'Arcivescovo Torriggiani. Nel suo interno ancora negli anni sessanta si poteva ammirare una grande tela dell'Annunciazione, di autore ignoto, donata dal Conte Giuseppe Aventi nel secolo passato, latifondista della zona.\nPer avere un'idea un po' pi\u00f9 chiara sulle trasformazioni in corso nel paese di Coccanile in quel determinato periodo, \u00e8 interessante osservare alcuni dati: nel 1431 il paese contava 93 abitanti, con moggia 46 di seminato a frumento e moggia 0,16 ad orzo. Nel 1590 le ville unite di Cenzalino grande, Cenzalino piccolo, Cesta e Coccanile contavano 1517 anime. Nel 1676 gli abitanti di Coccanile erano 640.\nDopo il XIII secolo fino alla met\u00e0 del XVII non si trovano tracce delle vicende storiche del Polesine di Coccanile. Nel corso degli anni il territorio si venne man mano restringendo per la formazione di altri centri importanti quali Ambrogio (indipendente dal 1636), Serravalle (XIX secolo), Berra e Cologna ferrarese.\nA met\u00e0 del Settecento troviamo nominata la villa di campagna dei Vendeghini, con l'ombroso parco circostante ora distrutto. Il primo Vendeghini presente nella nostra provincia, fu Francesco il quale il 30 maggio 1464 ricevette l'investitura dal duca Borso d'Este della cittadinanza ferrarese e insignito del dono di due feudi. Ed ancora nel 1619 a Vendeghini Gianmaria venne data l'investitura del Maestrato.\nIl giornale del Basso Po del 26 aprile anno VI repubblicano (14 giugno 1799) riporta per esteso la notizia che a Coccanile, per innalzare l'albero della libert\u00e0 e reperire i fondi necessari, il comitato militare voleva incaricare della questua anche il \"cittadini parroco\", il quale rispose di \"credere inconveniente frammischiarsi in affare del genere\".\nIl 14 agosto 1860 la chiesa di Coccanile fu distrutta da un uragano; alcune case furono abbattute, i secolari alberi del giardino Vendeghini divelti come fuscelli; la facciata della chiesa abbattuta fin quasi alla base, abbattuti anche il coro e il presbiterio. Alle ore 16 dello stesso giorno sotto le macerie, in prossimit\u00e0 dell'altare maggiore, mor\u00ec il cappellano Don Giuseppe Belletti; restarono invece incolumi alcune persone rifugiate nelle cappelle laterali.\nIn seguito la chiesa fu ricostruita e prolungata di 7 metri.\nIl 9 novembre 1911 viene costituita la \"Cooperativa di Produzione, Lavoro e Consumo; l'atto costitutivo venne redatto di fronte all'avvocato Carlo Soatti di Copparo; all'attivit\u00e0 cooperativistica furono affiancate attivit\u00e0 di carattere sociale, merita a tal proposito di essere ricordata la banda musicale, che animava le feste pi\u00f9 importanti del paese e che si sciolse nel 1950.\nMerita un ricordo particolare Don Pietro Rizzo prete Coccanilese ucciso a Jolanda di Savoia per aver aiutato un gruppo di partigiani.\nTra il 1945 e il 1950 a Coccanile si contavano 6 botteghe di falegnami, 2 imprese edili, 3 fabbri, 2 costruttori di carri, 8 calzolai, 2 sarti, 4 barbieri, 4 negozi di generi alimentari, 1 negozio di stoffe, 6 bar, 2 forni, 1 mulino, 1 caseificio, 1 oleificio, 1 canapificio, una fabbrica per la lavorazione del tabacco."}
{"id": "489245", "revid": "1543377", "url": "https://it.wikipedia.org/wiki?curid=489245", "title": "Speciazione (evoluzione)", "text": "La speciazione \u00e8 un processo evolutivo grazie al quale si formano nuove specie da quelle preesistenti.\nIl concetto di speciazione \u00e8 stato essenzialmente sviluppato da Ernst Mayr, Julian Huxley e Teodosij Dob\u017eanskij.\nLa speciazione risulta dalla selezione naturale e/o dalla deriva genetica, che sono i due motori dell'evoluzione. Questo fenomeno \u00e8 una delle colonne portanti del neodarwinismo.\nModalit\u00e0 di speciazione.\nLe diverse modalit\u00e0 di speciazione possono essere classificate in due ampie categorie: la divergenza adattiva, che consiste nello sviluppo graduale e in tempi lunghi dell'isolamento riproduttivo, sotto la spinta della deriva genetica o della selezione naturale, e la speciazione improvvisa, che avviene bruscamente e riguarda in massima parte la nascita di individui (di solito vegetali) con corredo cromosomico poliploide (es. tabacco, cotone, patata).\nDivergenza adattiva.\nVi sono quattro differenti modalit\u00e0 di speciazione per divergenza adattiva: \"allopatrica\", \"parapatrica\", \"peripatrica\" e \"simpatrica\", associate al livello di isolamento geografico delle popolazioni speciantesi.\nSpeciazione allopatrica.\nEsistono due grandi tipi di speciazione allopatrica, entrambi i modelli proposti da Ernst Mayr:\nLa speciazione allopatrica prevede l'esistenza di \"barriere geografiche\" che separando due popolazioni di individui della stessa specie in due territori differenti \"(\"definiti \"isole),\" interrompono il flusso genico della popolazione iniziale portando alla diversificazione di due specie differenti (vicarianza).\nL'isolamento geografico pu\u00f2 essere legato alla presenza di barriere naturali preesistenti quali montagne, deserti, mari, etc. oppure essere il risultato di una modificazione ambientale (innalzamento del livello del mare, deviazione di un corso d'acqua, costruzione di barriere artificiali, etc.).\nQuando due popolazioni di individui della stessa specie si trovano in condizioni di isolamento, le nuove condizioni ambientali favoriscono per selezione ulteriori cambiamenti genetici, per cui, se l'isolamento persiste per un periodo sufficiente, la neo-specie non sar\u00e0 pi\u00f9 in grado di incrociarsi con la popolazione di origine.\nL'esempio classico, da cui prende origine questa teoria, \u00e8 quello dei \"fringuelli di Darwin\", osservati da Charles Darwin sulle isole Gal\u00e1pagos.\nSpeciazione parapatrica.\nSi parla di speciazione parapatrica quando la divergenza avviene all'interno di popolazioni che non sono totalmente isolate geograficamente ma possiedono una ristretta zona di contatto. Le migrazioni tra popolazioni sono tuttavia limitate poich\u00e9 queste ultime si perpetuano all'interno di condizioni ambientali differenti (per esempio gradienti climatici). La selezione naturale ha dunque un ruolo importante in questa modalit\u00e0 di speciazione.\nSpeciazione peripatrica.\nLa speciazione peripatrica, o speciazione per \"effetto del fondatore\" avviene quando un piccolo numero di individui costituisce una nuova popolazione ai margini dell'areale della specie di origine, ad esempio colonizzando una piccola isola vicina alla costa. La nuova popolazione pu\u00f2 rapidamente evolvere in una nuova specie.\nA questo modello sono riferibili i casi di semi-specie, circoli di specie, super specie.\nSpeciazione simpatrica.\nLa speciazione simpatrica avviene quando due popolazioni non isolate geograficamente si evolvono in specie distinte grazie alla presenza di polimorfismo nel tempo. In questo caso la selezione naturale gioca un ruolo cruciale nella divergenza delle popolazioni. Il fenomeno presenta tuttora degli aspetti controversi ma \u00e8 stato ben documentato in alcuni casi, per esempio nei pesci di acqua dolce della famiglia dei Ciclidi.\nI principali studi in questo campo riguardano gli esperimenti sulla Drosophila.\nLa speciazione simpatrica pu\u00f2 avvenire per formazione di una \"criptospecie\", ossia di una popolazione non pi\u00f9 interfeconda con la specie di origine, a causa di alterazioni del cariotipo.\nQuesto meccanismo pu\u00f2 rientrare tra le modalit\u00e0 di speciazione improvvisa.\nLa speciazione simpatrica si pu\u00f2 vedere in paleontologia quando specie e generi, indagati con criterio stratigrafico, dimostrano le derivazioni fra loro e i rapporti filetici; tali taxa si susseguono nel tempo geologico, nell'ambito di un dominio paleogeografico isolato. Vedi l'esempio degli ammoniti \"Hildoceratidae\" in Appennino durante il Toarciano della Tetide occidentale (Giurassico inferiore; Venturi \"et al.\", 2010).\nSpeciazione improvvisa.\nLa speciazione improvvisa, o istantanea, \u00e8 un processo che riguarda prevalentemente gli organismi vegetali e si verifica in tempi brevi. Tipica causa \u00e8 il fenomeno della poliploidia, che consiste in un aumento del numero di cromosomi rispetto al normale assetto diploide. \nLa poliploidia pu\u00f2 avvenire per:\nDunque, prendendo in esame un qualunque individuo diploide, si ha una situazione del genere:\nTuttavia, la formazione di criptospecie avviene perlopi\u00f9 a livello di \"ibridi\", cio\u00e8 di individui frutto dell'incrocio di due specie differenti e quindi sterili. Nel caso degli organismi vegetali, gli ibridi sterili sopperiscono attraverso la riproduzione \nNel 2011 \u00e8 stato documentato il caso di speciazione simpatrica in organismi termofili."}
{"id": "489246", "revid": "767487", "url": "https://it.wikipedia.org/wiki?curid=489246", "title": "Gary Moore", "text": "Durante la sua carriera, iniziata negli anni sessanta, Moore ha collaborato con grandi artisti: Phil Lynott e Brian Downey (in tre separate occasioni all'interno del progetto hard rock irlandese Thin Lizzy), B.B. King, Albert King, i Colosseum II, Greg Lake, gli Skid Row, George Harrison, Trilok Gurtu, Dr. Strangely Strange, Albert Collins, Jimmy Nail, Mo Foster, Ginger Baker, Jack Bruce, Jim Capaldi, Bob Dylan, Vicki Brown, Cozy Powell, Rod Argent, the Beach Boys, Ozzy Osbourne, e Andrew Lloyd Webber.\nSi esib\u00ec come musicista ospite registrando per numerosi progetti, e condusse una lunga carriera solista di successo, iniziata nel 1973, durante la quale speriment\u00f2 molti generi: rock, jazz, blues, country, electric blues, hard rock e heavy metal.\nNel 1987 partecip\u00f2 al Ferry Aid, progetto portato avanti da un gruppo di cantanti famosi che si riun\u00ec per incidere il singolo contenente la reinterpretazione del brano \"Let It Be\" dei Beatles, i cui proventi erano destinati all'aiuto dei parenti delle vittime di un disastro del mare avvenuto a Zeebrugee (Belgio), sulla scia di altre operazioni canore benefiche degli anni ottanta (\"Do They Know It's Christmas?\" cantata dalla Band Aid nel 1984). L'assolo di chitarra fu suonato da lui e da Mark Knopfler.\nNonostante fosse poco popolare in USA, i lavori di Moore ottennero grandi valutazioni da parte della critica di settore e un elevato successo commerciale in gran parte delle altre parti del mondo, specialmente in Europa.\nMoore \u00e8 deceduto per un sospetto infarto in una stanza di hotel durante una vacanza a Estepona, Spagna, il 6 febbraio 2011.\nBiografia.\nL'adolescenza (1952-1968).\nRobert William Gary Moore nacque a Belfast il 4 aprile 1952 dal promoter Bobby Moore e sua moglie Winnie, che ebbero altri quattro figli. Moore afferm\u00f2 che la famiglia, ed in particolare il padre organizzatore di concerti a Belfast, lo incoraggiarono fin da giovane a portare avanti la propria passione per la musica, tanto che a soli 14 anni ricevette in regalo la sua prima chitarra professionale, un'acustica da suonare con la mano destra, nonostante Gary sia sempre stato mancino.\nLa dedizione allo strumento fu immediata e Moore si appassion\u00f2 subito al rock and roll, ascoltando la musica dei Beatles, di Albert King e di Elvis Presley. Successivamente, dopo aver ascoltato Jimi Hendrix e i John Mayall's Bluesbreakers, il suo stile inizi\u00f2 quell'evoluzione che lo avrebbe poi portato verso il suono blues rock, tanto dominante durante la sua carriera. Un'altra grande influenza di quegli anni fu il chitarrista Peter Green dei Fleetwood Mac, che fu mentore di Moore quando si trasfer\u00ec a Dublino nel 1968. Gary dedicher\u00e0 poi a Green il suo album del 1995, inititolandolo \"Blues for Greeny\", realizzandolo con composizioni di Green, suonate con la Les Paul Standard del 1959 che lo stesso Green vendette a Moore per sole 100 sterline dopo aver lasciato i Fleetwood Mac. Moore ha rivenduto la chitarra nel 2006 al prezzo che si dice essere stato di dollari. (la chitarra \u00e8 attualmente di propriet\u00e0 di Kirk Hammertt, chitarrista dei Metallica)\nGli esordi: gli Skid Row e l'incontro con Peter Green (1968-1973).\nNel 1968, Gary Moore si trasfer\u00ec da Belfast a Dublino per formare soltanto sedicenne gli Skid Row, una band rock-blues sperimentale, suo primo gruppo professionale. Il progetto prese vita assieme al secondo chitarrista Bernhard Chivers e al batterista Nollaug \"Noel\" Bridgeman. La prima incarnazione del gruppo vedeva infine Phil Lynott nel ruolo di cantante, poi sostituito da Brush Shiels come voce e basso..\nGli Skid Row si fecero subito notare nella scena rock di Dublino ed il gruppo fu chiamato a suonare per l'apertura dei concerti in citt\u00e0 dei Fleetwood Mac di Peter Green, un grande onore per il giovane Moore. Questa fu la svolta definitiva per la carriera del gruppo e di Gary Moore: infatti, raccomandati dallo stesso Green che era rimasto colpito dalle doti di Moore, gli Skid Row firmarono per la CBS Records britannica per il debutto \"Skid\", pubblicato nel 1970 dopo sole 11 ore di registrazione. Di discreto successo, l'album assicur\u00f2 al gruppo un tour negli Stati Uniti dove apr\u00ec per i Savoy Brown ed i Canned Heat.\nIl secondo disco, \"34 hours\", venne pubblicato nel 1971 ma, con l'avvento di ulteriori date americane, Gary Moore prefer\u00ec abbandonare il gruppo. Il chitarrista in seguito partecip\u00f2 ad alcune audizioni per il gruppo folk rock Dr. Strangely Strange e per i Granny's Intention, ma senza venire reclutato.\nNel 1973 Gary Moore decise quindi di dare inizio alla carriera solista, mentre il terzo disco, precedentemente non pubblicato, degli Skid Row venne pubblicato nel 1990, presentando ancora le parti di chitarra scritte e suonate da Gary Moore negli anni di permanenza in formazione.\nLa carriera solista e i progetti (1973-2011).\nGary Moore pubblic\u00f2 il suo primo album solista nel 1973, denominandolo \"Grinding Stone\" e sotto nomenclatura \"the Gary Moore Band\". Nel 1978 la sua carriera ebbe un notevole sussulto grazie all'aiuto di Phil Lynott, con il quale registr\u00f2 il brano \"Parisienne Walkways\", una combinazione tra lo spirito blues di Moore e la vocalit\u00e0 rock di Lynott. La traccia raggiunse la top ten nelle classifiche inglesi nell'aprile 1970.\nCon i Thin Lizzy, Gary Moore registrer\u00e0 la traccia \"Still in Love with You\" contenuta nell'album del 1974 \"Nightlife\". Nel 1976 entr\u00f2 nella formazione dei Colosseum II, pubblicando con loro gli album \"Strange New Flesh\" e \"Electric Savage\" nello stesso anno, e \"War Dance\" nel 1977, prima di lasciare la formazione, causa scioglimento del gruppo, nel 1978. L'anno seguente, dopo aver registrato altri due dischi solisti di discreto successo, fu contattato da Phil Lynott, con cui aveva continuato a collaborare negli anni, entrando in pianta stabile nei Thin Lizzy. Con questa band pubblic\u00f2 l'album \"\" e apparve in entrambi i video pubblicati per la promozione del disco.\nLasciati i Thin Lizzy e tornato alla carriera solista, Gary Moore diede alle stampe in rapida frequenza gli album \"Corridors of Power\" (1982), \"Dirty Fingers\" (1984), \"Victims of the Future\" (1984), \"Run for Cover\" (1985), \"Wild Frontier\" (1987) e \"After the War\" (1989), nei quali diede sfogo alla sua anima pi\u00f9 hard rock, sconfinando in taluni casi anche verso sonorit\u00e0 tipiche dell'AOR e dell'heavy metal.\nSempre nel 1987, collabor\u00f2 alle registrazioni di \"Let It Be\", versione cover del brano dei Beatles, suonandone l'assolo per il fondo benefico \"Ferry Aid\".\nDal 1990 Gary Moore si rivolse via via sempre pi\u00f9 verso i territori del puro blues, in particolare con l'album \"Still Got the Blues\", forte del contributo di artisti come Albert King, Albert Collins e George Harrison e rivelatosi poi uno dei maggiori successi commerciali della sua carriera. Il disco mantenne comunque ancora viva parte della sua matrice rock, tipica delle produzioni passate. Ecco quindi venire pubblicati, in successione, \"After Hours\" (1992), il tributo a Peter Green \"Blues for Greeny\" (1995) e \"Dark Days in Paradise\" (1997).\nNel 1993 intanto era stato incluso in una musicassetta intitolata \"Rock Classics Vol. 1\" con i brani \"Run to Your Mama\" e \"Dark Side of the Moog\".\nDopo un ritorno all'hard rock con il disco \"A Different Beat\" (1999), il nuovo millennio artistico di Gary Moore inizi\u00f2 con un ritorno al blues con l'album \"Back to the Blues\" del 2001. L'anno seguente, Gary Moore prese parte a un nuovo progetto musicale blues rock denominato Scars, che diede vita nel 2002 a un disco \"omonimo\". Su questo stile musicale, Gary Moore prosegu\u00ec la carriera solista con gli album \"Power of the Blues\" (2004), \"Old New Ballads Blues\" (2006), \"Close as You Get\" (2007) e \"Bad for You Baby\" (2008).\nNel gennaio 2005, Moore si un\u00ec inoltre al One World Project, con cui pubblic\u00f2 una canzone per raccogliere fondi in aiuto alle popolazioni colpite dallo tsunami asiatico del 2004. Il progetto si avvalse di artisti come Russell Watson, Boy George, Steve Winwood, Barry Gibb, Brian Wilson, Cliff Richard, Dewey Bunnell, Gerry Beckley e Robin Gibb alla voce (nel loro ordine di apparizione), e la canzone che ne nacque fu intitolata \"Grief Never Grows Old\". Pubblicata nel febbraio 2005, raggiunse al posizione numero 4 nel Regno Unito.\nLa morte e tributi musicali (2011-oggi).\nTerminata una lunga tourn\u00e9e mondiale in cui aveva rispolverato il suo repertorio hard rock dopo quasi 20 anni, Gary Moore annunci\u00f2 di prendersi un lungo periodo di pausa, durante il quale aveva comunque in progetto la realizzazione di un nuovo disco hard rock (di cui esibiva gi\u00e0 in sede live tre brani inediti) e un nuovo album blues.\nImprovvisamente, Gary Moore si spense in una stanza dell'hotel \"Kempinski Hotel\" durante una vacanza a Estepona, in Spagna, ucciso da un infarto a seguito di un eccessivo consumo di alcool in serata, mentre si trovava a letto con la sua fidanzata, che lo trov\u00f2 privo di vita alle 4 del mattino.\nDopo la sua morte, molti musicisti commentarono il talento di Gary Moore. Tra i principali nomi, Ozzy Osbourne, Tony Iommi, Bob Geldof, Roger Taylor, Brian Downey, Ricky Warwick, Glenn Hughes, Bryan Adams, Henry Rollins, Scott Gorham, Ignacio Garay e Mikael \u00c5kerfeldt. Nel marzo 2011, la rivista \"Guitarist\" pubblic\u00f2 come tributo a Moore una serie di immagini inedite del 2009. Inoltre vari artisti, tra cui l'ex Thin Lizzy Eric Bell, i Silverbird e Mik e Dave Pyro dei Republic of Loose, suonarono un concerto tributo il 18 aprile nel \"Whelans bar\" di Dublino, intitolando la serata \"The Gig For Gary\".. Successivamente alla sua morte, Joe Bonamassa ha eseguito con regolarit\u00e0 nei suoi concerti, come tributo a Moore, la sua \"Midnight Blues\".\nIl 19 febbraio 2011, pochissimi giorni dopo la sua scomparsa, la celebre band svedese degli Europe esegu\u00ec dal vivo \"The Loner\", nel concerto presso lo Shepherd's Bush Empire a Londra, pubblicato in formato Blu ray.\nDiversi fans chiesero a riviste di rilievo come \"Classic Rock\" e \"Total Guitar\" di pubblicare edizioni in tributo di Gary Moore. Twitter fu infine riempito di commenti di fans nei giorni successivi alla notizia del suo decesso.\nIl 5 settembre 2011 \u00e8 stato pubblicato l'album blues che Gary aveva gi\u00e0 completato. Del disco hard rock, invece, non circola notizia alcuna.\nStile e influenze e sua eredit\u00e0 musicale.\nMoore era considerato un artista molto espressivo dotato di grandi capacit\u00e0 compositive e tecniche. In un'intervista del 1987 Moore afferm\u00f2 di ritenere che fosse Jeff Beck il chitarrista dal quale era stato maggiormente ispirato durante la propria carriera. L'inizio della formazione musicale di Gary Moore fu connotato dalla scena dei chitarristi e band blues-rock inglesi degli anni sessanta, tra i quali figuravano Jimi Hendrix, John Mayall's Bluesbreakers e Peter Green (chitarrista e fondatore dei Fleetwood Mac) al quale, nel 1995 dedicher\u00e0 anche un album (Blues for Greeny). L'influenza di Peter Green fu notevole nella formazione chitarristica di Moore, che ebbe l'opportunit\u00e0 di ascoltarlo molte volte dal vivo, avendolo anche accompagnato con la propria band (gli Skid Row); come detto, inoltre, Green ha venduto la propria Les Paul a Moore ed ha aiutato gli Skid Row a concludere il loro primo contratto con la CBS.\nAttivo sin dal suo debutto solista nel 1973 fino alla sua morte, ha alternato fasi di popolarit\u00e0 a periodi di minor successo, tuttavia sempre tentando di esplorare nuovi territori.\nLa sua produzione musicale spazia dal rock progressivo e sperimentale (con vene jazz) del suo primo gruppo, i Colosseum II all'hard/blues rock degli Skid Row, all'heavy metal, che caratterizza la sua musica durante gli anni ottanta arrivando anche a fasi pop metal con gli album \"Run for Cover\" (1985) e \"Wild Frontier\" (1987), per poi tornare sull'hard blues, al quale si riavvicina all'inizio degli anni novanta con il famosissimo album \"Still Got the Blues\", contenente la hit omonima.\nMoore fu autore della maggior parte dei testi delle proprie canzoni, ma ha sempre sostenuto di incontrare maggior difficolt\u00e0 nello scrivere le liriche piuttosto che nel comporre la musica.\n\u00c8 infine difficile stabilire il grado di influenza che Moore ebbe nel panorama musicale. A ci\u00f2 si aggiunga pure che la sua popolarit\u00e0 ha conosciuto degli alti e dei bassi ed era sicuramente pi\u00f9 popolare in Europa che negli Stati Uniti.\nComunque, Gary Moore era un artista molto stimato e molti grandi chitarristi affermano di essere stati da lui influenzati o ispirati. Tra questi, Randy Rhoads, John Sykes, Kirk Hammett, John Norum, Vivian Campbell, Patrick Rondat, Joe Bonamassa, Adrian Smith e Zakk Wylde.\nInoltre, alla notizia della sua morte, Bryan Adams lo ha definito un \"chitarrista straordinario\", mentre Bob Geldof ha descritto Moore come \"una delle leggende musicali d'Irlanda\", oltre che \"uno dei pi\u00f9 grandi musicisti blues di ogni tempo\"."}
{"id": "489257", "revid": "276491", "url": "https://it.wikipedia.org/wiki?curid=489257", "title": "Diocesi di Reggio Emilia", "text": ""}
{"id": "489260", "revid": "15756", "url": "https://it.wikipedia.org/wiki?curid=489260", "title": "Piper Club", "text": " \nIl Piper Club, o pi\u00f9 semplicemente il Piper, \u00e8 una discoteca di Roma, una delle pi\u00f9 famose d'Italia.\nStoria del Piper.\n1965-1968: Dal Beat all'underground.\nFondato dall'avvocato Alberigo Crocetta - che da giovanissimo milit\u00f2 tra i mar\u00f2 della Decima Flottiglia MAS di Junio Valerio Borghese - con l'aiuto di due soci: il commerciante di automobili Giancarlo Bornigia e l'importatore di carni Alessandro Diotallevi, \u00e8 uno dei locali storici dell'Italia del boom economico, negli anni sessanta.\nSituato a Roma in via Tagliamento, di fronte al quartiere Copped\u00e8, fu inaugurato il 17 febbraio 1965. In poco tempo il Piper divenne un'icona di una generazione intera ed un vero e proprio fenomeno di costume.\nSul fondo del palcoscenico Claudio Cintoli, in collaborazione con gli architetti Francesco Capolei, Giancarlo Capolei e Manlio Cavalli ideatori del progetto, realizz\u00f2 il pannello murale \"Giardino per Ursula\", composto da due dipinti e da materiale eterogeneo assemblato aggettante, oggi perduto.\nDelle altre opere d'arte che sarebbero state presenti nel locale, materiale di Andy Warhol, Robert Rauschenberg, Mario Schifano e Piero Manzoni (scomparso due anni prima che il locale aprisse), non vi \u00e8 alcuna documentazione.\nAlla serata d'esordio suonarono nel locale The Rokes e l'Equipe 84. Successivamente si susseguirono i migliori gruppi della scena musicale beat italiana tra cui i Rokketti, i New Dada, I Pyra\u00f1as, I Delfini, I Giganti, I Meteors, I BlackJack, Gli Apostoli, Le Pecore Nere, i Facce di Bronzo, affiancati da altri gruppi provenienti dall'estero come The Primitives (tra cui si distinguer\u00e0 il cantante Mal), Patrick Samson e Les Pheniciens, Lord Beau Brummell and his Noblemen Orchestra, The Echoes, The Bad Boys, The Bushmen (cinque ragazzi di colore del Kenya), The Eccentrics (da cui nascono Mike Liddell e gli Atomi), The Honeycombs, John L. Watson &amp; The Hummelflugs, per citare i pi\u00f9 importanti. A tutti questi si aggiunsero presto artisti come Nino Ferrer, Fred Bongusto, Dik Dik, Farida, Gabriella Ferri, Rita Pavone, Roby Crispiano, Gepy &amp; Gepy, Nancy Cuomo: su tutti, per\u00f2, vanno ricordate Caterina Caselli e Patty Pravo che passa alla storia del pop proprio come \"la ragazza del Piper\", per quanto, secondo alcuni, il titolo sarebbe da condividere con Mita Medici che nel 1966, proprio al Piper, vince il concorso \"Miss Teenager Italiana\" con il temporaneo nome d'arte di Patrizia Perini.\nNel 1965 Mina vi gir\u00f2 una serie di caroselli per la Barilla per la regia di Valerio Zurlini.\nIl Piper emerse subito come punto focale della bella vita romana, raccogliendo frequentazioni dal mondo dello spettacolo e dell'arte, oltre che da personaggi della scena mondana.\nLo storico animatore - intrattenitore del locale, fin dall'inizio e per molti anni, \u00e8 il giornalista Eddie Ponti.\nLa linea artistica si ispirava al mondo del beat inglese, da cui copi\u00f2 anche l'idea dell'\"opera beat\", ovvero ad un uso innovativo di luci stroboscopiche colorate accoppiate ai suoni e allo stile dettato dalla moda della minigonna.\nDal numeroso gruppo dei ragazzi che si possono considerare frequentatori 'storici' del Piper emergeranno negli anni numerosi personaggi di spicco fra cui Romina Power, Mia Martini, Loredana Bert\u00e8 e Renato Zero (che nel 1982 realizzer\u00e0 un 33 giri ispirato proprio agli anni del Piper).\nVi si esibivano i pi\u00f9 conosciuti complessi di musica beat e cantanti di musica leggera nazionali ed internazionali in voga in quegli anni, con nomi del calibro dei Procol Harum, i Byrds, Rocky Roberts, Nevil Cameron, Herbie Goins &amp; The Soultimers (il cui chitarrista era il virtuoso John McLaughlin), Wess (che divenne famoso cantando in duetto per anni con Dori Ghezzi) e dei giovanissimi Pink Floyd che si esibirono in due serate, il 18 e il 19 aprile 1968. La musica italiana era invece rappresentata da New Trolls, Le Orme, I Corvi, I Delfini. I Pooh, nel 1966, in questo locale vi conobbero Riccardo Fogli, che entrer\u00e0 come bassista in sostituzione di Gilberto Faggioli, e come nuovo frontman.\nDa ricordare fu poi l'evento \"Grande angolo, Sogni, Stelle\" organizzato da Mario Schifano il 28 dicembre del 1967, che segn\u00f2 una delle tappe fondamentali della nascita dell'underground italiano. La serata vide l'alternarsi sul palco di sitaristi, ballerine e poeti che si alternavano alle Stelle di Mario Schifano, il tutto accompagnato da filmati proiettati sul palco su quattro diversi schermi. L'evento fu recensito su \"l'Espresso\" da Alberto Moravia, anche lui frequentatore del Piper Club, con un articolo dal titolo \"Al Night club con i vietcong\".\nDal 1968 dal Piper part\u00ec un'iniziativa simile a quelle in voga negli anni sessanta, i cantagiri canori: nella fattispecie, il \"CantaPiper\". \"Piper Club\" \u00e8 stato inoltre il nome di un'etichetta discografica che ha pubblicato i dischi di molti degli artisti che si esibivano nel locale.\nIl 21 giugno 1969 esordisce il gruppo Tina Polito e i Parker's Boys formato dall'aggregazione di una giovane cantante affermata nel programma televisivo Scala Reale e dal gruppo dove in precedenza aveva militato Renzo Arbore. La formazione era composta da Angelo La Porta (chitarra), Nicola Zanni (basso), Alberto Catani (batteria) e Gianni Micciola (tastiere).\n1970: La scissione.\nCon la separazione dei due soci proprietari, il Piper rimase a Bornigia, mentre a Crocetta spett\u00f2 l'omonimo \"Piper 2000\" a Viareggio, che avrebbe avuto vita breve.\nNei primi anni settanta una modifica della linea artistica port\u00f2 all'esordio di Formula 3, Mia Martini, Ricchi e Poveri, e all'esibizione di gruppi come Genesis, Sly and the Family Stone e grandi nomi del jazz quali Lionel Hampton e Duke Ellington.\nDopo gli anni dell'austerity (1973 - 1975 circa), il Piper diventa una discoteca, con collegamenti continui organizzati da Eddie Ponti, per riempire gli spazi tra un'esibizione e l'altra, prima con Radio Montecarlo e poi con altre radio.\nIl \"fenomeno\" determinato dal successo del Piper - punto di riferimento per la giovent\u00f9 degli anni sessanta e settanta - rappresenta un importante capitolo della storia del costume in Italia.\nAlla storia del Piper sono liberamente ispirati l'omonimo film televisivo del 2007, diretto da Carlo Vanzina e la serie televisiva omonima del 2009, diretta da Francesco Vicario. Vi \u00e8 ambientato anche il film tv \"Tot\u00f2 Ye Ye\", episodio della serie televisiva \"TuttoTot\u00f2\", girato nel 1967 e che \u00e8 stato l'ultimo film interpretato dall'attore napoletano.\nNel 1988 scaten\u00f2 polemiche un concerto del cantautore Alberto Fortis, il quale, secondo il pubblico, cant\u00f2 il suo brano popolare A voi romani, offendendo i cittadini di Roma presenti al suo concerto. Tuttavia l'artista neg\u00f2 l'accaduto.\nNel 2007 il dj Corrado Rizza dedica al Piper il libro Piper Generation, che raccoglie tante interviste ai protagonisti del locale oltre a circa 700 foto, molte inedite dell\u2019epoca, dall'inaugurazione del 1965 alla Festa dei Fiori del 1968.\nGiancarlo Bornigia, fondatore del Piper, negli anni 80 ha aperto altri due importati e storici locali a Roma il Gilda Club e la discoteca underground Alien.\nIl Piper \u00e8 stato chiuso per gran parte del 2010 e per i primi mesi del 2011, probabilmente a causa di debiti del proprietario. Ha riaperto nel marzo 2011.\nIl 21 agosto 2013 muore a Roma a 83 anni Giancarlo Bornigia.\nProblemi di ordine pubblico.\nAlla fine degli anni 70 e inizio 80, il Piper, che prese il nome di \"Make up\" per un breve periodo, fu punto di aggregazione per la giovent\u00f9 romana orientata a destra, dei quartieri Trieste, Parioli, Pinciano, Talenti e della Roma Nord di destra, facilmente distinguibile per i gusti musicali (funky e disco) e per il modo di vestire, anticipatore dei paninari. Successivamente la clientela perse ogni connotazione politica.\nDato che la discoteca Piper \u00e8 localizzata in una zona residenziale del quartiere Trieste negli anni ci sono state numerose lamentele da parte dei residenti a causa di atti vandalici, violenze e disturbo della quiete pubblica. Nel 2009 sono state distrutte le vetrine di un negozio situato a pochi passi dalla discoteca e spesso autovetture e ciclomotori sono stati danneggiati in maniera pi\u00f9 o meno grave da ragazzi usciti dalla discoteca. Il dipendente di un fiorista della zona \u00e8 stato invece aggredito e malmenato, finch\u00e9 non \u00e8 intervenuta una pattuglia della polizia.\nIl 19 maggio 2011 un ragazzo di 18 anni \u00e8 stato arrestato per aver pugnalato un suo coetaneo causandogli la lacerazione di un polmone. Questo perch\u00e9 lo aveva trovato in compagnia della sua ex ragazza, fuori dalla discoteca.\nIl 22 ottobre 2011 alle 4.30 della notte numerosi residenti sono stati svegliati a causa di una rissa davanti alla discoteca, sedata solamente dopo decine di minuti dall'intervento di tre gazzelle dei Carabinieri.\nNegli anni sono state proposte numerose petizioni e alcune raccolte di firme per proporre delle soluzioni alternative o un controllo maggiore da parte della Polizia municipale, tuttavia, anche dopo le numerose promesse fatte dall'amministrazione del II Municipio la situazione \u00e8 rimasta invariata, ed ancora nel 2012 il quartiere subisce danni, problemi ed un costante disturbo della quiete pubblica quattro notti a settimana.\nNel mese di giugno 2012 \u00e8 stata disposta la chiusura del Piper per 15 giorni dalla polizia amministrativa di Roma, a causa di due risse avvenute nell'arco di una settimana.\nNel mese di marzo del 2015 il Piper \u00e8 stato preso in gestione da una nuova cordata di giovani imprenditori romani che hanno ristrutturato il locale e iniziato nuove collaborazioni con i migliori dj italiani e internazionali. Il Piper \u00e8 tornato ad essere un punto di riferimento della movida romana.\nIl locale, come da tradizione, si distingue per avere al suo interno un impianto audio-luci all'avanguardia con le nuove tecnologie del terzo millennio.\nIn questi anni si sono esibiti i nuovi idoli delle generazioni di oggi: Baby K, Briga, Gigi D'Agostino, Achille Lauro e tanti altri, ma anche vere icone del mondo dello spettacolo come Jerry Cal\u00e0, Cristina D'Avena, i Neri per Caso, Massimo di Cataldo, Alex Britti.\nOgni fine settimana, il Piper ospita al suo interno delle serate piene di gente giovane della Roma Bene cos\u00ec come ha fatto nella sua lunga storia.\nAll'interno del locale durante il giorno \u00e8 possibile visitare una mostra fotografica di tantissimi 'inviti' a vari eventi dagli anni sessanta ad oggi."}
{"id": "489266", "revid": "1315817", "url": "https://it.wikipedia.org/wiki?curid=489266", "title": "Francesco Forti", "text": "Biografia.\nNacque da Anton Cosimo, rampollo di una delle famiglie pi\u00f9 antiche e nobili della citt\u00e0 di Pescia, e da Serine \u201cSara\u201d Simonde de Sismondi, sorella dell'illustre scrittore ed economista ginevrino Jean Charles L\u00e9onard Simonde de Sismondi. Ebbe una fanciullezza senza slanci, predestinato dalle consuetudini familiari ad intraprendere gli studi giuridici per i quali, tuttavia, mostrava spiccata attitudine.\nGiovinetto, fu avviato alle scuole presso il Seminario vescovile di Pescia. Il fratello Pietro, che studiava con lui, avrebbe scelto la strada del sacerdozio e dal 1847 al 1854 sarebbe stato Vescovo di Pescia. Terminati gli studi in Seminario, fu mandato in collegio dai Padri Scolopi di Firenze, dove frequent\u00f2 un biennio di retorica, matematica, filosofia. L'esperienza fiorentina fu assai importante, perch\u00e9 lo mise per la prima volta a contatto con il fecondo ambiente culturale dell'allora capitale toscana. Soprattutto, pot\u00e9 apprezzare la grandezza dello zio Sismondi, con il quale, per disposizioni paterne, non aveva mai potuto avviare un'assidua frequentazione (il padre, aristocratico di provincia piuttosto bigotto, non voleva che il figlio fosse influenzato negativamente dallo zio protestante e di idee politiche liberali).\nNel 1822, s'iscrisse all'Universit\u00e0 di Pisa, ove nel 1826 consegu\u00ec la laurea in Diritto criminale e canonico. Il padre lo voleva avvocato, ma egli disubbid\u00ec trasferendosi a Firenze e iniziando a collaborare alla rivista culturale L'Antologia. Si avvicin\u00f2 al Gabinetto Viesseux e divenne amico, oltre che dello stesso Giovan Pietro Vieusseux, di Pietro Giordani, Gino Capponi e altri liberali fiorentini. Conobbe Giacomo Leopardi, durante i suoi viaggi in Toscana, e strinse un'intensa amicizia con il poeta conterraneo Giuseppe Giusti, di poco pi\u00f9 giovane di lui.\nNel 1832, lasci\u00f2 l'attivit\u00e0 giornalistica per intraprendere la carriera di magistrato. Il 9 ottobre di quell'anno fu nominato \"Secondo Sostituto dell'Avvocato generale fiscale\" presso la \"Ruota criminale\" di Firenze. La \"Ruota\" aveva il compito di discutere le cause di diritto criminale di tutto il Granducato. Tuttavia, non rimase troppo soddisfatto del nuovo incarico, che gli sottraeva tempo all'attivit\u00e0 di scrittore di cose giuridiche. Nell'ottobre 1837, ottenne la nomina a sesto \"Auditore\" del \"Magistrato Supremo\", un tribunale che si occupava di cause non criminali per Firenze e podesterie limitrofe. In questo periodo, allacci\u00f2 un proficuo rapporto di amicizia con il giovane avvocato pesciatino, provetto uomo politico, Leopoldo Galeotti, che alla sua morte provveder\u00e0 a pubblicare molti dei suoi scritti.\nNel febbraio 1838, si ammal\u00f2 e in poco tempo mor\u00ec. Con lui si estinse la famiglia Forti, che tanto aveva inciso nella vita culturale e politica di Pescia, poich\u00e9 gli altri suoi fratelli maschi erano morti prematuramente e il fratello Pietro Forti, sacerdote e poi vescovo, non avrebbe potuto assicurare una discendenza (la sorella Enrichetta invece fu madre di Carlo Desideri). \u00c8 sepolto nella cappella della Villa Il Riposo a Sant'Allucio, nel comune di Uzzano, dimora di campagna del suo casato.\nIn realt\u00e0 non \u00e8 certo affermare che con la morte di Francesco si estinse la famiglia Forti. Infatti nell'Elenco Ufficiale Nobiliare Italiano del 1922 la famiglia venne iscritta in persona dei discendenti di ben 4 rami. Possibilmente ad estinguersi fu solo quello a cui apparteneva il celebre magistrato."}
{"id": "489270", "revid": "78273", "url": "https://it.wikipedia.org/wiki?curid=489270", "title": "Alpha Leonis", "text": ""}
{"id": "489279", "revid": "773636", "url": "https://it.wikipedia.org/wiki?curid=489279", "title": "Crittografia mnemonica", "text": "La crittografia mnemonica \u00e8 un gioco di enigmistica classica, chiamato frase bisenso nelle riviste \"La Settimana Enigmistica\", \"La Sibilla\" e \"Il Canto della Sfinge\".\nStoria.\nIl primo gioco enigmistico che abbia mai sfruttato il meccanismo della crittografia mnemonica sembra essere stato pensato come rebus dall'enigmista Ardenti e pubblicato il 9 aprile 1870 in una \"pagina aguzzaingegno\" del \"Fischietto\", trisettimanale politico-umoristico torinese. L'esposto era costituito da una serie di lettere, scritte con diversi caratteri tipografici, ognuna pi\u00f9 alta della precedente. La frase risolutiva \"I caratteri cambiano coll'ingrandire\", anche se questa non \u00e8 una crittografia mnemonica perch\u00e9 non si considera il concetto, ma soltanto forma e disposizione delle lettere esposte.\nIl nome \"crittografia mnemonica\" risale invece all'aprile del 1876, quando sul mensile enigmistico torinese \"La gara degli indovini\" comparve un gioco con esposto \"B.59\". Era firmato dall'autore \"Gustavo D. Croce, 17 via San Benigno, Genova\". Il gioco non venne risolto da nessun lettore, e la soluzione comparve nel numero successivo della rivista: \"L'Italia si prepara a festeggiar degnamente l'anniversario di Legnano\". Nel numero seguente la redazione della rivista fu costretta a pubblicare una nota per far fronte alle innumerevoli domande di chiarimento da parte dei lettori: \"A tutti quei signori che ci hanno scritto per avere nozioni sul modo di spiegare la crittografia inserita nel n. 10, rispondiamo loro che la chiave la quale usare per farne la traduzione \u00e8 un assoluto segreto dell'autore signor Croce, perci\u00f2 non possiamo pubblicare chiarimenti in proposito\". Nessuno ha finora capito il meccanismo di quella prima crittografia mnemonica: l'opinione pi\u00f9 accreditata \u00e8 di considerarla un pesce d'aprile, ma la questione \u00e8 ancora dibattuta.\nLa seconda crittografia mnemonica venne pubblicata da A. Tonino su un fascicolo enigmistico del 1890, \"Il Laberinto\". L'esposto era contenuto in un riquadro e consisteva nel nome \"Berta\". La soluzione, nelle intenzioni dell'autore, era costituita dal modo di dire \"Non \u00e8 pi\u00f9 il tempo che Berta filava\". Anche in questo caso, la mnemonica \u00e8 del tutto diversa da ci\u00f2 che attualmente si intende con questo termine.\nLa prima crittografia mnemonica \"moderna\" venne invece mandata nel 1895 dall'enigmista \"Ginecocratumeno\" (pseudonimo di Luigi Piglione) al giornale di enigmistica \"Diana d'Alteno\". Il direttore della rivista, Bajardo (Demetrio Tolosani), aspett\u00f2 due anni prima di pubblicarla (afferm\u00f2 di aver paura che costituisse \"un attentato alla pazienza dei solutori\"); ma nel 1897 vide la luce la prima \"crittografia mnemonica dantesca\", con l'esposto \"Pioggia\". La soluzione era un verso del Purgatorio: \"L'acqua che vedi non surge da vena\". Da quel momento le riviste cominciarono a ricevere molti giochi simili, le cui soluzioni erano costituite inizialmente da versi danteschi, proverbi e modi di dire, ma che pi\u00f9 tardi (circa dagli anni venti) cominciarono a consistere anche in semplici locuzioni.\nDescrizione del gioco.\nCome tutti i giochi enigmistici, anche la crittografia mnemonica si compone di pi\u00f9 parti in preciso rapporto fra loro. Chi si cimenta con questo enigma deve trovare una \"frase risolutiva\". In enigmistica il concetto di frase include qualsiasi espressione composta di pi\u00f9 di una parola, non necessariamente completa del predicato. Il solutore ricava la frase da un enunciato (\"esposto\") che l'autore presenta e con l'ausilio di un \"diagramma\" numerico che specifica la lunghezza delle singole parole.\nCondizione indispensabile per la correttezza del gioco \u00e8 che la frase da scoprire possieda due distinti significati: il primo conforme all'esposto, il secondo del tutto avulso da esso.\nIn questo gioco \"Cincin!\" \u00e8 l'esposto e (8 3 8) il diagramma. Come si pu\u00f2 notare, esposto e soluzione sono fra loro in un rapporto tale che la seconda definisce il primo. \"Cincin!\", infatti, \u00e8 ci\u00f2 che viene \"espresso\" (= detto) \"per\" (= in funzione o a scopo di) \"brindisi\". Tuttavia la frase possiede anche un diverso significato, assai pi\u00f9 comune del primo: quello di \"[treno] espresso per [la citt\u00e0 di] Brindisi\". Essa \u00e8 una tipica frase fatta: questa caratteristica \u2013 peraltro quasi costante in enigmistica classica \u2013 orienta il solutore nell'impresa, altrimenti impossibile, di risalire alla risposta corretta. Nel gioco si esprime il \"bisenso\" della frase.\nUn \"indovinello al contrario\"?\nUn modo molto semplice ed efficace, ma approssimativo, per definire la crittografia mnemonica \u00e8 ricorrere al concetto di \"indovinello al contrario\". Ci\u00f2 per alcune mnemoniche \u00e8 senz'altro possibile. Nello stesso esempio sopracitato si pu\u00f2 ben concepire un indovinello il cui testo reciti \u00ab\u00c8 un espresso per Brindisi\u00bb e la cui soluzione sia \"il cincin\". Questa mnemonica, in un certo senso, non fa che rovesciare i termini dell'indovinello, chiedendo di ricavare il testo (o parte di esso) dalla soluzione anzich\u00e9 l'inverso. Il tutto rende anche l'idea della difficolt\u00e0 del gioco, nonch\u00e9 della sua tecnica fondata sul puro bisenso piuttosto che sulla cesura (frazionamento delle parole), e non \u00e8 casuale se, quando un enigmista non riesce a esporre adeguatamente una frase, ripieghi sulla composizione di un gioco in versi. In molti altri casi, per\u00f2, la definizione risulta stretta.\nSpeciali tipologie di mnemonica.\nEsistono numerosi sottotipi della mnemonica e del relativo ragionamento risolutivo, che contribuiscono a farne un \"unico\" in ambito enigmistico. Un'accurata classificazione \u00e8 stata compiuta da un autorevole studio linguistico citato di seguito. In questa sede \u00e8 solo il caso di segnalare alcune delle pi\u00f9 frequenti particolarit\u00e0.\nMnemoniche \"a sinonimi abbinati\".\nPer questi giochi si \u00e8 posto in passato un problema di cittadinanza fra le mnemoniche, se non proprio di confusione con le crittografie sinonimiche. Essi finiscono infatti spesso per consistere nella banale sostituzione di altrettanti sinonimi alle parole esposte. Considerate perci\u00f2 dai puristi di un tempo una categoria deteriore, tali crittografie includono invece esempi di alto livello, come il seguente.\nIn questo caso, dall'esposto alla soluzione, i termini vengono semplicemente tradotti: \"dite\", voce verbale, \u00e8 reso con l'aggettivo \"pronunciate\"; \"pure\", congiunzione sostituita nella soluzione con il sinonimo \"anche\", che assume il significato di sostantivo plurale della parola \"anca\". Ma alla soluzione idiomatica fa da perfetto contraltare un esposto altrettanto idiomatico, che d\u00e0 vita cos\u00ec all'effetto spiazzante di due frasi fatte che si corrispondono esattamente. Proprio questa caratteristica rende la crittografia particolarmente pregevole.\nMnemoniche \"a continuazione d'esposto\".\nTalvolta il gioco consiste non tanto nel descrivere l'esposto, quanto piuttosto nel proseguirlo, fino a formare idealmente con esso un'unica proposizione, completa di soggetto, verbo e complementi. Di tale proposizione, per\u00f2, solo la parte richiesta dal diagramma costituisce \u2013 ovviamente \u2013 la soluzione della mnemonica. Per convenzione si usa agevolare il difficile compito del solutore anteponendo un articolo alle parole esposte, in modo che la tipologia risulti immediatamente riconoscibile.\n\"Sedano\", verbo in prima lettura, diventa sostantivo in seconda; \"tocchi\" indica invece rispettivamente gli atti del toccare e i pezzi di sedano. Grazie all'articolo il solutore \u00e8 indotto a concludere la frase, affermando che \"i massaggiatori shiatsu sedano a tocchi\", pervenendo in tal modo alla risposta esatta.\nMnemoniche valide nonostante l'equipollenza.\nLa distanza fra i due significati o letture \u00e8, come detto, fondamento indispensabile del meccanismo della mnemonica. Nel caso di \"Cincin!\" la tecnica usata si avvale dei due bisensi costituiti dalle parole \"espresso\" e \"brindisi\", che, prese singolarmente, hanno a loro volta un duplice significato.&lt;br&gt;\nIn enigmistica l'utilizzo di termini senza variazioni di significato fra le due letture si denomina equipollenza e vizia quasi sempre il gioco. La mnemonica, per\u00f2, ha caratteri tanto peculiari da poter tollerare equipollenze entro certi limiti. Essa possiede infatti molteplici strutture semantiche imperniate sulle figure retoriche, sicch\u00e9 possono aversi casi di doppia interpretazione di una frase pur priva di bisensi.\nIn prima lettura (tecnicamente detta \"senso debole\") la frase risolutiva allude a una miglioria apportata al porcile per l'agio dei maiali; in seconda lettura (tecnicamente \"senso forte\") \u00e8 una locuzione idiomatica. Al di l\u00e0 del fatto che in prima lettura \"porci\" \u00e8 sostantivo e \"comodi\" aggettivo, mentre si ha l'esatto contrario nella frase risolutiva, nessuna delle singole parole possiede un duplice significato, ma la distanza fra le due interpretazioni e il complessivo effetto comico sono cos\u00ec notevoli che il gioco risulta ugualmente corretto (e anzi, nel caso specifico molto apprezzato). I limiti entro i quali l'equipollenza viene tollerata, nella mnemonica come in altri enigmi, non sono fissati una volta per tutte ma definiti caso per caso. Dipendono inoltre dalla sensibilit\u00e0 personale e dall'evoluzione dei gusti nell'ambito dell'arte enigmistica.\nMnemoniche a cambio e spostamento d'accento.\nIn presenza di parole omografe il cambio di un accento \u00e8 considerato ininfluente, ai fini della validit\u00e0 di una mnemonica, quando si tratta dell'accento fonico. Se infatti in italiano standard netta \u00e8 la differenza semantica di termini come \"p\u00e9sca\" / \"p\u00e8sca\", \"b\u00f3tte\" / \"b\u00f2tte\", \"v\u00e9nti\" / \"v\u00e8nti\", esistono per\u00f2 varianti fonetiche regionali tali che, all'orecchio di molti parlanti, il bisenso si avverte lo stesso.&lt;br&gt;\nI bisensi delle mnemoniche a spostamento di accento tonico, invece, sono molto pi\u00f9 difficili da riconoscere nel parlato (es.: \"ip\u00f2tesi\" / \"ipot\u00e9si\", \"l\u00e8ggere\" / \"legg\u00e9re\"), e perci\u00f2 visti con maggior sospetto, pur esistendo giochi apprezzati che li prevedono. Fra gli autori delle nuove generazioni \u00e8 invalso l'uso scherzoso (nato da un'idea di \"Ermengarda\") di definire queste ultime mnemoniche \"stanliografie\", in riferimento alla comica pronuncia di Stanlio e Ollio. Ad un'attenta analisi semantica, per\u00f2, tali giochi non possono essere considerati \"Frasi bisenso\" perch\u00e9 la parola in s\u00e9 (come nel caso di \"ip\u00f2tesi\" / \"ipot\u00e9si\") non \u00e8 un bisenso ma un omografo non omofono.\nRisolvere una crittografia mnemonica.\nPer un solutore, anche se bravo, lo svelamento dell'arcano pu\u00f2 tardare assai. L'avere familiarit\u00e0 con il gioco fa s\u00ec che le soluzioni pi\u00f9 semplici saltino all'occhio alla sola lettura di esposto e diagramma; i pi\u00f9 abili sono in grado di \"vedere\" anche soluzioni complesse. Ma in genere \u00e8 necessario un ragionamento, che pu\u00f2 durare anche molto. Va detto, anche per le considerazioni gi\u00e0 svolte, che non esiste una tecnica universalmente valida.&lt;br&gt;\nA mo' d'esempio si pu\u00f2 prendere la citata mnemonica del \"Gagliardo\" (8 3 8) \"Cincin!\" Qui pu\u00f2 essere molto difficile individuare la prima parola (8). Di solito verr\u00e0 in mente anzitutto l'ultima (8 = brindisi). A questo punto il solutore \u00e8 solo in dubbio sul dove collocarla, se all'inizio o alla fine: sfortunatamente ci sono due parole da 8 e occorre considerare ambo le eventualit\u00e0.&lt;br&gt;\nScelto di porla in fondo, ne cambier\u00e0 il senso: da quello originario di libagione a quello di citt\u00e0 pugliese. Individuata poi agevolmente la preposizione \"per\" (3) \u2013 giacch\u00e9 \u00e8 improbabile che si tratti di \"con\", \"fra\" o \"tra\" \u2013 penser\u00e0 infine a cosa pu\u00f2 essere \"per Brindisi\" e soddisfare al contempo l'esposto: un mezzo pubblico? un treno? un tipo di treno? un \"espresso\".&lt;br&gt;\nNon \u00e8 comunque impossibile \u2013 anche se in altre mnemoniche ci\u00f2 \u00e8 pi\u00f9 evidente \u2013 iniziare da una parola qualsiasi. Per contro, alcuni giochi possono spiazzare, con esposti a loro volta bisenso: questo amplia di molto il novero delle possibilit\u00e0 da considerare. L'unico limite impone di non ingannare il solutore con un enigma scorretto.\nQuestioni di nomenclatura.\nLa collocazione della mnemonica tra le crittografie vere e proprie \u00e8 discussa. Essa \u00e8 infatti, con la crittografia \"a frase\", uno dei due soli giochi di questa tipologia che si risolvono in base a un ragionamento interamente \"mnemonico\", concettuale (e non invece \"meccanico\", cio\u00e8 incentrato sulla descrizione ed eventualmente sulla manipolazione dell'esposto nel suo aspetto puramente formale). Ma \u00e8 anche l'unico di questi giochi a non poter mai presentare cesure.&lt;br&gt;\nDal 2011 la crittografia mnemonica ha assunto la nuova denominazione di \"Frase bisenso\" sulle riviste \"La Settimana Enigmistica\", \"La Sibilla\" e \"Il Canto della Sfinge\". Il cambiamento \u00e8 dovuto principalmente per fornire al lettore un'immediata comprensione del tipo di gioco e perch\u00e9 il \"vecchio\" nome (crittografia mnemonica) non corrispondeva alla reale struttura del gioco.\nLe \"crittonews\".\nUn recente sviluppo della crittografia mnemonica, ma anche della crittografia a frase, sono le cosiddette \"crittonews\", ideate dall'enigmista Daren. Al pari del \"verbis\" anche questi giochi suppliscono a una difficolt\u00e0 di esposizione, in particolare vengono utilizzati se non appare possibile il ricorso a un esposto sintetico ed efficace. Proprio la mancanza di questa sintesi suggerisce il carattere ironico delle \"crittonews\", che consistono (come indicato dal nome) in notizie inventate, o meglio ancora finti dispacci d'agenzia che sono meri \"pretesti\" per occultare la soluzione.\nFortuna della mnemonica.\nIn enigmistica.\nGioco tra i preferiti dagli appassionati, la crittografia mnemonica \u00e8 costantemente al centro della loro attenzione. Come per tutti gli enigmi basati su espressioni idiomatiche, tuttavia, periodicamente si pone il problema del possibile esaurimento delle risorse della lingua italiana. Tale presunto problema sembra piuttosto un timore ricorrente nel tempo ma infondato. Gi\u00e0 nel 1938, infatti, \"Uno qualunque\" su \"L'Arengo d'Edipo\" \u2013 l'inconsueto pseudonimo adombra probabilmente un autore in incognito \u2013 lamentava che \u00abfare del nuovo \u00e8 ormai difficilissimo, tanto pi\u00f9 quando a questo nuovo si vuole logicamente legato anche il bello\u00bb e che \u00abla lingua parlata si arricchisce sempre di nuovi modi di dire [...] ma questo arricchimento e queste formazioni non sono cos\u00ec rapide ed abbondanti da dare sufficiente materia ai numerosi enigmisti che si dedicano alla crittografia\u00bb.\nA distanza di quasi settant'anni dall'allarme di \"Uno qualunque\" (che non fu certo il solo) i fatti sembrano andare in direzione esattamente opposta a quella prospettata. Emblematica \u00e8 proprio questa crittografia di \"Thinker\", la cui soluzione ammiccante al linguaggio giovanile \u00e8 chiaro sintomo di un continuo rinnovamento sia della lingua sia dell'enigmistica: un processo nel quale la lingua \u00e8 per\u00f2, evidentemente, pi\u00f9 veloce di quanto si creda.\nIn linguistica.\nLa crittografia mnemonica ha avuto notoriet\u00e0 verso la met\u00e0 degli anni ottanta, quando fu istituito un seminario del DAMS di Bologna a cura dei professori Giovanni Manetti e Patrizia Violi, affiancati da Umberto Eco, che studiarono linguisticamente i vari percorsi lessicali che danno origine a questi giochi. Gli studi furono poi pubblicati su due numeri della rivista di semiotica \"Versus - Quaderni di studi semiotici\".\nLa crittografia mnemonica in altri media.\nRoberto Benigni nel film \"La vita \u00e8 bella\" propone un \"indovinello\" cos\u00ec concepito: \u00abBiancaneve in mezzo ai nani: / risolvi questo enigma, cervellone, / nel tempo che ti d\u00e0 la soluzione\u00bb. In realt\u00e0, con un diagramma (3 5 6) la soluzione potrebbe ricavarsi dal solo primo verso, come fosse l'esposto di una mnemonica; e sarebbe indubbiamente pi\u00f9 semplice. La frase risolutiva \"Fra sette minuti\" consiste infatti in una frase idiomatica e non in un tipico soggetto da indovinelli.\nCrittografie mnemoniche, anche se in forme non sempre \"ortodosse\", si incontrano nella vita di tutti i giorni. Se ne servono ad esempio i giornali ogniqualvolta puntano al titolo d'effetto. Un caso recente e discusso \u00e8 quello della prima pagina del \"Manifesto\" all'indomani dell'elezione di papa Benedetto XVI, che per la testata comunista \u00e8 \"il pastore tedesco\".\nIl gioco ricorre perfino nelle barzellette: una, molto nota, confonde con un agricoltore lucano il \"fattore di potenza\" (si tratta peraltro di una mnemonica realmente pubblicata molti anni fa). L'esempio, come i precedenti e altri ancora, dimostra che la mnemonica non \u00e8 il gioco specialistico e astruso che pu\u00f2 sembrare."}
{"id": "489282", "revid": "773636", "url": "https://it.wikipedia.org/wiki?curid=489282", "title": "Eremo di Camaldoli", "text": "Leremo di Camaldoli \u00e8 un edificio religioso situato nei pressi dell'omonima localit\u00e0, in provincia di Arezzo, diocesi di Arezzo-Cortona-Sansepolcro a circa metri s.l.m., all'interno del parco nazionale delle Foreste Casentinesi, Monte Falterona e Campigna. Fondato da san Romualdo nei primi anni dell'XI secolo, casa madre della Congregazione benedettina dei camaldolesi, \u00e8 vicinissimo al confine amministrativo tra la provincia toscana di Arezzo e quella romagnola di Forl\u00ec-Cesena, a circa da Arezzo e da Forl\u00ec.\nStoria dell'eremo.\nSan Romualdo aveva fondato molte comunit\u00e0 eremitiche. Attorno al 1012 giunse fra il Pratomagno e il Monte Falterona in mezzo alle foreste casentinesi e decise di fondare un eremo in una radura detta Campo di Maldolo (\"Campus Maldoli\").\nIncoraggiato dal vescovo di Arezzo Teodaldo, sotto la cui giurisdizione si trovava quella localit\u00e0, vi eresse 5 celle e un piccolo oratorio dedicato a san Salvatore Trasfigurato ovvero il primo nucleo dell'eremo. Successivamente furono aggiunte 15 celle al nucleo originario della struttura.\nSituazione moderna.\nOggi l'eremo di Camaldoli \u00e8 uno dei due polmoni con cui respira la comunit\u00e0 monastica ivi presente: a poca distanza l'uno dall'altro sorgono infatti il monastero e l'eremo, i cui monaci appartengono alla stessa comunit\u00e0, vivono la stessa regola, ma seguono stili di vita in parte diversi, dando maggior spazio alla vita comunitaria presso il monastero e privilegiando il raccoglimento personale presso l'eremo. I monaci che vivono all'eremo sono nove.\nL'eremo, interamente cinto da un muro di sasso, si affaccia sulla strada con un portone, attraverso il quale si accede al cortile interno. Dal cortile si possono visitare:\nUna cancellata separa il cortile dalla zona pi\u00f9 interna riservata esclusivamente ai monaci che vivono in piccole celle separate.\nLa cella di san Romualdo.\nLa cella \u00e8 il luogo dove il santo viveva per gran parte della sua giornata, nell'impegno di studio, di lavoro e di preghiera.\nLa cella di san Romualdo \u00e8 l'unica cella visitabile.\nLe celle abitate dai monaci sono simili a questa, costruite sulla base dello stesso progetto:\nLa chiesa.\nLa chiesa, dedicata a san Salvatore Trasfigurato, si trova al centro dell'eremo a simboleggiare la centralit\u00e0 della preghiera nella vita monastica.\nCostruita in quindici anni, la dedicazione della chiesa fu celebrata nel 1027 dal vescovo Teodaldo. La struttura originale venne costruita in stile romanico. In seguito sub\u00ec numerosi lavori, fra cui quello del 1658 che contribu\u00ec a modificarne lo stile in barocco.\nSi affaccia sul cortile centrale dell'eremo ed \u00e8 fiancheggiata dalla foresteria. Sulla sinistra, rispetto alla facciata, si stende tutto lo scenario della \"Lavra\", cio\u00e8 l'insieme delle celle monastiche che nei monasteri del cristianesimo d'Oriente sono chiamate appunto \"Lavre\".\nLa chiesa sorge sullo stesso luogo in cui era situato il primitivo oratorio fondato da San Romualdo. L'oratorio originario col tempo era andato in rovina e si rese necessaria una sua riedificazione. La chiesa venne ricostruita e venne consacrata il 23 agosto 1220 dal cardinale Ugolino dei conti di Segni, futuro Papa Gregorio IX. Racconta una tradizione che alla consacrazione assistette San Francesco d'Assisi.\nLa chiesa duecentesca aveva una sola navata e il tetto a capriate, era chiusa da una piccola abside ed era divisa in due vani. Nel vano maggiore era posto, allora come oggi, l'Altare maggiore e il coro mentre nel vano minore vi era il coro dei Conversi. Venne restaurata nel 1256, 1295 e nel 1373. In occasione del restauro del 1373, a causa degli ingenti lavori effettuati, l'8 agosto i monaci fecero riconsacrare l'edificio da Francesco Moricotti, arcivescovo di Pisa. La trasformazione, secondo il gusto barocco, avvenne con i restauri effettuati tra il 1575 e il 1669.\nFacciata e atrio.\nLa facciata attuale venne eretta tra il 1713 e il 1714 e addossata sulla precedente, risalente al XV secolo. La nuova facciata venne costruita davanti alla precedente, della quale rimane visibile la parte superiore. Questa scelta venne fatta per poter ottenere uno spazio da usare come atrio d'ingresso alla chiesa. La nuova facciata \u00e8 incorniciata da due tozzi campanili simmetrici. In nicchie di pietra serena sono collocate le statue di Cristo, di san Romualdo e di san Benedetto.\nUna volta superato il portale d'ingresso si accede all'atrio. Sulla porta che d\u00e0 accesso alla chiesa \u00e8 posto un bassorilievo di Tommaso Flamberti raffigurante una \"Madonna col Bambino\".\nTransetto.\nIl transetto \u00e8 una navata trasversale situata dopo la porta d'ingresso dell'atrio.\nFino al 1575 vi era situato il Coro dei Conversi e due altari posti ai lati della porta. Dopo i lavori il transetto assunse le attuali dimensioni. Successivi lavori vennero effettuati per realizzare il Nartece, in legno intagliato e coperto di foglia d'oro e, nel 1659 la trasformazione del soffitto da capriata a \"botte\". Nel 1669 la volta venne decorata con stucchi allegorici. Dopo la porta d'accesso, sulla destra, \u00e8 situato un altare con una tela raffigurante la \"Vergine col Bambino contornata da San Benedetto, San Romualdo, San Gerolamo e Santa Lucia\", opera di Giovanni Battista Naldini (1575).\nSulla sinistra, sull'altro altare, vi \u00e8 una tela di Candido Sorbini di Montepulciano raffigurante l\"Immacolata Concezione\". La tela risale al 1856.\nSulla parete sovrastante la porta d'ingresso \u00e8 situato l'affresco raffigurante la \"Visione di san Romualdo\", opera di Giovanni Drago risalente al XVII secolo mentre sopra le porte poste agli angoli del transetto sono conservate delle tele raffiguranti i quattro Padri della Chiesa: san Gregorio Magno, sant'Ambrogio, san Girolamo e sant'Agostino. Queste tele sono opera del Passignano.\nLa volta venne decorata dai fratelli bolognesi Giuseppe Maria e Antonio Rolli alla fine del XVII secolo.\nAbside e navata.\nL'abside, decorata nel XVII secolo con dorature, \u00e8 incorniciata da lesene e da un arco in pietra serena risalente al XVI secolo. Gli affreschi del catino absidale furono realizzati nel 1937 da Ezio Giovannozzi e raffigurano il \"Santo Salvatore Trasfigurato\". Posta al centro dell'abside \u00e8 la pala di scuola toscana raffigurante \"Cristo crocifisso adorato da San Pietro, San Paolo, San Romualdo e San Francesco\" (1593). Ai lati dell'abside ci sono due tabernacoli in marmo: quello di sinistra del 1531 di Gino da Settignano, quello di destra del 1525 di Tommaso Flamberti. In origine erano in marmo bianco, ma sul finire del XVII secolo, a seguito dei restauri, vennero decorati in oro zecchino.\nCome quella del nartece, anche la volta a vela della navata, venne affrescata dai fratelli Rolli, mentre gli stucchi e gli sfondi sono di Francesco Nasini. A partire dal presbiterio, nella prima cornice, di forma ovale, \u00e8 raffigurata l\"Annunciazione a Maria\" con ai lati le raffigurazioni di Maria quale \"Vergine Porta del Cielo\" e di \"Stella del Mattino\". Nella seconda cornice, di forma rettangolare, \u00e8 raffigurata la \"Presentazione di Maria al Tempio\" con ai lati l'olivo e il platano. Nella terza cornice, di forma ottagonale, \u00e8 dipinta la \"Nascita della Vergine\" con ai lati la palma e la rosa. Infine nella quarta cornice, anch'essa di forma rettangolare, \u00e8 raffigurata l\"Assunzione di Maria\" con ai lati il cedro e il cipresso.\nSulla parete del presbiterio \u00e8 posto un affresco raffigurante l\"Imperatore Ottone III mentre confessa a San Romualdo l'uccisione di Crescenzio senatore romano\", opera del pittore senese Francesco Franci. Altri due affreschi dipinti nel XVII secolo da Giovanni Drago raffigurano: uno \"Ottone III in visita presso l'Eremo del Pereo\", l'altro \"La donazione dell'Abbazia di San Salvatore fatta da Ottone III a San Romualdo\".\nIl coro in noce risale all'inizio del XVI secolo.\nCappella di Sant'Antonio Abate.\n\u00c8 situata al fianco dell'altare che nel transetto celebra l\"Immacolata Concezione\".\nAll'interno \u00e8 custodito un altorilievo in ceramica invetriata di Andrea della Robbia, raffigurante la \"Vergine e il Bambino con Santi\". L'opera fu commissionata alla fine del XV secolo al Della Robbia dal priore di Camaldoli e Generale dell'Ordine Pietro Delfino.\nLa cappella \u00e8 inoltre decorata da affreschi raffiguranti la \"Glorificazione del Crocifisso\", eseguiti dal pittore Adolfo Rollo nel 1932.\nCappella di San Giuseppe.\nVi si accede dal lato destro del transetto e vi sono sepolti alcuni dei monaci pi\u00f9 rappresentativi di Camaldoli:\nCappella del Santissimo Sacramento.\nNella cappella dell'eucaristia (o del Santissimo Sacramento), realizzata nel XVI secolo, \u00e8 sepolto, senza nessuna indicazione, secondo le sue volont\u00e0, l'invetriatore Guillaume de Marcillat (1470-1529).\nAula capitolare.\nL'aula capitolare presenta degli interessanti scanni e il soffitto a cassettoni di stile toscano risalenti al XVI secolo.\nI due candelabri e l'altare sono di noce intagliato, realizzati nel 1850 da Luigi Angiolo Midollini.\nSull'altare \u00e8 posta una tela raffigurante \"La Vergine col Bambino circondata da Santi\", opera di ignoto risalente al XVI secolo.\nSulla parete posta tra la chiesa e l'aula \u00e8 la tela raffigurante \"\", opera del pittore divisionista Augusto Mussini.\nIl pittore, seguace di Giovanni Segantini, realizz\u00f2 l'opera tra il 1914 e il 1915.\nSagrestia.\nRisalente al XVI secolo, all'interno della sagrestia \u00e8 conservata la cattedra pontificale, realizzata in noce intagliato dagli intagliatori fiorentini Luca Bonicelli e Antonio Montini nel 1669. \u00c8 inoltre presente una tela realizzata dal monaco camaldolese Venanzio l'Eremita, deceduto nel 1659, raffigurante \"San Giuseppe che sorregge il Bambino, tra San Filippo Neri e San Francesco d'Assisi\".\nSulla porta \u00e8 presente una tela di scuola di Guido Reni e nella nicchia un crocifisso attribuito a Giambologna.\nRefettorio.\nIl refettorio \u00e8 posto nel fabbricato situato a lato della chiesa. \u00c8 stato realizzato nel 1679 dai maestri Guglielmo Magistretti di Arezzo e Baldassarre da Stia, che ricostruirono la sala mantenendo del precedente refettorio soltanto la facciata. Splendido \u00e8 il soffitto a cassettoni costellato da rosoni tutti diversi l'uno dall'altro. Venne realizzato dagli intagliatori fiorentini Evangelista Dieciaiuti e Gaspare Bertacchi.\nAlle pareti laterali sono poste alcune tele di notevole interesse, ciascuna delle quali raffigura due santi. Sono attribuite al monaco camaldolese Venanzio l'Eremita, di ispirazione caravaggesca.\nSulla parete di fondo \u00e8 posto un crocifisso in cotto realizzato nel 1935 da Adolfo Rollo.\nBiblioteca.\nLa biblioteca nell'Eremo di Camaldoli era esistente gi\u00e0 nell'XI secolo, epoca in cui i monaci camaldolesi si dedicarono alla divulgazione della riforma del canto liturgico, realizzata dal loro confratello Guido d'Arezzo. La biblioteca era ordinata al fine di condurre il monaco a rivivere in s\u00e9 il cammino ascetico indicato da San Romualdo.\nNel 1510 la biblioteca raccoglieva migliaia di pergamene. Prima delle soppressioni napoleoniche del 1810, all'interno della biblioteca erano conservati oltre 7000 libri stampati, 400 codici e oltre 700 incunaboli. In quell'anno e nella successiva soppressione del 1866, la biblioteca venne spogliata dei suoi beni successivamente divisi tra la Biblioteca Nazionale di Firenze, la Biblioteca Laurenziana, la Biblioteca Civica di Arezzo e la Biblioteca Rilliana di Poppi. Il materiale archivistico, comprensivo di oltre 500 pergamene, venne trasferito presso l'Archivio di Stato di Firenze. Attualmente, il deposito dei libri si sta lentamente ricostruendo, comprendendo oltre 500 testi.\nL'ambiente che raccoglie la biblioteca venne realizzato nel 1622. \u00c8 dotato di scaffali lavorati sobriamente e il soffitto \u00e8 decorato da 27 tele che raffigurano gli apostoli Pietro e Paolo, gli Evangelisti, San Benedetto e San Romualdo, i Padri della Chiesa Occidentale e Orientale e i maggiori pensatori dell'Ordine Benedettino.\n\"La Lavra\".\nLa cella dell'eremita.\nNella cella l'eremita vive gran parte della sua giornata nel personale impegno fatto di lavoro, studio e preghiera.\nLa struttura delle celle \u00e8 \"a chiocciola\". Tale struttura \u00e8 il risultato di secoli di esperimenti volti a trovare la migliore forma architettonica per difendere i monaci dai rigori del clima.\nLe costruzioni sono ad un piano, con annesso un orto recintato. La suddivisione interna partendo dall'esterno \u00e8 la seguente: portico, vestibolo, camera, studio, oratorio, legnaia, bagno. Al centro della \"chiocciola\", nella parte pi\u00f9 calda, \u00e8 situata la camera. Il portico si apre sempre sull'orto dove \u00e8 posto uno sportello attraverso il quale il monaco riceve le vivande. Il vestibolo \u00e8 un corridoio di dimensioni abbastanza ampie da permettere al monaco di passeggiare quando le condizioni atmosferiche gli impediscono di uscire, inoltre vi pu\u00f2 allestire il laboratorio personale. Dopo il vestibolo si entra nella camera che presenta un armadio a muro, un camino e il letto incassato nel legno.\nTutte le celle si rifanno a quella di San Romualdo, l'unica visitabile, con accesso dal piazzale della chiesa. In questa cella San Romualdo visse per circa due anni. Al suo interno \u00e8 decorata con una tela del XVII secolo.\nLe celle dell'Eremo di Camaldoli.\nL'eremo di Camaldoli \u00e8 costituito da venti celle situate oltre il cancello che delimita la clausura e sono disposte su cinque file.\nNella prima fila ci sono le seguenti celle:\nNella seconda fila ci sono le seguenti celle:\nNella terza fila vi sono le seguenti celle:\nNella quarta fila ci sono le seguenti celle:\nNella quinta fila sono rimaste solo due celle sulle sei presenti fino al 1858.\nCappella del Papa.\nSituata al termine del viale centrale delle celle \u00e8 una piccola chiesa in stile romanico con abside e un campanile a vela. \u00c8 chiamata \"Cappella del Papa\" perch\u00e9 venne fatta costruire nel 1220 dal Cardinale Ugolino dei Conti di Segni, poi diventato Papa Gregorio IX.\nAccanto alla cappella del papa sorge il piccolo cimitero della comunit\u00e0.\nAspetti naturalistici.\nRiserva biogenetica di Camaldoli.\nAttorno all'Eremo si sviluppa la Riserva biogenetica di Camaldoli, gestita dal Corpo Forestale dello Stato, ma alla cui cura hanno provveduto per molti secoli i monaci camaldolesi, che si occupa in particolare di Abetine di abete bianco.\nLa riserva si estende fino alla Foresta della Lama, oggi in territorio romagnolo.\nMolto importante anche la presenza della fauna, tra cui si segnalano quattro specie di ungulati: cervo, daino, capriolo e cinghiale, oltre al loro predatore naturale, il lupo. Abbondante anche la fauna ornitica (picchio maggiore, cince, allocco, poiana, ecc.) e i mammiferi minori (scoiattolo, ghiro, ecc.). Sono presenti anche aree umide dove si sono insediate importanti specie di anfibi quali il tritone e la salamandra.\nCuriosit\u00e0.\nDurante un soggiorno ad Eremo nel luglio 2008, l'attivista Internet statunitense Aaron Swartz ha scritto il noto pamphlet \"Guerrilla Open Access Manifesto\"."}
{"id": "489286", "revid": "380453", "url": "https://it.wikipedia.org/wiki?curid=489286", "title": "Gilberto Amauri de Godoy Filho", "text": ""}
{"id": "489290", "revid": "7399", "url": "https://it.wikipedia.org/wiki?curid=489290", "title": "Sestese Pallavolo", "text": ""}
{"id": "489291", "revid": "1794", "url": "https://it.wikipedia.org/wiki?curid=489291", "title": "Riduzione all'assurdo", "text": ""}
{"id": "489295", "revid": "380453", "url": "https://it.wikipedia.org/wiki?curid=489295", "title": "Giba Godoy Filho", "text": ""}
{"id": "489296", "revid": "6923", "url": "https://it.wikipedia.org/wiki?curid=489296", "title": "Camaldoli", "text": "Camaldoli \u00e8 una localit\u00e0 situata nel territorio del comune di Poppi, all'interno del Parco nazionale delle Foreste Casentinesi, Monte Falterona e Campigna.\nNon molto lontano dal monastero \u00e8 collocato un laghetto di origine artificiale ma che ormai si \u00e8 naturalizzato da tempo: il Laghetto Traversari. Vi \u00e8 l'antica farmacia o laboratorio galenico, in cui i monaci lavoravano spezie e piante medicinali per curare i malati dell'antico \"ospitale\". L'attuale farmacia, con i pregiati mobili in noce, risale al 1543. Nella chiesa in stile barocco si trovano opere del Vasari.\nDivenne nel Rinascimento un importante centro culturale e dopo il 1520 si attiv\u00f2 al proprio interno anche una tipografia.\nA pochi chilometri di distanza si trova l'Eremo di Camaldoli, nato poco dopo la fondazione del monastero per ospitare i monaci desiderosi di abbandonare totalmente la vita comunitaria per la clausura in mezzo alla foresta, dove si pu\u00f2 ammirare la cella di San Romualdo. I monaci Camaldolesi seguono la regola benedettina con l'aggiunta di propri princ\u00ecpi e norme e sono riuniti nella \"Congregazione Camaldolese dell'ordine di San Benedetto\" (Congregazione camaldolese)."}
{"id": "489299", "revid": "106908", "url": "https://it.wikipedia.org/wiki?curid=489299", "title": "Crisi finanziaria asiatica", "text": "La crisi finanziaria asiatica fu una crisi finanziaria che interess\u00f2 alcuni paesi del Sud-Est asiatico alla fine del XX secolo, tra il 1997 e il 1998.\nCausata da una serie di speculazioni finanziarie che provocarono una forte svalutazione della moneta e lo sganciamento delle divise interessate dal valore del dollaro, la crisi fu causata dal pesante indebitamento del settore privato (banche e imprese), che provoc\u00f2 il ritiro improvviso dei capitali (tecnicamente un \"deflusso\") da parte degli investitori stranieri e degli istituti di credito.\nLa crisi si manifest\u00f2 in vari aspetti: dall'attacco speculativo sulle valute dei paesi interessati, causandone un significativo deprezzamento, al crollo del mercato azionario e immobiliare, fattori che furono accompagnati da catene di fallimenti di imprese, banche e istituzioni finanziarie. Essa, scaturita dal settore finanziario, si ripercosse con serie conseguenze sull'economia e sul piano sociale (aumento della disoccupazione, carovita), non determinando tuttavia un impatto di grande portata sulle bilance di pagamenti (i disavanzi furono sostanzialmente contenuti dal freno alle importazioni indotto dalla recessione) e sulla crescita economica, che anzi furono susseguentemente beneficiate dalla riduzione del valore delle divise e dalla diminuzione dei prezzi delle esportazioni, complice anche una congiuntura di bassi costi del petrolio. Negli anni successivi i paesi interessati dalla crisi sarebbero passati dalla condizione di debitori netti a quella di creditori, testimoniata dal raggiungimento del saldo positivo delle parti correnti con l'estero.\nL'inversione del flusso di capitali tra il 1996 e il 1997 ammont\u00f2 a circa 105 miliardi di dollari, pi\u00f9 del 10% del Pil di tutte le economie asiatiche. I flussi finanziari nelle economie della regione dell'Asia orientale e del Pacifico passarono dai 26 miliardi di dollari del 1990, ai 100 miliardi del 1997. Molti dei fondi di questi flussi erano costituiti da Investimenti diretti esteri e da prestiti bancari. Ai fini della crescita economica, gran parte di questa liquidit\u00e0 apparve in eccesso rispetto alle capacit\u00e0 e alle esigenze del sistema economico, andando ad alimentare uno sviluppo essenzialmente speculativo (in particolare nel settore immobiliare, come rivel\u00f2 il caso thailandese, cui si rimanda appresso), che tuttavia contribu\u00ec alla portata generale e ai risvolti successivi del cosiddetto \"miracolo asiatico\" (o delle \"tigri asiatiche\").\nContesto economico e cause.\nL'est asiatico, nei tre decenni precedenti la crisi, era cresciuto pi\u00f9 velocemente di qualsiasi altra economia mondiale, abbattendo drasticamente il proprio tasso di povert\u00e0 e alzando il reddito medio procapite. L'economia galoppava a tassi di crescita sostenuti, frutto di politiche governative orientate su un forte risparmio e sulla scelta di investimenti oculati in ambito nazionale. Le oscillazioni della congiuntura mondiale furono ben sopportate dalle economie orientali dando origine a quello che fu definito, come gi\u00e0 accennato, il \"miracolo asiatico\". Particolare attenzione era stata rivolta alla ristrutturazione del settore dell'istruzione e alla promozione di politiche industriali atte all'annullamento del \"gap\" tecnologico con l'Occidente. La regione asiatica pot\u00e9 inoltre riqualificarsi sul piano turistico ed industriale, grazie soprattutto ad un ammodernamento delle vie di comunicazione e dei sistemi di trasporto. Come osservato dall'economista americano Joseph Stiglitz fu inoltre determinante, per il fiorente sviluppo, la capacit\u00e0 di redistribuzione della ricchezza accumulata, che aveva migliorato le condizioni di vita di decine di milioni di abitanti senza trascurare obiettivi di macrostabilit\u00e0 internazionale.\nI decenni di espansione economica erano stati assicurati dalla facilit\u00e0 con cui veniva erogato il credito bancario (forte dilatazione del credito privato, denominato in buona parte in dollari, che nel biennio '96-'97 sfior\u00f2 per ciascun anno i 60 miliardi), dal mantenimento di bassi tassi d'interesse, mentre l'andamento dei corsi azionari appariva confermare la tendenza espansiva. Ci\u00f2 era potuto accadere in presenza di un settore finanziario deregolamentato e fragile, con istituti di credito che, pur sottocapitalizzati, premevano su investimenti interni ed esteri, sicuri di un eventuale intervento dei governi in caso di insolvenza (pur in assenza di un prestatore di ultima istanza). Allo stesso modo, anche le imprese apparivano eccessivamente indebitate e esposte ai rischi della volatilit\u00e0 di investimenti a breve termine, soggetti alle variazioni dei saggi internazionali.\nCon queste premesse, la crisi scoppiata nel luglio del '97, prese di sorpresa osservatori economici e istituzioni internazionali e apparve in contrasto col torno di tempo pregresso di crescita sostenuta, allorch\u00e9 per la regione asiatica, il FMI aveva previsto un perdurare dei fattori economici favorevoli. Il crollo della moneta thailandese nel luglio del '97 fu occasione per lo scatenamento di attacchi speculativi prima a danno della valuta del paese pi\u00f9 prossimo, la Malaysia (la quale, non accettando il piano del FMI, nel '98 introdusse rigidi controlli sulla movimentazione di capitali), poi dell'Indonesia, e infine della Corea del Sud, l'economia pi\u00f9 sviluppata tra quelle colpite, assieme al Giappone.\nIl fattore scatenante risult\u00f2 essere l'ancoraggio delle divise nazionali al dollaro (dollarizzazione), che dal 1995 and\u00f2 incontro a una rivalutazione del cambio. La relativa debolezza del dollaro aveva garantito la competitivit\u00e0 delle merci di Indonesia, Malaysia e Thailandia, fino a che queste non hanno visto erodere il proprio export dall'alto livello dei prezzi determinato da un cambio eccessivamente rivalutato (rispetto allo yen, apprezzamento aggravato dalla svalutazione dello yuan cinese). La crisi valutaria fu determinata, oltrech\u00e9 dalla natura degli investimenti esteri a breve termine (prontamente ritirati dagli investitori stranieri), dalla conversione delle attivit\u00e0 nazionali e dei portafogli delle imprese in valuta estera, fattore che aggrav\u00f2 la crisi di liquidit\u00e0 dei governi.\nLa crisi mise in evidenza un altro fattore, tipico delle economie regionali (come quelle dell'ASEAN) e del mondo globalizzato: l'effetto \"contagio\" a partire da un singolo paese sulle economie circostanti. La svalutazione del baht thailandese indusse negli investitori internazionali (i mercati) il timore che altri paesi avrebbero proceduto alla svalutazione delle proprie monete, al fine di stimolare le esportazioni, ridurre il costo del debito e proteggersi dal ribasso del costo delle importazioni. Gli stessi investitori, quindi, avevano interesse a convertire gli investimenti in valuta pregiata, provocando l'inversione della direzione dei flussi (tecnicamente un \"current account reversal\"), ovvero il ritiro improvviso dei capitali dai paesi dei quali si avvertisse il rischio di svalutazione.\nThailandia.\nL'epicentro della crisi.\nL'inizio della crisi si ritiene che vada fissato alla data del 2 luglio 1997, e che la regione thailandese ne vada considerato il suo epicentro. La moneta nazionale (il baht), scambiata fin dalla met\u00e0 degli anni ottanta con un tasso fisso di 25:1 rispetto al dollaro, sub\u00ec quel giorno una svalutazione del 15% del suo valore nominale. L'economia thailandese era cresciuta, tra il 1985 e il 1996, con tasso annuo record del 9%, spingendo (fino al 1996) hedge fund americani ad affrontare transazioni per un valore complessivo di circa 400 milioni di dollari in valuta thailandese. La Thailandia, che aveva conosciuto negli anni immediatamente precedenti la liberalizzazione del mercato dei capitali sotto l'influenza del FMI e del Tesoro americano, conobbe l'incremento dei flussi e degli scambi di capitale fino al 14% del Pil. Gi\u00e0 alla fine del 1996 erano apparsi evidenti i segnali di crisi del mercato immobiliare del settore privato, che risultava essere in gravi difficolt\u00e0 nel ripianamento dei debiti esteri.\nTra il 14 e il 15 maggio 1997, il baht thailandese era stato colpito da pesanti attacchi speculativi che tuttavia non convinsero il Primo Ministro Chavalit Yongchaiyudh a svalutare immediatamente la moneta (la quiete del governo thailandese fu uno dei fattori di aggravamento della crisi finanziaria, incerto sulle misure di svalutazione, che avrebbero nuociuto alle importazioni, col rischio di una recrudescenza dei fenomeni inflativi). Circa 2 mesi dopo i primi attacchi speculativi, lo stesso 2 luglio, il baht fu sganciato dal paniere di divise internazionali (dollaro, yen e marco) e lasciato fluttuare sul mercato nazionale. I tentativi di difendere la moneta, prima attraverso il ricorso alle riserve di valuta, poi mediante svalutazioni sempre pi\u00f9 incontrollate e il rialzo dei tassi di interesse, non ebbero seguito alcuno, se non quello di spingere nuovi speculatori ad approfittare dell'ulteriore debolezza della divisa e provocare il fallimento di aziende (come la Finance One). La fuga dei capitali, sospinta dal timore di ulteriori svalutazioni, alimentava il circolo vizioso della crisi finanziaria, gettando in difficolt\u00e0 gravi le banche e le imprese del paese.\nCon due approvazioni datate 11 e 20 agosto 1997, il FMI cerc\u00f2 di arginare la crisi effettuando un prestito al governo thailandese di oltre 20 miliardi di dollari per risanare il deficit nazionale e ripristinare la fiducia del mercato dei cambi nel baht. Questa azione sollev\u00f2 tuttavia alcuni sospetti apparendo come il tentativo di fornire valuta pregiata per rimborsare le banche occidentali che avevano contratto prestiti con le aziende thailandesi. Paradossalmente i fondi versati dal FMI non fecero altro che alimentare le speculazioni e la fuga di capitali dall'economia thailandese, tanto che il nuovo tasso vantaggioso (ma insostenibile per un'economia in piena crisi) del baht convinse i possessori di valuta a convertire i propri patrimoni in valuta statunitense e a trasferirli rapidamente all'estero. A fine ottobre il bath arriv\u00f2 a subire una svalutazione di pi\u00f9 del 60 % rispetto al 1996.\nInsieme al cospicuo finanziamento il FMI present\u00f2 alle istituzioni l'attuazione di un piano di \"aggiustamento strutturale\" (come \u00e8 indicata nel gergo economico-burocratico dell'istituzione l'applicazione di misure di taglio del disavanzo e della spesa pubblica, unita a provvedimenti di liberalizzazione e privatizzazione). Il pacchetto di \"riforme strutturali\" previde, infatti, oltre alla levitazione dei tassi di interesse, al taglio della spesa pubblica a all'aumento della pressione fiscale, una maggiore apertura e trasparenza del sistema finanziario, unita ad una riforma della legislazione su banche e istituti di credito. Queste misure non mancarono di sollevare ulteriori dubbi sulla \"neutralit\u00e0\" del FMI, accusato di minare la sovranit\u00e0 monetaria nazionale in favore di una liberalizzazione del mercato dei capitali a beneficio degli investitori occidentali (e delle imprese transnazionali statunitensi).\nDal 2001 la Thailandia manifest\u00f2 segnali di ripresa economica. Il nuovo sistema fiscale permise alla nazione di azzerare il proprio deficit nel 2004, con 4 anni di anticipo sulle previsioni. Nel novembre 2006 il baht raggiunse il suo precedente record di cambio di 36,5 col dollaro e dal maggio successivo si \u00e8 regolarmente stabilizzato sui 33 baht per dollaro. Nel marzo 2008 la moneta veniva scambiata con un tasso di 31 baht per dollaro e il continuo rafforzamento spinse il governo thailandese a prevedere una crescita economica sostenuta negli anni successivi.\nIndonesia.\nNel giugno 1997 l'Indonesia sembrava ancora lontana da una possibile crisi economica. A differenza della Thailandia, aveva subito con minore intensit\u00e0 il fenomeno del \"leverage\", potendo vantare un'inflazione contenuta, un surplus nella bilancia commerciale (di ca. 900 milioni di dollari), riserve in valuta estera per un totale di circa 20 miliardi di dollari e un sistema bancario pi\u00f9 solido. Nel luglio 1997, mentre la Thailandia era alle prese con i problemi di svalutazione del baht, l'Indonesia acconsenti ad aumentare il \"trading band\" (banda di oscillazione) della rupia dall'8% al 12%. Gli attacchi speculativi subiti dalla valuta costrinsero tuttavia il governo, nell'agosto dello stesso anno, a rintrodurre la flessibilit\u00e0 del cambio, dando luogo alla svalutazione della moneta.\nL'FMI intervenne prontamente con un finanziamento a credito di 23 miliardi di dollari, producendo il rialzo della domanda in valuta pregiata e inondando il mercato indonesiano di valuta nazionale. La rupiah tocc\u00f2 cos\u00ec nel settembre 1997 il suo minimo storico.\nBench\u00e9 la crisi fosse iniziata fin dall'estate gli effetti cominciarono a farsi sentire sui bilanci delle imprese indonesiane nel novembre successivo. Le imprese, che si erano indebitate fortemente in valuta USA, dovettero far fronte agli insostenibili costi dettati dalla svalutazione della rupiah, acquistando dollari per ripagare i propri creditori e contribuendo ad un'ulteriore svalutazione. La crescita del tasso d'inflazione e conseguentemente dei prezzi degli alimenti scaten\u00f2 rivolte in tutto il paese, conclusesi con pi\u00f9 di 500 morti nella sola Giacarta. La grave disoccupazione e il carovita riaprirono lotte inter etniche che erano rimaste sopite (l'ostilit\u00e0 nei confronti della comunit\u00e0 cinese), e parzialmente attenuate dal passato sviluppo economico. Nel febbraio 1998, il Presidente Suharto licenzi\u00f2 il Governatore della Banca Centrale indonesiana. Ci\u00f2 non produsse reali miglioramenti costringendo il Presidente stesso a dimettersi nel maggio successivo.\nIl cambio indonesiano, che prima della crisi si era stabilizzato sulle 2000 rupie per dollaro, tocc\u00f2 picchi di 18000 rupie per dollaro durante il periodo di recessione economica, subendo a gennaio del '98 una svalutazione dell'85%. Nel corso dello stesso anno l'Indonesia sub\u00ec una variazione negativa del proprio PIL pari al 13,5%.\nCorea del Sud.\nLa Corea del Sud era riuscita dopo la guerra a formulare una strategia di crescita economica, che le aveva permesso di incrementare di otto volte il reddito pro capite in tre decenni. La riduzione dell'analfabetismo e i forti investimenti per colmare il \"gap\" tecnologico con le principali economie mondiali le avevano permesso all'inizio degli anni novanta di diventare membro stabile dell'OCSE e di divenire una delle principali produttrici di microchip.\nLa crisi in questo paese fu innescata da problemi strutturali legati al forte indebitamento delle proprie grandi imprese con creditori esteri. Il livello di scambio dei flussi di capitale raggiunse il 9 % del Pil. All'inizio del 1997, si ebbero i fallimenti della Hanbo Steel e della Sammi Steel, due delle maggiori conglomerate del paese. Nello stesso anno, mentre la Thailandia veniva risucchiata nel baratro della recessione, l'istituto di rating finanziario Moody's decise di declassare la Corea dal livello A1 al livello A3 e, successivamente, al livello B2. Alla base della decisione sembrava esserci, oltre al trend negativo in cui i mercati asiatici si stavano incanalando, la richiesta da parte del colosso coreano Kia Motors di un prestito di emergenza.\nLe banche occidentali decisero quindi di non rinnovare i propri prestiti alle imprese coreane, limitando fortemente l'afflusso vitale di capitali e paralizzando l'economia. La borsa coreana perse il 4% del proprio valore nella sola giornata del 7 novembre 1997, e il 7% il giorno successivo. Il 24 novembre le richieste di pesanti \"riforme strutturali\", formulate dal FMI a fronte di un prestito, fecero crollare i titoli coreani del 7,2%. Samsung perse oltre 5 miliardi di dollari durante la crisi, e Daewoo fu assorbita dal gruppo americano GM. Il cambio pass\u00f2 da 800 won per dollaro ad oltre 1800 (la svalutazione giunse al 110%).\nA distanza di alcuni anni, nonostante la crisi abbia costretto alla bancarotta numerose compagnie nazionali, la Corea del Sud \u00e8 riuscita dal 1997 ad oggi a triplicare il proprio PIL, mantenendo il ruolo di una tra le pi\u00f9 attive e fiorenti economie mondiali. A tal proposito \u00e8 sufficiente notare come dal 1960 il PIL pro capite sia passato, in termini nominali, da 80 dollari a 21.000 dollari. Gli effetti maggiori della crisi si sono fatti sentire sul debito pubblico, quasi triplicato dal 13 al 30% negli ultimi 10 anni.\nLa fuga dei capitali e il ruolo del FMI.\nIl ruolo del Fondo Monetario Internazionale (FMI) nella crisi asiatica scoppiata nel 1997 \u00e8 stato lungamente dibattuto in ambito economico, raccogliendo le maggiori critiche da parte dell'economista americano ed ex vicepresidente della Banca Mondiale Joseph Stiglitz.\nQuest'ultimo ha aspramente criticato l'operato del fondo sia prima che durante la crisi asiatica, accusandolo di aver inutilmente esposto economie con alti tassi di risparmio alla volatilit\u00e0 dei capitali esteri, nonch\u00e9 di aver versato ingenti somme nelle casse dei paesi in difficolt\u00e0 con l'unico scopo di rimborsare le banche creditrici occidentali e causando ulteriori danni alle economie gi\u00e0 in difficolt\u00e0. Accuse giunsero anche per la leggerezza dimostrata dal FMI nella valutazione della situazione asiatica, il cui studio, col titolo altisonante \"The East Asian Miracle\", fu commissionato solo a seguito delle pressioni esercitate dal governo giapponese (che se ne accoll\u00f2 i costi).\n\u00c8 opinione dell'economista americano che le istituzioni internazionali non vedessero di buon occhio le ingerenze dei governi orientali, che avevano dato il via a sviluppi cos\u00ec floridi in aperto contrasto con le politiche liberali occidentali. A fronte di una richiesta di rapida liberalizzazione del mercato finanziario e dei capitali, i governi asiatici avevano preferito intraprendere un passaggio graduale; alle privatizzazioni sul modello americano, avevano risposto sovvenzionando le imprese strategiche per l'interesse del paese.\nStiglitz afferma inoltre che, alla base di un cos\u00ec rapido sviluppo economico, vi fu anche la capacit\u00e0 degli stati asiatici di limitare le diseguaglianze riducendo la povert\u00e0 e impegnandosi in un'equa redistribuzione della ricchezza accumulata, requisiti fondamentali per promuovere lo sviluppo industriale e tecnologico. In definitiva, mentre i governi asiatici si preoccupavano di plasmare e dirigere i mercati, il FMI avrebbe preferito un ruolo da comprimari per questi ultimi, promuovendo un'ulteriore liberalizzazione del mercato dei capitali senza valutarne le conseguenze economiche. Le \"riforme strutturali\" richieste proprio dal FMI come condizione indispensabile per il versamento di capitali d'aiuto, avrebbero avuto proprio lo scopo, secondo Stiglitz, di avvantaggiare le speculazione dei creditori esteri, causando ulteriori danni a economie gi\u00e0 in forte recessione. In particolare, apparve sproporzionato il rialzo dei tassi di interesse imposto ai governi, che furono fissati al 25%, e in alcuni casi lasciati levitare fino al 40%, saggi che per imprese gi\u00e0 eccessivamente indebitate a causa della crisi apparvero devastanti.\nStiglitz ha avvalorato le sue tesi attirando l'attenzione sul caso malese, indicato come esempio di economia che ha saputo reagire prontamente alla crisi proprio ignorando i dettami del FMI, riferendosi principalmente alle politiche del primo ministro malese Mahathir Mohamad mirate all'abbattimento dei tassi di interesse e a limitare il deflusso dei capitali speculativi, imponendo una severa regolazione alla movimentazione dei capitali (anche se il suo esito non si rivel\u00f2 granch\u00e9 efficace)."}
{"id": "489300", "revid": "508036", "url": "https://it.wikipedia.org/wiki?curid=489300", "title": "Brindisi (saluto)", "text": "Con brindisi s'intende l'atto di alzare un bicchiere pieno di una bevanda (generalmente alcolica) e di bere alla salute di qualcuno. Il gesto comprende il toccare o lo sfiorare i bicchieri dei commensali.\nIl brindisi \u00e8 diffuso in tutto il mondo; variano le esclamazioni accompagnatorie usate.\nEtimologia.\n\"Brindisi\" deriva dallo spagnolo \"brindis\", mutuato dal tedesco \"bring dir's\", cio\u00e8 \u201clo porto a te\", intendendo il saluto, espressione trasmessa dai lanzichenecchi alle truppe spagnole.\nEsclamazioni tipiche.\n\"Cin cin\" \u00e8 l'esclamazione pi\u00f9 comune in italiano all'atto del brindisi. Ha origini cinesi: deriva infatti da \"q\u01d0ng q\u01d0ng\" (\u8bf7\u8bf7; Wade-Giles: \"ch'ing ch'ing\"), che significa \"prego, prego\", promosso nell'uso anche per la somiglianza onomatopeica con il suono prodotto dal battere due bicchieri tra loro. Usato tra i marinai di Canton come forma di saluto cordiale ma scherzoso, fu esportato nei porti europei.\nProsit \u00e8 una parola latina significa \"sia utile, faccia bene, giovi\", o anche \"sia a favore\", terza persona singolare del congiuntivo presente del verbo latino \"pr\u014dsum, prodes, pr\u014dfui, prodesse\" (\"giovare\", \"essere di vantaggio\"). \u00c8 utilizzata come esclamazione all'atto del brindisi. La parola \u00e8 usata anche in campo liturgico al rientro in sagrestia, dopo la conclusione della Messa, dai ministranti verso il celebrante, il quale risponde con \"Deo gratias vobis quoque\".\nNell'antica Grecia si usava declamare discorsi o versi poetici durante il brindisi e l'usanza richiedeva che le parole fossero improvvisate.\nDal Seicento in poi, si diffuse il cosiddetto brindisi poetico e numerosi furono gli autori che se ne occuparono, da Gabriello Chiabrera a Giovanni Mario Crescimbeni, per non parlare del \"Brindisi funebre\" carducciano.\nOrigine.\nL'edizione del 1910 dell\"Enciclopedia Britannica\", in merito all'origine dell'usanza, dice: \"L'usanza di bere \u2018alla salute\u2019 dei vivi deriva dall'antico rito religioso di bere in onore degli d\u00e8i e dei defunti. Ai pasti i greci e i romani versavano libagioni agli d\u00e8i, e ai banchetti cerimoniali bevevano in onore degli d\u00e8i e dei defunti\", aggiungendo: \"Il bere alla salute dei vivi dev'essere stato strettamente collegato a queste usanze che in sostanza equivalevano a libagioni\". Un'opera pi\u00f9 recente (1995) dice: \"[Il brindisi] \u00e8 un vestigio religioso di antiche libagioni sacrificali in cui un liquido sacro veniva offerto agli d\u00e8i: sangue o vino in cambio di un desiderio, una preghiera riassunta con le parole 'lunga vita!' o 'alla salute'\"."}
{"id": "489301", "revid": "3602665", "url": "https://it.wikipedia.org/wiki?curid=489301", "title": "Beta Orionis", "text": ""}
{"id": "489303", "revid": "1543377", "url": "https://it.wikipedia.org/wiki?curid=489303", "title": "Th\u00e1i", "text": "Il gruppo dei popoli th\u00e1i \u00e8 uno dei 54 gruppi etnici in Vietnam riconosciuti dal governo centrale. Le etnie che formano questo gruppo sono i tai dam, i tai don, i phu thai, i tai daeng, i tai thanh e i tai hang tong, che fanno tutte parte dei popoli tai e parlano ognuna un proprio idioma compreso nelle lingue tai sud-occidentali. Tutti i popoli th\u00e1i sono insediati a sud o a sud-ovest del fiume Rosso.\nDistribuzione.\nSecondo il censimento vietnamita del 2009, vi erano th\u00e1i, che rappresentavano l'1,8 % della popolazione totale e il terzo gruppo pi\u00f9 popoloso dopo i kinh (vietnamiti) e i t\u00e0y. Erano in prevalenza in aree montane rurali, mentre il 6,4 % era nelle citt\u00e0. Erano distribuiti nelle seguenti province del Vietnam settentrionale:\nLe singole etnie che compongono i popoli th\u00e1i sono cos\u00ec suddivise da Ethnologue:\nEtnie del Vietnam correlate.\nAltri popoli tai presenti in Vietnam sono i b\u1ed1 y (noti in Cina come buyei), i gi\u00e1y, i lao, i l\u00fc, i nung, i s\u00e1n chay, i tay, i gelao, i lachi, i laha e i qabiao, ognuno dei quali \u00e8 per\u00f2 riconosciuto dal governo separatamente tra i 54 gruppi etnici del Vietnam.\nStoria.\nCome molti dei popoli tai, i tai dam, tai daeng e tai don fondarono nel nord del sud-est asiatico quelle che divennero le citt\u00e0-Stato chiamate \"mueang\" (in lingua vietnamita \"m\u01b0\u1eddng\") guidate dai locali sovrani \"chao\". In seguito, le popolazioni Tai delle valli montane dei fiumi Rosso e Nero resistettero alle invasioni mongole del XIII secolo e mantennero la propria autonomia nei secoli successivi pagando tributi ai Cinesi, ai Dai Viet e ai laotiani di Lan Xang. Risalendo i fiumi Rosso e Nero, i Tai della zona intensificarono i commerci con le province cinesi dello Yunnan e del Guangxi. In mancanza di documenti ufficiali, si \u00e8 ipotizzato che 12 di queste \"muang\" abbiano formalizzato l'alleanza formando la confederazione di Sip Song Chu Tai nel XVII secolo, se non prima. Dopo l'istituzione, la confederazione fu tributaria a turno del Regno di Luang Prabang, uno dei tre Stati laotiani formatisi dal frazionamento di Lanxang, della Birmania e del Dai Viet con capitale a Hu\u1ebf, in particolar modo con l'avvento della dinastia Nguy\u1ec5n, che unific\u00f2 il Dai Viet all'inizio del XIX secolo.\nIn seguito la condederazione si venne a trovare in un territorio di confine tra il l'Impero vietnamita ed il Regno di Luang Prabang, tributario del Siam dalla fine dell'Ottocento, e furono spesso in lotta con il governo imperiale vietnamita che non riusciva a controllarle. Nel 1865 furono occupate da bande di profughi cinesi fuggiti dalle repressioni della dinastia Qing. Queste bande furono egemonizzate dall'esercito della bandiera nera, che sottomise le popolazioni locali e collabor\u00f2 con l'imperatore vietnamita, ottenendo in cambio un riconoscimento formale. In quegli anni i francesi si erano assicurati il protettorato della Cocincina e, a partire dal 1872, iniziarono gli attacchi contro il resto del Vietnam, che videro l'esercito della bandiera nera combattere nella resistenza al fianco dei vietnamiti.\nNel 1885, con la fine della guerra franco-cinese, i francesi portarono a termine la colonizzazione dell'intero Vietnam e i siamesi, allarmati dalla pressione che ne risultava su Luang Prabang, nel 1886 occuparono la confederazione indipendente Sip Song Chu Tai (letteralmente \"dodici principati tai\"), ma nel 1888 i francesi cacciarono i siamesi dopo essersi alleati con le bandiere nere e le popolazioni locali, e occuparono a loro volta la zona facendone un protettorato autonomo chiamato \"Pays Tha\u00ef\". Nel 1948 la confederazione fu riconosciuta come Stato indipendente all'interno dell'Unione francese con il nome \"F\u00e9d\u00e9ration Tha\u00ef\", i cui militari furono ufficialmente schierati con i francesi durante la guerra d'Indocina. Una parte della popolazione combatt\u00e9 invece a fianco dei comunisti nord-vietnamiti Viet Minh.\nCon la disfatta francese del 1954 nella battaglia di Dien Bien Phu e il trionfo dei Viet Minh, che fondarono il Vietnam del Nord, buona parte dei th\u00e1i si rifugiarono in Francia, Australia o Stati Uniti. Il territorio della federazione th\u00e1i fu nel 1955 assegnato alla Regione autonoma dei th\u00e1i-m\u00e8o (in lingua viet Khu t\u1ef1 tr\u1ecb Thai-M\u00e8o) che nel 1961 fu ribattezzata \"Regione autonoma del Nordovest\". Alla fine della guerra del Vietnam, nel 1975 la regione fu abolita."}
{"id": "489305", "revid": "1543377", "url": "https://it.wikipedia.org/wiki?curid=489305", "title": "Nazionale di calcio del Bahrein", "text": "La nazionale di calcio del Bahrein (\u0645\u0646\u062a\u062e\u0628 \u0627\u0644\u0628\u062d\u0631\u064a\u0646 \u0644\u0643\u0631\u0629 \u0627\u0644\u0642\u062f\u0645) \u00e8 la squadra di calcio nazionale dell'emirato del Bahrein ed \u00e8 posta sotto l'egida della Bahrain Football Association.\nLa federcalcio nazionale fu costituita nel 1957 e si affili\u00f2 alla FIFA nel 1966 all'AFC nel 1969. Non si \u00e8 mai qualificata alla fase finale del campionato del mondo. In Coppa d'Asia ha raggiunto il quarto posto nel 2004, anno in cui la FIFA ha assegnato alla nazionale bahrenita il premio di squadra che ha fatto i maggiori progressi. Ha vinto la Coppa delle Nazioni del Golfo nel 2019.\nAttualmente occupa la 91\u00aa posizione del ranking FIFA.\nStoria.\nEsordi.\nLa nazionale bahrenita nacque nel 1951. La locale federazione calcistica fu fondata nel 1957 e si iscrisse alla FIFA nel 1966 e all'AFC nel 1969. Esord\u00ec il 2 aprile 1966 a Baghdad, pareggiando per 4-4 contro il . Il 6 aprile 1966, sempre a Baghdad, fece registrare la sconfitta pi\u00f9 larga della propria storia, perdendo per 10-1 contro l'.\nDal 1978 al 1992.\nDebutt\u00f2 nelle eliminatorie della Coppa del mondo nelle qualificazioni al , concluse al secondo turno. Le qualificazioni al mondiale di furono chiuse, invece, al primo turno, mentre nelle eliminatorie del arriv\u00f2 un'altra eliminazione al secondo turno. Finalista al Coppa araba 1985 (battuta per 1-0 dall'Iraq), negli anni '80 la nazionale bahrenita non riusc\u00ec a qualificarsi per la Coppa d'Asia. Nella Coppa delle Nazioni del Golfo disput\u00f2 la finale nel 1970 e nel 1982, uscendo sempre sconfitta dal Kuwait.\nRiusc\u00ec a qualificarsi per la prima volta alla fase finale della Coppa d'Asia nell'edizione del 1988, battendo nelle eliminatorie e e pareggiando con l'. Nella fase finale pareggi\u00f2 con (1-1) e Kuwait (0-0) e fu battuta da (0-1) e (0-1), non riuscendo a qualificarsi per la semifinale. Nella Coppa delle Nazioni del Golfo del 1992 fu battuto in finale dal .\nDal 1993 al 2004.\nNelle eliminatorie del il Bahrein si classific\u00f2 secondo su cinque squadre del girone di primo turno, dietro Corea del Sud e davanti a , e , mancando cos\u00ec l'accesso al turno finale. Peggio andarono le qualificazioni al , chiuse al terzo e ultimo posto nel girone di primo turno con e . Nelle qualificazioni al mondiale nippo-coreano del 2002 il Bahrein vinse il girone di primo turno comprendente anche Kuwait, e , ma termin\u00f2 al terzo posto su cinque squadre il girone di secondo turno, dietro Arabia Saudita e e davanti a Iraq e . Nel 2002 fu finalista della Coppa araba, battuto dall'Arabia Saudita nell'atto conclusivo. Nella Coppa delle Nazioni del Golfo del 2003 fu sconfitto in finale ancora dall'Arabia Saudita.\nQualificatosi per la prima volta per la fase finale della Coppa d'Asia, il Bahrein vi esord\u00ec nel 2004. Dopo due pareggi contro Cina (2-2 con gol di Mohamed Hubail e Husain Ali) e Qatar (1-1 con rete di Mohamed Hubail), batt\u00e9 per 3-1 l'Indonesia (gol di Talal Yousef, A'ala Hubail e Husain Ali), qualificandosi per i quarti di finale, dove batt\u00e9 per 4-3 ai tiri di rigore l' (2-2 dopo i tempi supplementari, doppietta di A'ala Hubail). In semifinale fu eliminato dal Giappone (4-3 dopo i tempi supplementari; per i bahreniti doppietta di A'ala Hubail e gol di Duaij Naser), mentre nella finale di consolazione fu sconfitto per 4-2 dall'Iran (gol di Saleh Farhan e Talal Yousef). A'ala Hubail, autore di 5 reti, fu capocannoniere del torneo insieme all'iraniano Ali Karimi.\nDal 2005 ad oggi.\nIl 12 ottobre 2005 il Bahrein vinse lo spareggio AFC contro l', ottenendo un posto nello spareggio AFC-CONCACAF per il mondiale del 2006. All'andata, nel settembre 2005, fu sconfitto per 1-0 l'Uzbekistan, ma la gara fu invalidata dalla FIFA e ripetuta per un errore arbitrale, curiosamente a danno degli uzbeki. Nella ripetizione della partita di andata giocata a Ta\u0161kent il Bahrein pareggi\u00f2 per 1-1 contro la nazionale di casa e, grazie allo 0-0 nella partita di ritorno a Manama, guadagn\u00f2 l'accesso allo spareggio di qualificazione al mondiale di Germania 2006 contro la quarta classificata del girone finale di qualificazione CONCACAF, . Dopo il pareggio 1-1 in trasferta a Port of Spain, a Manama la nazionale bahrenita fu sconfitta per 1-0 da Trinidad e Tobago, che cos\u00ec si qualific\u00f2 per Germania 2006 a scapito degli asiatici.\nLa nazionale del Bahrein fu presente anche alla Coppa d'Asia 2007, dove fu sconfitta all'esordio (1-2) dall'Indonesia, una delle nazioni ositanti, malgrado il gol di Sayed Mahmood Jalal. Batt\u00e9 poi la Corea del Sud per (2-1, reti di Ismael Abdullatif e Salman Isa), ma fu sconfitta nella terza partita dall' (0-4) ed eliminata dal torneo.\nNel 2009 il Bahrein vinse nuovamente lo spareggio tra le due terze classificate nei gironi finali delle qualificazioni AFC al mondiale, stavolta per il mondiale sudafricano del 2010. Con un doppio pareggio il Bahrein super\u00f2 il play-off a spese dell'Arabia Saudita per la regola dei gol fuori casa (0-0 in casa e 2-2 a Riad). Nello spareggio inter-zona per l'accesso al mondiale 2010 affront\u00f2 dunque la . Dopo il pari per 0-0 nella partita d'andata in casa, al ritorno perse 1-0 a Wellington, mancando cos\u00ec nuovamente la possibilit\u00e0 di qualificarsi per la fase finale di un mondiale.\nNella fase finale della Coppa d'Asia 2011 arriv\u00f2 un'eliminazione al primo turno: il Bahrein chiuse il girone dietro Australia e Corea del Sud e davanti all'India, con due sconfitte (1-2 contro i sudcoreani e 0-1 contro gli australiani) inframmezzate dalla vittoria (5-2) contro gli indiani.\nNelle qualificazioni ai mondiali del 2014 la nazionale del Bahrein fu eliminata alla terza fase, non essendo stata in grado di superare il girone, concluso al terzo posto dietro Iran e Qatar. In questa campagna di qualificazione, il 29 febbraio 2012, il Bahrein ottenne la pi\u00f9 larga vittoria della propria storia, battendo per 10-0 l'Indonesia a Riffa. Il successo, pur storico, non fu utile ai fini della qualificazione perch\u00e9 il Qatar pareggi\u00f2 l'ultimo match quando ai bahreniti, che pure grazie al 10-0 avevano colmato la differenza reti con i qatarioti, sarebbe servita una sconfitta degli avversari contro l'Iran.\nAnche nella fase finale della Coppa d'Asia 2015 la squadra fu eliminata, come quattro anni prima, al primo turno: il Bahrein chiuse il girone dietro Iran ed Emirati Arabi Uniti e davanti al Qatar, con due sconfitte (0-2 contro gli iraniani e 1-2 contro gli emiratini) e una vittoria per 2-1 contro i qatarioti all'ultima giornata.\nNon andarono meglio le qualificazioni al mondiale di , che per il Bahrein si conclusero con l'eliminazione gi\u00e0 alla seconda fase, a causa del quarto posto nel girone.\nQualificatasi alla fase finale della Coppa d'Asia 2019, la squadra super\u00f2 la fase a gironi risultando la migliore delle quattro terze classificate nei gruppi, dopo un pareggio (1-1 contro gli padroni di casa), una sconfitta (0-1 contro la ) e una vittoria (1-0 contro l'). Agli ottavi di finale fu eliminata dalla (1-2 dopo i tempi supplementari).\nIl Bahrein ha poi vinto la Coppa delle Nazioni del Golfo nel 2019, battendo in finale l' per 1-0.\nNelle qualificazioni al mondiale 2022, arriva terza nel proprio girone del secondo turno, a 2 punti dalla seconda e 3 dalla prima.\nCommissari tecnici.\nLista dei commissari tecnici del Bahrein.\nRosa attuale.\nLista dei giocatori convocati per le partite di qualificazione al Campionato mondiale di calcio 2022 del 3, 7 e 15 giugno 2021\n\"Presenze e reti aggiornate al 7 giugno 2021.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "489306", "revid": "3602689", "url": "https://it.wikipedia.org/wiki?curid=489306", "title": "Formula di inversione di Moebius-Rota", "text": ""}
{"id": "489307", "revid": "438678", "url": "https://it.wikipedia.org/wiki?curid=489307", "title": "Modello a fontana", "text": "Il modello a fontana \u00e8 un modello di sviluppo altamente iterativo, che ben si sposa con lo sviluppo del software con metodologie orientate agli oggetti, \u00e8 particolarmente adatto a grandi progetti sviluppati da un gran numero di persone, specialmente se questi progetti riguardano prodotti \u201cmission critical\u201d che non possono fallire (programmi per il controllo del traffico aereo).\nDescrizione.\nIl modello a fontana riconosce che, nonostante alcune attivit\u00e0 non possano iniziare prima di altre, (non si pu\u00f2 codificare prima di progettare) c'\u00e8 una considerevole sovrapposizione tra le attivit\u00e0 durante il ciclo di sviluppo.\nNel disegno sono presenti per\u00f2 degli zampilli, anche a livelli inferiori, indice che in alcuni casi \u00e8 necessario, date le nuove conoscenze che si hanno a disposizione sul progetto, fare una certa attivit\u00e0 di ripianificazione che richiede quindi di ritornare nella software pool e risalire la fontana\nQuesto modello inoltre permette uno sviluppo di componenti software maggiormente autonomo, all'interno di un'infrastruttura unificante. L'obbiettivo di questo processo di sviluppo potrebbe essere visto come la \u201ccostituzione di un repository\u201d in cui immagazzinare componenti riutilizzabili. Diventa considerevole, con questo parallelismo, il risparmio di tempo.\nNe emerge che questa metodologia \u00e8 particolarmente adatta allo sviluppo di software modulare, in cui lo sviluppo dei moduli procede in parallelo: un esempio viene dallo sviluppo di un word processor, in cui il modulo della formattazione del testo pu\u00f2 essere sviluppato nello stesso momento in cui viene sviluppato il modulo per la correzione ortografica."}
{"id": "489308", "revid": "1305772", "url": "https://it.wikipedia.org/wiki?curid=489308", "title": "Nazionale di pallavolo dell'Italia", "text": ""}
{"id": "489309", "revid": "78273", "url": "https://it.wikipedia.org/wiki?curid=489309", "title": "Nazionale di pallavolo italiana", "text": ""}
{"id": "489310", "revid": "36426", "url": "https://it.wikipedia.org/wiki?curid=489310", "title": "Sepolcro Rucellai", "text": ""}
{"id": "489312", "revid": "659223", "url": "https://it.wikipedia.org/wiki?curid=489312", "title": "Loggia Rucellai", "text": "La Loggia Rucellai, tra via della Vigna Nuova e piazza Rucellai, \u00e8 l'unica loggia gi\u00e0 di una famiglia privata rimasta a Firenze.\nStoria e descrizione.\nFu realizzata da Antonio di Migliorino Guidotti, che si ispir\u00f2 ai disegni di Leon Battista Alberti per il Palazzo Rucellai, che si trova dirimpetto. Realizz\u00f2 un'ariosa loggia rinascimentale, con lo stemma della vela spiegata al vento dei Rucellai nel frontone, simbolo anche della Fortuna. \u00c8 composta da tre arcate a tutto sesto con colonne al centro e pilastri agli angoli.\nCon quest'opera si celebrava il matrimonio del 1466 fra Bernardo Rucellai e Nannina de' Medici, sorella maggiore di Lorenzo il Magnifico, che suggellava l'alleanza fra queste due importanti famiglie. Veniva cos\u00ec ad essere sistemata anche l'area davanti al palazzo, creando una posata piazzetta dove gli ideali rinascimentali di bellezza ed eleganza sono pienamente espressi. \nNel 1677 venne tamponata, per ospitare lo studio dello scultore Giovan Battista Foggini. Nel 1963 fu restaurata per restituirle le forme originarie e ospit\u00f2 a lungo la prestigiosa attivit\u00e0 antiquaria di Alberto Bruschi. Oggi, chiusa da vetrate trasparenti, \u00e8 occupata da un esercizio commerciale."}
{"id": "489313", "revid": "3602723", "url": "https://it.wikipedia.org/wiki?curid=489313", "title": "Beta Delphini", "text": ""}
{"id": "489315", "revid": "125333289", "url": "https://it.wikipedia.org/wiki?curid=489315", "title": "Grado Labs", "text": "Grado Labs \u00e8 un'azienda statunitense specializzata nella produzione di testine per la lettura dei dischi in vinile, nonch\u00e9 in cuffie magneto-dinamiche di alta qualit\u00e0.\nLa ditta prende il nome dal suo fondatore, il newyorkese Joseph Grado, le testine sono prodotte artigianalmente, \"millesimate\" e firmate dallo stesso Grado, da qui il nome della prestigiosa (e costosissima) serie \"Signature\". \nNel 1982 Joseph Grado, fu inserito nella \"Audio Hall of Fame\" come ideatore della testina a \"bobina mobile\" e innovatore, pi\u00f9 di ogni altro, nel campo delle testine fonografiche."}
{"id": "489317", "revid": "116904176", "url": "https://it.wikipedia.org/wiki?curid=489317", "title": "Deep Ecliptic Survey", "text": "Il Deep Ecliptic Survey \u00e8 un progetto statunitense volto all'individuazione di nuovi oggetti all'interno della fascia di Edgeworth-Kuiper, guidato da Robert L. Millis.\nFra le scoperte principali, i planetoidi Chaos, Issione e Deucalione.\nDavid Jewitt e Jane Luu dell'Universit\u00e0 delle Hawaii hanno scoperto il primo oggetto della Cintura di Kuiper nel 1992; e da quella volta molti astronomi si sono messi al lavoro esplorando la zona oltre l'orbita di Nettuno, dove orbitano decine di migliaia di questi oggetti (KBO), come Marc W. Buie, Robert L. Millis, Larry Wasserman, James L. Elliot e Mark Wagner.\nPresso le strutture del National Optical Astronomy Observatory formato dagli osservatori di Kitt Peak National Observatory, Cerro Tololo Inter American Observatory e NOAO Gemini Science Center, un team di astronomi si \u00e8 prefisso di indagare, scoprire e valutare forma e portata della cintura e soprattutto di determinare le orbite di quegli oggetti che vi risiedono. La struttura di questa organizzazione prevede la collaborazione dei membri del team per monitorare e condividere le informazioni ottenute, coinvolgere astronomi addetti alla ricerca di KBO ed altri oggetti e mettere a disposizione le immagini e i dati raccolti a coloro che ne sono interessati per scopi scientifici o didattici.\nLa scoperta della fascia di Kuiper ha contribuito allo sviluppo delle conoscenze riguardanti l'astronomia planetaria in quella vasta zona oltre l'orbita di Nettuno che si credeva essere vuota, oltre la presenza di Plutone e Caronte, e che invece ora si stima abbia una presenza di formula_1 oggetti. Ogni notte serena grazie all'indagine ed al contributo della sensibilit\u00e0 della fotocamera a mosaico si possono scoprire dai 15 ai 20 oggetti nuovi. Molti sono di dimensioni asteroidali, ma pochi possono essere comparati alle dimensioni di Plutone. \nLa vasta gamma dei loro colori finora osservata promette notevoli propriet\u00e0 fisiche. L'indagine viene effettuata con l'ausilio di telescopi di 4\u00a0m come quello di Blanco e Mayall e quello di Cerro Tololo e Kitt Peak. \nGli obiettivi di questa indagine sono quelli di determinare la distribuzione delle eccentricit\u00e0 orbitali e le diverse inclinazioni, la percentuale dei KBO che sono in risonanza orbitale e non, e quelli con orbite sparse; inoltre si cerca di capire il rapporto che potrebbe esistere tra la fascia di Kuiper e le polveri circumstellari. \nLe osservazioni fatte dal gruppo di Lowell combinate con quelle di altri osservatori hanno contribuito a definire la popolazione degli oggetti di questa fascia asteroidale. L'uso di una nuova tecnica per la ricerca degli oggetti in movimento \u00e8 determinante per l'esito dell'indagine; infatti si fa uso di molte fonti di rilevamento automatico del computer, ma \u00e8 anche importante l'analisi visiva diretta di tutti i dati; il cervello umano \u00e8 un potente strumento per individuare il movimento. \nIn passato la tecnica pi\u00f9 usata era il lampeggiamento di pi\u00f9 immagini registrate; questa tecnica ha portato alla scoperta di Plutone. \nBuie ha introdotto la tecnica del colore: una prima volta si fissa l'immagine in un piano rosso, una seconda volta in uno blu e verde. Una volta registrate le immagini, gli oggetti fissi diverranno di colore grigio, quelli in movimento assumeranno un colore rossastro il quale \u00e8 facilmente rilevabile fra tutti gli oggetti grigi."}
{"id": "489321", "revid": "767487", "url": "https://it.wikipedia.org/wiki?curid=489321", "title": "Fabiano detto Inoki", "text": "Fabiano detto Inoki \u00e8 il secondo album in studio del rapper italiano Inoki, pubblicato il 19 ottobre 2005 dalla Relief Records EU."}
{"id": "489322", "revid": "3602812", "url": "https://it.wikipedia.org/wiki?curid=489322", "title": "Beta Pegasi", "text": ""}
{"id": "489323", "revid": "2075278", "url": "https://it.wikipedia.org/wiki?curid=489323", "title": "Hasbro", "text": "Hasbro (fino al 1968 Hassenfeld Brothers) \u00e8 una casa editrice statunitense di giochi e giocattoli. Terza pi\u00f9 grande societ\u00e0 produttrice di giocattoli al mondo, dietro solo a Mattel e al colosso Lego, la sua produzione \u00e8 quasi totalmente delocalizzata in Oriente. Editrice del noto gioco da tavolo \"Monopoly\", Hasbro ha sede a Pawtucket, a Rhode Island.\nStoria.\nL'articolo d'esordio della ditta fu il giocattolo Mr. Potato Head, una patata antropomorfa smontabile. Fu inventato alla fine degli anni quaranta da George Lerner, che inizialmente vendette l'idea ad una fabbrica di fiocchi d'avena, in modo tale che le diverse parti del giocattolo potessero essere distribuite come regalo dentro le confezioni. L'affare non ebbe successo e Lerner riacquist\u00f2 i diritti a favore degli allora produttori tessili Henry, Hilal ed Herman Hassenfeld, titolari della ditta \"Hassenfeld Brothers\", nome pi\u00f9 tardi abbreviato in \"Hasbro\". L'articolo ebbe un successo strepitoso, che favor\u00ec lo sviluppo di altri giochi e giocattoli da parte della ditta, che fu riconvertita per diventare appunto una fabbrica di giocattoli.\nHasbro Inc \u00e8 la capogruppo di diverse societ\u00e0 controllate. I giochi ed i giocattoli prodotti dalle suddette societ\u00e0 conservano la marca, che costituisce un importante richiamo pubblicitario. Qui di seguito alcune delle societ\u00e0 controllate dalla Hasbro:\nLa pi\u00f9 grande controllata dalla Hasbro \u00e8 la Kenner (Cincinnati, Ohio). Quest'ultima \u00e8 l'artefice dei successi di alcune linee di giocattoli d'oltreoceano quali \"Star Wars\", \"Play-Doh\", \"Super Powers\", \"M.A.S.K.\", \"Strawberry Shortcake\" e \"Care Bears\". Dopo l'acquisizione da parte della Hasbro, il sito della Kenner divenne uno dei principali produttori di giocattoli per ragazzi, con la realizzazione di linee di alta qualit\u00e0 come i \"G.I. Joe\", \"Transformers\", \"Batman\" e \"Star Wars\". Tuttavia con il calo delle vendite del 2000, Hasbro affront\u00f2 la difficile decisione di ridurre i prezzi in modo da venir incontro ai maggiori clienti. La societ\u00e0 decise di chiudere l'intera fabbrica di Cincinnati, riallocando circa 100 lavoratori e lasciandone a casa pi\u00f9 di 400. Questa decisione, sebbene positiva per la Hasbro, cre\u00f2 un effetto negativo sul mercato del lavoro della citt\u00e0, che continu\u00f2 a fare affari al di fuori dalla stessa.\nProdotti.\nMarchi.\nHasbro detiene diversi marchi di giocattoli molto conosciuti, quali:\nGiochi da tavolo.\nHasbro \u00e8 anche la pi\u00f9 grande produttrice di giochi da tavolo del mondo, grazie ai marchi di cui possiede i diritti, come Parker Brothers, Milton Bradley Company, Wizards of the Coast e Avalon Hill. Da questi derivano molti giochi di successo quali:"}
{"id": "489325", "revid": "3602836", "url": "https://it.wikipedia.org/wiki?curid=489325", "title": "Alpha Cassiopeiae", "text": ""}
{"id": "489327", "revid": "712828", "url": "https://it.wikipedia.org/wiki?curid=489327", "title": "Bacche (Pok\u00e9mon)", "text": ""}
{"id": "489329", "revid": "767487", "url": "https://it.wikipedia.org/wiki?curid=489329", "title": "Sammy Hagar", "text": "Biografia.\nDopo varie esperienze in band locali della Southern California, Hagar fece il suo debutto come cantante dei Montrose nel 1973. Il primo successo dell'artista si deve alla canzone \"Bad Motor Scooter\", nella quale la chitarra distorta, utilizzando uno slide, imita il rumore del motore di una moto che si allontana. La sua potente voce lo rese presto celebre in ambito rock e lanci\u00f2 la sua carriera solista, che continu\u00f2 con discreto successo tra la fine degli anni settanta e l'inizio degli ottanta. Il suo maggiore successo \u00e8 probabilmente \"I Can't Drive 55\", un brano che fa riferimento ironico al vecchio limite massimo di velocit\u00e0 vigente negli Stati Uniti, e che verr\u00e0 inserito nel film \"Ritorno al futuro - Parte II\" quando Marty McFly si ritrova in una Hill Valley alternativa e degradata. Nel 1987 incide il brano \"Winner Takes It All\" per la colonna sonora del film \"Over the Top\" con Sylvester Stallone.\nNel 1985 Hagar si un\u00ec ai Van Halen, ricevendo il difficile compito di rimpiazzare nel cuore dei fan il carismatico frontman David Lee Roth. Con i Van Halen incise quattro album in studio: \"5150\" (1986), \"OU812\" (1988), \"For Unlawful Carnal Knowledge\" (1991) e \"Balance\" (1995), che raggiunsero tutti la vetta delle classifiche statunitensi. Nel 1987 incise anche l'album solista \"I Never Said Goodbye\" con la partecipazione di Eddie van Halen. Si separ\u00f2 dal gruppo dopo aver collaborato alla colonna sonora del film \"Twister\" nel 1996, dopo un decennio di successi, ma la sua presenza nella band gli ha valso, il 12 marzo 2007, l'iscrizione nella Rock and Roll Hall of Fame. Nel 2008 fonda insieme all'amico Joe Satriani e al fido ex compagno nei Van Halen Michael Anthony il supergruppo Chickenfoot\nSammy possiede il club/ristorante Cabo Wabo (da cui il nome di un brano contenuto nell'album \"OU812\" dei Van Halen), situato a Cabo San Lucas, Messico, un paese che in precedenza egli aveva gi\u00e0 visitato numerose volte a causa della sua passione per la tequila. Tale passione lo ha portato perfino a produrre un proprio marchio di tequila premium con l'intento iniziale di servirlo nel suo locale: ma il successo di questa iniziativa \u00e8 stato tale da aver consentito l'apertura di due locali in \"franchising\" negli USA (con relativa vendita di \"merchandise\") nonch\u00e9 la distribuzione a livello nazionale della tequila \"Cabo Wabo\", il cui gruppo produttore, in data 2 gennaio 2008, \u00e8 stato strategicamente partecipato all'80% dall'italiana Campari per la cifra di ben 80 milioni di dollari, pari a circa 60 milioni di euro.\nNel 2014 compie un cameo nell'episodio \"Coverart\" della serie animata \"I Simpson\", dove interpreta un carcerato che racconta una storia ai malcapitati protagonisti durante i titoli di coda.\nVita privata.\nHagar si \u00e8 sposato con la sua prima moglie, Betsy Berardi, il 3 novembre 1968. I due hanno dato vita ad Aaron (nato nel 1970) e Andrew (nato nel 1984). Nel 1994 la coppia ha divorziato dopo 26 anni di matrimonio. Hagar si \u00e8 allora sposato una seconda volta, con Kari Karte, il 29 novembre 1995. I due hanno avuto due figlie, Kama (nata nel 1996) e Samantha (nata nel 2001).\nHagar \u00e8 cugino del cantante Ken Tamplin, leader degli Shout. \u00c8 un sostenitore del Partito Repubblicano.\nNel marzo 2011 ha pubblicato la sua autobiografia \"Red: My Uncensored Life In Rock\"."}
{"id": "489330", "revid": "3602879", "url": "https://it.wikipedia.org/wiki?curid=489330", "title": "Alpha Canis Majoris", "text": ""}
{"id": "489332", "revid": "125422995", "url": "https://it.wikipedia.org/wiki?curid=489332", "title": "Alessio Di Giovanni", "text": "Buona parte della sua produzione \u00e8 in siciliano.\nBiografia.\nL'infanzia a Cianciana.\nAlessio Di Giovanni nacque a Cianciana, in provincia di Agrigento, l'11 ottobre 1872, alle ore 18, secondo figlio di Gaetano (1837?-1912), proprietario di miniere di zolfo, e Filippina Guida (1837?-1903). Al battesimo, celebrato il 12 ottobre, gli vennero imposti i nomi di Alessio Francesco. Il padre, che accomun\u00f2 alla professione di notaio l'attivit\u00e0 di studioso di storia locale e del folklore isolano, esercit\u00f2 le prime decisive influenze sul figlio, il quale trascorse felicemente in campagna la sua infanzia. Il padre, in quegli anni, venne eletto sindaco di Cianciana per tre mandati consecutivi, dal 1876 al 1884. Alessio pass\u00f2 quindi la sua infanzia nel piccolo comune agrigentino, frequentandovi, dal 1878 al 1884, le scuole elementari.\nIl trasferimento a Palermo.\nNell'ottobre del 1884, terminate le scuole elementari, Di Giovanni e la propria famiglia si trasferirono a Palermo, dove il padre lo avvi\u00f2 alla carriera ecclesiastica sotto la guida di mons. Gioacchino Di Marzo, alla Cappella Palatina.\nDopo il trasferimento, le condizioni economiche della famiglia cominciarono a declinare, fino a condizioni prossime alla miseria. Di Giovanni parl\u00f2, a questo punto, di un suo \u201ccalvario\u201d, di un cammino, \u201cdoloroso\u201d e tenace, percorso \u201cin silenzio e, per molti anni, senza un conforto\u201d, nel campo della sperimentazione artistica e della formazione letteraria dove fu, per usare sempre le sue parole, \u201cautodidatta e autocritico incontentabile fino alla ferocia\u201d.\nAl 1889, all'et\u00e0 di 16 anni, risalgono le prime pubblicazioni di Alessio Di Giovanni con l'articolo \"Per un poeta popolare\", su \"Illustrazione popolare\" di Milano del 15 febbraio; la recensione \"Storia di una donna\", su \"Cronaca siciliana\" di Terranova di Sicilia (oggi Gela) del 1\u00ba aprile; e l'articolo \"Na dumanna a Turiddu Mamu\", su \"La Patria\" del 15 settembre.\nNel 1892, dopo circa otto anni trascorsi alla Cappella Palatina, non sentendosi affatto chiamato al ministero sacerdotale, Alessio Di Giovanni abbandon\u00f2 gli studi e si dedic\u00f2 al giornalismo.\nNacque in quel periodo la grande amicizia col pittore toscano Garibaldo Cepparelli. Nello stesso anno si tenne l'Esposizione Nazionale di Palermo, dove Di Giovanni rimase colpito dai paesaggi toscani di Niccol\u00f2 Cannicci e si propose cos\u00ec di \u201crendere la vita della campagna siciliana con quella verit\u00e0 grezza, eppure cos\u00ec densa di tanta squisita poesia\u201d. Sul quotidiano \"L'Amico del popolo\" comparve una serie di articoli di critica d'arte, intitolati \"L'arte all'Esposizione\" (7 gennaio, \"I quadri di Francesco Lo Jacono all'Esposizione\"; 24 gennaio, \"Ettore De Maria Bergler\"; 1\u00ba febbraio, \"Luigi Di Giovanni\"; 9 febbraio, \"Calcedonio Reina\"; 21 febbraio, \"Il trittico di Luigi Di Giovanni\"; 6 marzo, \"Michele Cortegiani\"). In luglio pubblic\u00f2 nel \u2018Corriere di Palermo\u2019 la novella \"Per la lampada della Madonna\".\nIl matrimonio e la maturit\u00e0.\nNel 1893, alla soglia della povert\u00e0, Alessio, con la madre, ritorn\u00f2 a Cianciana, mentre il padre si rec\u00f2 nella citt\u00e0 siracusana di Noto, dove inizi\u00f2 a fare il notaio. A inizio ottobre Alessio Di Giovanni sostenne gli esami di maturit\u00e0 presso il Liceo Ginnasio di Modica, superando le prove di italiano, latino e greco, ma non quelle di storia, matematica e storia naturale.\nNel 1894, fino ad agosto, visse a Cianciana con la madre e le sorelle Crocifissa e Rosa. L'anno seguente, l'8 giugno, spos\u00f2 a Noto Caterina Leonardi, figlia di Lorenzo e di Eluisa La Rosa. Dal matrimonio nacquero sette figli: Rosalia (1896), Gaetano (1906), Lorenzo (1909), Vincenzo Francesco (1913), Corrado (1916), Giovanni e Fina.\nSempre al 1895 risale la composizione dei primi sonetti del poema \"Nfernu veru\", sulla vita degli zolfatari, opera che rimarr\u00e0 incompiuta.\nAi suoi frequenti soggiorni campestri risalgono anche le sue prime liriche in siciliano che l'editore Francesco Montes di Girgenti pubblic\u00f2 nel gennaio 1896 col titolo di \"Maju sicilianu\" (suddiviso in tre sezioni: \"Amuri rust\u00edcanu\", dedicata a Garibaldo Cepparelli; \"Vuci di li cosi\", dedicata a Francesco Lo Jacono; \"Tipi e sceni paisani\", dedicata a Luigi Di Giovanni).\nNel 1899 sul settimanale messinese \"Il Marchesino\" del 5 febbraio uscirono \"Dalle zolfare di Girgenti\" e tre liriche, tratte dall'opera inedita \"Nfernu veru\" e dedicate all'amico Alessio Valore (\"La vista di la surfara\", \"Lu sciuri di li surfara\", \"La surfara di notti\"). A luglio l'editore napoletano Chiurazzi, in un opuscolo di otto pagine, preannunci\u00f2 la prossima pubblicazione del poema \"Nfernu veru: sonetti di li surfari \"(l'opuscolo contiene i sonetti \"Patriuttisimu surfarariscu\", \"Vennu\", \"Sc\u00ecnninu a la pirrera\").\nL'apice del successo e i lutti.\nL'ingresso nel nuovo secolo segn\u00f2 per Di Giovanni una fase molto intensa, in cui si alternarono periodi rosei, grazie ai successi in campo letterario, e periodi bui a causa dei lutti sia in famiglia che tra gli amici.\nIl 15 aprile del 1903, alle ore 18.30, mor\u00ec la madre, Filippa Guida. L'anno seguente Di Giovanni decise di abbandonare la vita campestre e si rec\u00f2 a Palermo dove in breve tempo ottenne l'incarico per l'insegnamento di lingua italiana nelle classi aggiunte della R. Scuola Tecnica \"Gagini\".\nNel 1906, a gennaio, mor\u00ec lo zio Vicario, fratello del padre, figura molto importante nella formazione e nella vita del poeta. A partire da questo periodo si intensific\u00f2 la sua attivit\u00e0 di scrittore.\nNell'aprile del 1908, durante le vacanze pasquali, dopo quattro anni di lavori preparatori, compose il dramma in tre atti \"Scunciuru\" che piacque molto a Giovanni Verga ed ebbe un grande successo soprattutto all'estero, ma non fu apprezzato in Italia. La sera del 7 dicembre \"Scunciuru\" venne rappresentato per la prima volta al Broadway Theatre di New York dalla Compagnia drammatica siciliana di Domenico Aguglia.\nNel 1911 il \"Corriere di Sicilia\" pubblic\u00f2 due lunghe poesie (il 12 febbraio, \"La seggia cu li vrazza\"; l'11 aprile, \"V\u00e8nnari di marzu\"), una serie di articoli sul felibrismo (il 20 febbraio, \"Una visita del Daudet a Mistral\"; il 6 marzo, \"Val\u00e8re Bernard, il poeta dei poveri\"; 12 marzo, \"Giuseppe Roumanille il padre del Felibrige\"; il 26 marzo, \"Un ricordo d'infanzia del Roumanille\"; l'11 maggio, \"I nostri articoli sul Felibrige\", con lettere di Mistral, Bernard, Bourrilly ed altri), una traduzione (\"L'urfaneddi\", traduzione da Val\u00e8re Bernard; il 20 marzo) e una serie di brevi racconti (\"La Comunione dei Santi\", \"I fabbri\", \"Dove, voglio morire\"). Il 4 giugno, nella seduta concistoriale tenutasi a Montpellier, venne nominato all'unanimit\u00e0 socio dei F\u00e9librige, su proposta di Federico Mistral. Tale nomina lo rese immensamente felice ed egli ne avrebbe portato vanto per tutta la vita.\nLa sera dell'8 novembre del 1911, il dramma \"Gabrieli lu carusu\" venne rappresentato per la prima volta al Teatro Olympia di Palermo dalla Compagnia drammatica siciliana di Tommaso Marcellini.\nIl 19 luglio del 1912 mor\u00ec il padre Gaetano, al quale \"Il solco\", periodico palermitano con cui Di Giovanni collaborava, dedic\u00f2 il fascicolo del 15 agosto.\nIl 25 marzo del 1914 mor\u00ec Federico Mistral, figura chiave per Di Giovanni dall'inizio del XX secolo. Sul quotidiano \"L'Ora\" del 30 marzo Di Giovanni pubblic\u00f2 l'articolo \"Federico Mistral nell'intimit\u00e0\" e il 21 maggio tenne una conferenza al Circolo di Cultura di Palermo per commemorare lo scrittore francese a lui molto caro. Il vuoto dato dalla perdita delle figure guida della sua formazione lo allontan\u00f2 dalla scena letteraria.\nVi si riaffacci\u00f2, anche se per poco, solo nel 1920, per iniziativa della Societ\u00e0 Siciliana per la Storia della Patria, tenendo una conferenza su \"L'arte di Giovanni Verga\" pubblicata lo stesso anno da Remo Sandron.\nNel 1927 effettu\u00f2 uno dei suoi pochi viaggi fuori dalla Sicilia per recarsi in Toscana, dove visit\u00f2 l'amico Luigi Russo a Gavinana.\nGli ultimi anni e la morte.\nNel 1937 Benito Mussolini, in visita in Sicilia, promise la fine del latifondo e il riscatto dei contadini dalla povert\u00e0, riuscendo a convincere anche Alessio Di Giovanni che credette nel progetto.\nNel 1938 il diabete e l'indebolimento delle capacit\u00e0 visive costrinsero Di Giovanni a rallentare la sua attivit\u00e0 letteraria. Egli si sentiva vicino alla fine e ripet\u00e9 le parole di padre Mansueto, un suo personaggio: \nNel 1942, per l'infuriare della guerra, Di Giovanni lasci\u00f2 Palermo e si rifugi\u00f2 per un paio d'anni a Nicotera, presso il figlio Gaetano. Due anni dopo decise di spostarsi dal figlio Lorenzo a Ronciglione. Finita la guerra, rientr\u00f2 a Palermo, dopo un viaggio di quattro giorni e quattro notti su un carro bestiame. Trov\u00f2 la casa saccheggiata dagli Alleati e buona parte dei suoi libri dispersi.\nIl 6 dicembre del 1946 mor\u00ec a Palermo, dove riposano ancora le sue spoglie. Alla sua morte lasci\u00f2 molte opere incompiute e inedite, che giacciono presso la biblioteca comunale di Palermo, la quale conserva quasi per intero le sue carte.\nOnori postumi.\nLa critica non gli \u00e8 stata avara di apprezzamenti favorevoli. Dopo la morte la rivista \"Galleria\" gli dedic\u00f2 un numero speciale, dove spiccarono gli autorevoli nomi di Luigi Russo e di Pier Paolo Pasolini. Nella ricorrenza del primo centenario della nascita (1972), in una piazza di Cianciana, oggi a lui dedicata, fu eretto un busto bronzeo in suo onore. L'asteroide 17435 di Giovanni, scoperto nel 1989, \u00e8 stato chiamato cos\u00ec in onore di Alessio Di Giovanni.\nLa poetica.\nGli scenari descritti da Di Giovanni nelle sue opere rispecchiano il territorio e la popolazione ciancianese di fine Ottocento e inizio Novecento.\nIl quadro sociale della Sicilia di fine Ottocento si componeva di due mondi diversi: il latifondo e la zolfara; a renderli funzionali l'uno all'altro, e in certo senso a uniformarli, era la comune egemonia su di esse esercitata da un potere dai carattere mafioso, fondato sui privilegi dei pi\u00f9 potenti. La vita nella zolfara pare collocarsi ai confini del reale, tra dura quotidianit\u00e0 e allucinata tragedia.\nDi Giovanni si unisce alla schiera di grandi autori siciliani che hanno lasciato, tra Otto e Novecento, pagine indimenticabili sulla realt\u00e0 delle zolfare: da Giovanni Verga a Luigi Pirandello e Pier Maria Rosso di San Secondo, da Vincenzo Navarro a Leonardo Sciascia.\nDi Giovanni fu molto legato al felibrismo, il movimento provenzale di cui fu animatore Federico Mistral.\nDi Giovanni fu il primo scrittore a scrivere un romanzo in lingua siciliana. Egli pensava che il Verga avrebbe attinto la \"perfezione suprema\" se si fosse espresso in siciliano; ci\u00f2 ci fa comprendere lo spirito che animava il poeta ciancianese, chiarisce la sua convinzione che il mondo degli umili non potesse compiutamente rappresentarsi se non nella loro lingua.\n\u201cBisognava far pane siciliano con farina siciliana\u201d, afferma Di Giovanni, e quindi era necessario far parlare i personaggi nella loro lingua, nella loro lingua, non solo stilizzarli nei loro ritratti con i dati somatici; bisognava farli esprimere attraverso un linguaggio rude, non con una lingua letteraria ma con una lingua che, facendo leva sulle ragioni storiche, economiche, politiche, di quel pezzo di terra, esprimesse realisticamente l'anima pi\u00f9 profonda di questi siciliani.\nI romanzi.\nI due romanzi di Alessio Di Giovanni, \"La Racina di Sant'Antoni\" e \"Lu Saracinu\", furono scritti nell'arco di quasi un trentennio.\nPur ambientati entrambi in luoghi religiosi, hanno connotati molto diversi per quanto riguarda l'ambientazione storica e la messa in rilievo dei fenomeni sociali, come la miseria, la mafia, il laicismo e l'anti clericalismo.\nFrancescanesimo.\nTutta la produzione di Alessio Di Giovanni \u00e8 segnata dall'attaccamento per San Francesco e il francescanesimo, che appare evidente in \"Puvireddu amurusu\" (1906) e nella traduzione in lingua siciliana de \"I fioretti di San Francesco\" (1929).\nRiguardo all'opera si espresse cos\u00ec Mario Rapisardi:\nRiguardo all'opera si espresse cos\u00ec Luigi Russo:\nVoce del Feudo (1938).\nL'opera di maggiore rilievo del poeta siciliano \u00e8 senza dubbio \"Voce del Feudo\".\nSi tratta di una raccolta in versi che consta di trentadue componimenti. Come informa lo stesso Di Giovanni, essi assieme ad altri, avrebbero dovuto far parte di un complesso pi\u00f9 vasto: \"A la Campia\".\nLe liriche pi\u00f9 belle e famose sono: \"Nni la masseria di lu Mavaru\", \"Morti scunsulata\", \"Ritorna amuri\" e \"La fava\". Di Giovanni descrive con accorata comprensione la dura vita degli zolfatari, vita trascinata con fatica gi\u00f9 nella \"pirrera\" (la miniera), l\u00e0 dove anche donne e bambini sono costretti a vivere in condizioni bestiali; e ne descrive le cantine fumose dove, abbrutiti dalla stanchezza, gli zolfatari bevono vino annacquato, storditi dalle parole del \"Cunta Cunti\" (cantastorie) assoldato a questo scopo dai padroni delle miniere.\nSono un'agghiacciante testimonianza della reale condizione degli zolfatai siciliani i sonetti: \"Scinninu a la pirrera\", \"La vita di la surfara\" e \"Vennu\".\nTraduzione: Scendono in zolfara: Scendono in miniera e ognuno in mano /\nporta un lucignolo per la via, / che non per loro ma per le erbe del pianoro / brilla il sole biondo alla campagna. / Scendono in silenzio e quando a mano a mano / scompaiono nel buio / e cominciano a sentirsi soli / pregano San Giuseppe e Maria. / Ma dopo iniziando a lavorare / gridano, imprecando come animali / che lo stesso Signore sembra abbandonarli. / Oh potessero abbandonare allora / quella vita infame, quella vita assassina / come gli animali in fondo ai torrenti.\nIl Teatro.\nNel teatro, come gi\u00e0 nei suoi romanzi, Di Giovanni non fa altro che rappresentare quegli scenari e quelle situazioni tipiche della societ\u00e0 siciliana dell'epoca.\nEcco cosa asserisce Alessio Di Giovanni nella premessa a \"Teatro Siciliano\" che occupa i tre drammi della sua vasta produzione letteraria: \"Scunciuru\", \"Gabriele lu Carusu\" e \"L'Ultimi Siciliani\", quest'ultimo apparso nel 1915 con il titolo \"Mora! Mora!\".\n\"Scunciuru\" e \"Gabriele lu Carusu\" sono, oltre che drammi della vita, poemi dell'amore, del lavoro e dell'abnegazione, sinfonie dolenti e struggenti della vita campestre e della zolfara, ed il linguaggio che le esprime, il dialetto, \u00e8 una loro diretta conseguenza.\nScunciuru (1895).\n\"Scunciuru\" tratta di un dramma sociale. Nela, delusa dalla vita e dal suo promesso sposo, spinta dall'esasperazione decide di farsi giustizia uccidendo il proprio compagno. I temi toccati sono quelli tipici della societ\u00e0 siciliana di fine Ottocento: la gelosia, la superstizione, la patriarcalit\u00e0 e la mafia.\nGabrieli lu carusu (1910).\nL'opera inquadra le precarie condizioni del popolo siciliano di inizio Novecento, che viveva di stenti e nella miseria, e ai rapporti di classe, esemplati in un amore (socialmente impossibile) tra un carusu (Gabriele) e una borghese (donna Faustinedda) amata in ostinato silenzio.\nL'ultimi siciliani (1932).\nL'ultimi siciliani \u00e8 un'opera di sapore risorgimentale, ambientata nel clima arroventato della Sicilia di met\u00e0 Ottocento. L'azione si svolge a Carini negli anni 1857\u20131870. Il lavoro si dispiega nei classici tre atti, ognuno dei quali esaurisce un determinato quadro tematico e pone le premesse per il successivo.\nIstituzione Culturale \u201cAlessio Di Giovanni\u201d.\nL'Istituzione Culturale Alessio Di Giovanni \u00e8 nata a Cianciana per svolgere attivit\u00e0 culturali (mostre-rassegne-premi). L'Istituzione ha le seguenti finalit\u00e0 principali:\nL'istituzione pubblica anche dei \"Quaderni di studi Digovannei\" che raccolgono, anche in ristampa, articoli, saggi e studi ormai introvabili sulla figura e sull'opera di Alessio Di Giovanni."}
{"id": "489334", "revid": "102024231", "url": "https://it.wikipedia.org/wiki?curid=489334", "title": "Psicoterapia ericksoniana", "text": "La Psicoterapia ericksoniana \u00e8 una forma di psicoterapia che deriva dal lavoro clinico di Milton H. Erickson e che basa una parte significativa della sua operativit\u00e0 sull'uso di specifiche tecniche ipnotiche.\nMetodologia.\nL'ipnosi \u00e8 un metodo che viene utilizzato anche in altre psicoterapie.\nL'ipnoterapia ericksoniana, o psicoterapia ericksoniana, viene definita anche \"psicoterapia breve\" (si deve proprio a Erickson il primo uso di questa locuzione).\nSi basa su alcuni assunti teorici:"}
{"id": "489335", "revid": "3602936", "url": "https://it.wikipedia.org/wiki?curid=489335", "title": "Alpha Virginis", "text": ""}
{"id": "489338", "revid": "834", "url": "https://it.wikipedia.org/wiki?curid=489338", "title": "Erin Marie Aldrich", "text": ""}
{"id": "489355", "revid": "307923", "url": "https://it.wikipedia.org/wiki?curid=489355", "title": "Alpha Ursae Minoris", "text": ""}
{"id": "489357", "revid": "38666", "url": "https://it.wikipedia.org/wiki?curid=489357", "title": "Gruppo dell'ossigeno", "text": ""}
{"id": "489360", "revid": "3603059", "url": "https://it.wikipedia.org/wiki?curid=489360", "title": "Astrometrica", "text": ""}
{"id": "489364", "revid": "121944573", "url": "https://it.wikipedia.org/wiki?curid=489364", "title": "Pericapside", "text": "Il pericapside o peplos (detto anche involucro, \"envelope\" in inglese) \u00e8 lo strato pi\u00f9 esterno che ricopre alcuni tipi di virus. \u00c8 posto esternamente al capside ed \u00e8 composto da un doppio strato di fosfolipidi, intervallati da numerose glicoproteine; tra il pericapside e il capside si interpongono le proteine virus-specifiche della matrice virale, a costituire uno strato chiamato tegumento.\nFormazione.\nIl pericapside deriva dalla membrana plasmatica della cellula ospite, della quale il virus si ricopre durante il processo di gemmazione messo in atto per fuoriuscire dalla cellula stessa.\nDurante il processo di assemblamento all'interno di una cellula ospite, alcuni virus producono una serie di proteine (che nei retrovirus vengono codificate dal gene \"env\", dall'inglese \"envelope\" che sta per involucro) che, dopo essere state glicosilate nell'apparato di Golgi della cellula stessa, si vanno a posizionare in una determinata zona della membrana plasmatica, spingendo ai lati le sue proteine strutturali. Quando l'assemblaggio del nucleo-capside \u00e8 completo, il virione si avvicina a quella zona della membrana cellulare e si aggancia alle proteine del pericapside mediante una serie di proteine della matrice poste sulla superficie del capside, e denominate per questo \"proteine M\". A questo punto avviene la gemmazione, cio\u00e8 il virus fuoriesce dalla cellula portandosi dietro un pezzo della sua membrana plasmatica.\nLa gemmazione \u00e8 in un certo senso vantaggiosa per la cellula ospite, che in questo modo non viene danneggiata dalla fuoriuscita della progenie virale. I virus sprovvisti di pericapside infatti non sono in grado di uscire dalla cellula infettata una volta che vi sono penetrati e non possono far altro che accumularsi nel citoplasma, fin quando la formazione di questi enormi aggregati virali finisce per uccidere la cellula stessa, che viene lisata permettendo cos\u00ec la fuoriuscita dei virus.\nStruttura e composizione chimica.\nIl pericapside \u00e8 composto da una componente proteica, una lipidica ed una polisaccaridica. La componente lipidica \u00e8 rappresentata dai fosfolipidi, che costituiscono la porzione predominante dell'einvolucro e che sono organizzati in un doppio strato, esattamente come nelle membrane cellulari da cui derivano.\nLa componente proteica \u00e8 costituita invece dalle glicoproteine che sporgono sulla superficie del pericapside. Inoltre, visto che queste proteine sono state glicosilate approfittando dell'apparato biosintetico della cellula ospite, il peplos \u00e8 l'unica porzione del virus che possiede una porzione polisaccaridica, rappresentata dai carboidrati delle glicoproteine.\nFunzioni.\nIl pericapside ha fondamentalmente due importanti funzioni. Innanzitutto, esso serve a mascherare gli antigeni delle proteine capsidiche, che essendo contenute all'interno del pericapside non possono essere riconosciute ed attaccate dalle difese dell'organismo ospite.\nIn secondo luogo, il pericapside favorisce l'entrata del virus nella cellula da infettare, per la sua analogia con le membrane cellulari. Tra le glicoproteine del pericapside sono infatti presenti alcune proteine dette \"fusogene\", che sono in grado di inserirsi nella membrana plasmatica della cellula da infettare e di aprirvi un varco, quel tanto che basta perch\u00e9 il pericapside possa fondersi con la membrana stessa e liberare il complesso nucleo-capside all'interno della cellula."}
{"id": "489365", "revid": "3603128", "url": "https://it.wikipedia.org/wiki?curid=489365", "title": "Alpha Delphini", "text": ""}
{"id": "489366", "revid": "123980525", "url": "https://it.wikipedia.org/wiki?curid=489366", "title": "Rogo di Primavalle", "text": "Il rogo di Primavalle \u00e8 stato un attacco, con finalit\u00e0 di incendio doloso compiuto da alcuni aderenti al movimento della sinistra extraparlamentare Potere Operaio nel quartiere popolare di Primavalle a Roma il 16 aprile 1973. Nell'incendio persero la vita Virgilio e Stefano Mattei rispettivamente di 22 e 8 anni, figli di Mario Mattei, segretario locale del Movimento Sociale Italiano. \nFurono condannati a 18 anni di reclusione, per incendio doloso e duplice omicidio colposo, oltre che per uso di esplosivo e materiale incendiario - con pena prescritta - tre esponenti dell'organizzazione Potere Operaio, tra cui Achille Lollo, che solo nel 2005 ammise di avere realizzato, con altri, un attentato dimostrativo con una bomba artigianale non esplosa rivolto a Mario Mattei, ma sostenne sempre di non aver incendiato la casa con la benzina. Le effettive dinamiche dell'atto non sono mai state chiarite.\nIl fatto.\nNella notte del 16 aprile 1973 tre aderenti di Potere Operaio partono per minacciare Mario Mattei, ex netturbino e segretario del Movimento Sociale Italiano della sezione \"Giarabub\" di Primavalle. Alle tre di notte, nel tentativo di dare fuoco alla porta di casa, versarono cinque litri di benzina sotto la porta di ingresso dell'appartamento abitato dalla famiglia composta da Mattei, dalla moglie Anna Maria e dai loro sei figli, al terzo piano delle case popolari di via Bernardo da Bibbiena 33. Quella che doveva essere un'azione intimidatoria si tramuta in una tragedia: dopo aver versato la benzina sulla porta si verifica uno scoppio generato da un innesco artigianale che in pochi minuti fece divampare l'incendio in tutto l'appartamento.\nMario Mattei riusc\u00ec a scappare gettandosi dal balcone, la moglie Anna Maria e i due figli pi\u00f9 piccoli, Antonella di 9 anni e Giampaolo di soli 3 anni, riuscirono a fuggire dalla porta principale quando il fuoco cominci\u00f2 a diffondersi. Lucia di 15 anni grazie al padre si cal\u00f2 nel balconcino del secondo piano e da l\u00ec si butt\u00f2, presa al volo dal Mattei gi\u00e0 a terra nonostante le ustioni sul suo corpo. Silvia, 19 anni, si gett\u00f2 dalla veranda della cucina: batt\u00e9 la testa sulla ringhiera del secondo piano, la schiena sul tubo del gas, fu trattenuta per qualche istante dai fili del bucato e quindi fin\u00ec sul marciapiede del cortile riportando la frattura di due costole e tre vertebre.\nGli altri due figli, Virgilio di 22 anni, militante missino nel corpo paramilitare dei Volontari Nazionali, e il fratellino Stefano di 8 anni, morirono bruciati vivi non riuscendo a gettarsi dalla finestra per scampare alle fiamme. Il dramma avvenne davanti ad una folla che si era radunata nei pressi dell'abitazione e che assistette alla morte di Virgilio, rimasto appoggiato al davanzale a cercare aiuto, e di Stefano, scivolato all'indietro dopo che il fratello maggiore che lo teneva con s\u00e9 perse le forze. I corpi carbonizzati vennero trovati dai vigili del fuoco vicino alla finestra stretti in un abbraccio.\nGli attentatori lasciarono sul selciato una rivendicazione della loro azione: \u201cBrigata Tanas \u2013 guerra di classe \u2013 Morte ai fascisti \u2013 la sede del MSI \u2013 Mattei e Schiavoncino colpiti dalla giustizia proletaria\u201d.\nLe indagini di Potere Operaio.\nIl vertice di Potere Operaio ebbe subito l'intuizione sullo svolgimento dell'azione.\nValerio Morucci in un suo libro ha descritto come il vertice del movimento ebbe conoscenza precisa del fatto.\nDapprima furono interrogati i presunti autori che negarono in maniera non convincente, e perci\u00f2 lo stesso Morucci venne incaricato di accertare l'effettivo svolgimento dei fatti.\nIn \"Ritratto di un terrorista da giovane\" 1999 di Morucci (che in seguito entrer\u00e0 nelle Brigate Rosse), questi descrive un \"interrogatorio\" che tenne all'epoca pistola alla mano, onde \"esortare\" uno dei colpevoli a farsi avanti ed ottenendo un'ammissione di responsabilit\u00e0 da parte di Marino Clavo.\nLe indagini della magistratura.\nNell'aprile del 1973 le indagini, affidate al sostituto procuratore Domenico Sica, si indirizzarono subito verso piste collegate all'area della sinistra extraparlamentare e, in particolare, verso gli esponenti dell'ala considerata pi\u00f9 movimentista di Potere Operaio. Il magistrato ordina una serie di perquisizioni e di interrogatori. Vengono messi sotto la lente d'ingrandimento alcuni militanti appartenenti alla sedicente \"Brigata Tanas\", un piccolo gruppo semiclandestino d'azione, interno alla stessa organizzazione di Potere Operaio.\nIl 18 aprile 1973, a fronte degli indizi e riscontri raccolti, vennero spiccati tre mandati di arresto per i presunti responsabili: Achille Lollo, Marino Clavo e Manlio Grillo. Mentre Lollo venne subito catturato quello stesso giorno, gli altri due componenti della Brigata Tanas, Clavo e Grillo, riuscirono a sfuggire all'arresto e si diedero alla latitanza, riparando in Svizzera.\nIl 7 maggio 1973, a sole tre settimane dall'attentato, l'inchiesta giudiziaria venne chiusa. Il giudice istruttore Amato formalizz\u00f2 le accuse nei confronti di Achille Lollo (in carcere), Marino Clavo e Manlio Grillo (ancora latitanti) che vennero accusati di strage.\nI tentativi di depistaggio e gli scontri durante le udienze.\nFu redatto un opuscolo denominato \"Controinchiesta\", in cui la responsabilit\u00e0 fu attribuita a una faida interna tra esponenti di destra. Nel libro del \"Collettivo Potere Operaio\" \"Primavalle: Incendio a porte chiuse\" la nota dell'editore sostiene:\nMolti gli intellettuali ed i giornali che si schierarono per difendere gli imputati. Tra i pi\u00f9 autorevoli quotidiani a prendere queste posizioni ci fu \"Il Messaggero\", il pi\u00f9 diffuso quotidiano di Roma, di propriet\u00e0 dei fratelli Ferdinando e Alessandro Perrone (e diretto da quest'ultimo), rispettivamente padre e zio di Diana Perrone, la militante di Potere Operaio successivamente coinvolta nelle indagini e deceduta il 9 maggio 2013 a Roma, in seguito a lunga malattia. Diana Perrone dapprima forn\u00ec un alibi per Lollo, Clavo e Grillo, per poi, dopo forte pressione del padre, ritrattare, sostenendo che lei era solo in compagnia del Gaeta e non degli indiziati. Non \u00e8 mai stato chiarito se la Perrone fosse o meno al corrente delle intenzioni di Lollo e degli altri partecipanti al rogo.\nFranca Rame, allora esponente dell'Organizzazione Soccorso Rosso Militante, in una lettera datata 28 aprile 1973 scrive a Lollo: \"Ti ho inserito nel Soccorso rosso militante. Riceverai denaro dai compagni, e lettere, cos\u00ec ti sentirai meno solo\".\nAlla campagna innocentista in favore dei tre indagati contribuirono anche alcuni autorevoli personaggi della sinistra, quali il senatore comunista Umberto Terracini (gi\u00e0 presidente dell'Assemblea Costituente e uno dei tre firmatari della Costituzione italiana), il deputato socialista Riccardo Lombardi (gi\u00e0 membro anch'egli Assemblea Costituente e capo storico della corrente \"autonomista\" del suo partito), l'autore e attivista Dario Fo (compagno e poi marito della succitata Franca Rame) e lo scrittore Alberto Moravia.\nI processi.\nIl primo grado.\nIl processo di primo grado, presieduto dal magistrato Giovanni Salemi, inizi\u00f2 il 24 febbraio 1975, a quasi due anni dal rogo con due degli imputati, Manlio Grillo e Marino Clavo, ancora latitanti ed il solo Achille Lollo in stato di detenzione.\nIl processo dur\u00f2 pi\u00f9 di tre mesi, tra violente manifestazioni dei militanti della sinistra extraparlamentare che all'esterno del tribunale di Roma, durante le udienze, manifestarono chiedendo il proscioglimento per i tre militanti di Potere Operaio. Il 28 febbraio 1975, alla fine della quarta udienza, vi furono scontri tra giovani di destra e di sinistra fuori dal Tribunale, a Piazzale Clodio: lo studente greco Mikis Mantakas, militante del FUAN, venne ucciso a colpi di pistola da estremisti di sinistra nei pressi del Palazzo di Giustizia.\nLa Pubblica Accusa, che aveva rinviato a giudizio Lollo, Grillo e Clavo, chiese la condanna all\u2019ergastolo per strage. Il processo in Corte d'Assise si concluse il 15 giugno 1975 con l'assoluzione per insufficienza di prove degli imputati dalle accuse di incendio doloso e omicidio colposo.\nIl secondo grado.\nIl processo di secondo grado ebbe inizio nel 1981 e si concluse con una sentenza di annullamento: la Corte d'assise d'appello di Roma annull\u00f2 invero la sentenza emessa dal collegio di prime cure rilevando come uno dei giudici popolari della corte d'assise non fosse idoneo a svolgere le sue funzioni in quanto affetto da \"sindrome neuroastenica di tipo depressivo\". Nel 1984, tuttavia, la sentenza emessa in secondo grado venne a sua volta annullata dalla Cassazione, la quale trasmise gli atti ad una diversa sezione della corte d'assise d'appello per l'ulteriore corso del processo.\nNel processo di appello bis, Achille Lollo, Marino Clavo, Manlio Grillo, furono condannati a 18 anni di carcere per incendio doloso, duplice omicidio colposo, uso di esplosivo e materiale incendiario.\nRilasciato in attesa di processo d'appello, Lollo, con l'aiuto economico e strategico dei succitati Dario Fo e Franca Rame, fugg\u00ec in un paese del Sud-America con il quale riteneva l'Italia non avesse trattati di estradizione, il Brasile, che invece vi erano, ma in realt\u00e0 pot\u00e9 restarvi poich\u00e9 per la legge brasiliana il reato era prescritto a causa del lungo tempo ormai trascorso al momento della domanda di estradizione. Manlio Grillo si rifugi\u00f2 invece in Nicaragua grazie alla complicit\u00e0, di cui aveva goduto anche il Lollo, di Oreste Scalzone. Marino Clavo risulta tuttora non rintracciabile.\nLa condanna definitiva in Cassazione.\nLa sentenza di condanna emessa in secondo grado fu confermata dalla Cassazione il 13 ottobre 1987: essa pass\u00f2 dunque in giudicato.\nLa prescrizione.\nLa pena \u00e8 stata dichiarata estinta dalla Corte d'assise d'appello di Roma per intervenuta prescrizione, su istanza dell'avvocato Francesco Romeo, difensore di Marino Clavo. In base all'art. 172 c.p., infatti, la pena della reclusione si estingue col decorso del tempo pari al doppio della pena inflitta e, nel caso di concorso di reati, come nel caso di specie, si ha riguardo, per l'estinzione della pena, a ciascuno di essi, anche se le pene sono state inflitte con la medesima sentenza. Poich\u00e9 la condanna ad anni 18 di reclusione teneva conto di un concorso di reati (8 anni per l'incendio doloso, 3 per ciascuno dei due omicidi colposi e 4 per la detenzione di esplosivo), dovendosi considerare la condanna relativa al reato pi\u00f9 grave, quella di 8 anni, il tempo necessario all'estinzione della pena era di 16 anni, scaduti il 12 ottobre 2003.\nIl sindaco di Roma, Walter Veltroni, estern\u00f2 la propria indignazione in ordine all'impunit\u00e0 dei responsabili.\nTentativi di riapertura del caso.\nNel 2005 ci sono state varie interviste che hanno portato a una riapertura dei fascicoli.\nLa riapertura: reato di strage.\nLa vicenda \u00e8 quindi tornata alla ribalta poich\u00e9 la procura di Roma ha riaperto il caso, avendo assunto nozione di nuovi dettagli (appresi da dichiarazioni degli imputati) che consentirebbero di richiedere la revisione del processo ipotizzandosi ora un reato di strage. Paolo Gaeta, Diana Perrone e Elisabetta Lecco sono stati iscritti dalla procura di Roma nel registro degli indagati per strage, reato per il quale non si applica la prescrizione. Lollo, Clavo e Grillo, gi\u00e0 processati, condannati (anche se non per strage) e prescritti, non possono pi\u00f9 essere imputati per nessun reato, in riferimento all'attentato di Primavalle.\nNel 2005 la famiglia Mattei ha sporto denuncia indicando quali mandanti dell'attentato Lanfranco Pace, Valerio Morucci e Franco Piperno. Fra le dichiarazioni che questi rilasciarono in quell'anno emergono elementi che fanno sembrare molto probabile che essi sapessero molto e che il depistaggio sia stato voluto.\nTutti gli organizzatori, esecutori e comprimari della strage finora identificati sono a piede libero e taluni svolgono compiti di rilievo nell'informazione pubblica e della pubblicistica (Pace, Morucci, Piperno, Scalzone, Grillo); altri sono tuttora latitanti all'estero; altri non sono rintracciabili (Clavo).\nLollo, confermando quanto detto dalle perizie, ha confessato che fu un attentato dimostrativo finito male, per errore, e lasciando intendere che qualcuno avrebbe fatto scivolare la benzina nell'appartamento, dopo che i militanti di PotOp scapparono dalla scena del crimine con la tanica rimasta inesplosa davanti alla porta: Ha altres\u00ec ribadito che non era sua volont\u00e0 uccidere nessuno, ma solo spaventare Mattei danneggiando l'ingresso dell'appartamento.\nNel 2005 venne riaperto ufficialmente il caso, con un procedimento contro Gaeta, Perrone, Lecco (Primavalle-bis), e un'inchiesta contro Pace, Morucci e Piperno (Primavalle-ter). Il processo fu sospeso quando Diana Perrone fu interdetta dal tribunale di Roma, a causa della sua patologia neurologica che l'ha portata al decesso, poich\u00e9 dichiarata \u00abincapace di stare in giudizio\u00bb; questo interruppe anche la causa di risarcimento civile.\nArchiviazione Primavalle-bis.\nNel 2011 la procura archivia, dopo un ennesimo tentativo di riapertura, il procedimento Primavalle-bis contro Gaeta, Lecco e Perrone, gi\u00e0 chiuso nel 2010 per impossibilit\u00e0 di procedere, a causa dell'assenza di trattati per rogatorie internazionali con il Nicaragua e il Brasile (Lollo rientr\u00f2 solo nel 2011, dopo la prescrizione e l'archiviazione.)\nPrimavalle-ter.\nDopo la scomparsa della Perrone nel 2013, il processo avrebbe potuto riprendere per tutti gli altri imputati, ma anche il procedimento Primavalle-ter per reato di strage contro Pace, Morucci e Piperno, come mandanti, \u00e8 stato sospeso, a causa dell'anomalia giuridica delle precedenti condanne per omicidio colposo e incendio; i reati sono infatti prescritti con la fattispecie indicata, quindi \u00e8 assai improbabile una riapertura con un'accusa diversa e pi\u00f9 grave, anche se per altri presunti complici. Non c'\u00e8 stato tuttora rinvio a giudizio.\nLa commemorazione del 45\u00ba anniversario.\nDurante la commemorazione del 16 aprile 2018, Giampaolo Mattei, fratello di Virgilio e Stefano, accorgendosi che in via Bibbiena \u00e8 arrivato un gruppetto guidato dall'ex primo cittadino Gianni Alemanno e composto dall'ex NAR Luigi Ciavardini (condannato in via definitiva come esecutore della Strage di Bologna) e Guido Zappavigna (gi\u00e0 capo tifoso degli ultras della Roma e vicino agli ambienti dell'estrema destra), si dissocia dalla cerimonia e invita gli allievi della Scuola Alberti e del Liceo Vittoria Colonna (l\u00ec presenti in quanto aderenti al progetto \"L'urbe ricorda\" dedicato alle vittime degli anni di piombo), coinvolti dalla sua associazione, ad allontanarsi dal luogo della cerimonia di deposizione della corona a firma \"Roma Capitale\" e \"Regione Lazio\" in rifiuto di quella che percepisce come una strumentalizzazione. Mattei rilascer\u00e0 poi la seguente dichiarazione: \"Un ex sindaco che si presenta con me qui, prima per cinque anni consecutivi (tranne lo scorso anno) e oggi con dei personaggi veramente lontani dal mio modo di fare, \u00e8 stata la cosa pi\u00f9 vergognosa \u00e8 pi\u00f9 bassa che un essere umano potesse fare. Tradire la fiducia, far finta di non capire, buttare la palla dall'altra parte dicendomi: \u00abNon fare polemica, non alzare i toni\u00bb. Questi sono i signori che sono stati portati al potere e hanno distrutto l'Italia con queste motivazioni\". Gli far\u00e0 replica, nella stessa serata, la sorella Antonella Mattei: \"Li ho invitati io, sia Zappavigna, che fu sempre vicino alla nostra famiglia, sia Ciavardini con la moglie. Io e mio fratello non la pensiamo allo stesso modo, ognuno ha la sua associazione\".\nCollegamenti esterni.\nBreve intervista ad Anna Valle e Ignazio La Russa sull'episodio, realizzata da La Storia siamo noi di Giovanni Minoli"}
{"id": "489373", "revid": "125214251", "url": "https://it.wikipedia.org/wiki?curid=489373", "title": "Laura Freddi", "text": "Lanciata dalle prime due edizioni di \"Non \u00e8 la Rai\" e da un'edizione come velina di \"Striscia la notizia\", ha intrapreso con successo per tutti gli anni novanta e per la prima met\u00e0 degli anni duemila l'attivit\u00e0 di conduttrice televisiva e showgirl, partecipando a programmi televisivi come \"Festivalbar\", \"Il Quizzone\", \"Occhio allo specchio!\" e \"Super\". \nBiografia.\nDiplomata in ragioneria, inizi\u00f2 a farsi conoscere a 17 anni, nel 1989, quando vinse il Concorso internazionale Teen Agers di Cavalese, cosa che la port\u00f2 all'attenzione dell'ambiente cinematografico. Un anno dopo fu infatti chiamata a recitare una parte nel film \"Ottobre rosa all'Arbat\", di Adolfo Lippi.\nGli esordi e il successo.\nDel 1992 fu l'esordio televisivo (in Fininvest) a opera di Gianni Boncompagni, che la lanci\u00f2 nella trasmissione \"Non \u00e8 la Rai\", nella quale rimase per due stagioni con un ruolo da protagonista. Dopo essersi allontanata da \"Non \u00e8 la Rai\", insieme al conduttore della seconda edizione e suo futuro compagno Paolo Bonolis, condusse il programma estivo \"Belli freschi\".\nAffermatasi come volto televisivo, inizi\u00f2 un'intensa attivit\u00e0 nel 1995, che si protrasse per un intero biennio: \"Occhio allo specchio\", \"Segnali di fumo\" (su Videomusic insieme a Paola Maugeri),\n\"Striscia la notizia\" (velina insieme a Miriana Trevisan, gi\u00e0 collega di scena in \"Non \u00e8 la Rai\") e il \"Festivalbar 1995\", insieme ad Amadeus e Federica Panicucci. In quest'ultima occasione ha anche presentato il brano \"Per non volare\", scritto da Enzo Iacchetti e Carmelo Carucci e contenuto nel mini-cd \"Tempo di vita\", che conteneva anche l'omonimo brano e un'altra canzone, \"Brividi freddi\".\nNel 1996 ha affiancato Gerry Scotti e Natalia Estrada nel programma \"Il Quizzone\" ed \u00e8 presente ne \"I guastafeste\", insieme a Luca Barbareschi, Massimo Lopez e Cristina Quaranta. Poi, nel 1997, di nuovo \"Il Quizzone\" con Scotti e la conduzione unica del programma musicale \"Super\".\nNel 1998 conduce per la terza volta \"Il Quizzone\" assieme ad Amadeus, per poi passare in Rai, dove partecipa alla serie televisiva \"Una donna per amico\"., Nel 1999 conduce su Rai 2 lo show \"Portami al mare fammi sognare\" con Alessandro Greco, e dal 1999 al 2001 conduce su Raitre varie prime serate sul \"Circo Massimo\"..\nGli anni duemila.\nTornata in Mediaset nel 2001, ha fatto parte fino al 2005 del cast di \"Buona Domenica\" insieme a Maurizio Costanzo, Claudio Lippi e Luca Laurenti. Inoltre Dino Risi l'ha diretta nel 2002 nel film per la televisione \"Le ragazze di Miss Italia\", ispirato all'omonimo concorso di bellezza.. Nel frattempo, nell'estate 2003 ha condotto \"Zelig Tour 2003\", tour estivo dell'omonimo programma di cabaret, insieme a Claudio Bisio.\nNel luglio 2004 ha condotto una serata dedicata a Gabriella Ferri, scomparsa poco tempo prima, da Piazza Navona, in onda su LA7. In seguito, per la stagione 2004/2005, ha continuato a collaborare indirettamente per \"Buona domenica\" interpretando un ruolo nella \"sit-com\" \"il Condominio\", in onda all'interno della trasmissione.\nNel 2005 ha presentato il concerto di Woody Allen a Roma; nel mese di febbraio dello stesso anno ha condotto \"Aspettando San Valentino\", mentre a dicembre ha presentato lo show musicale \"Festeggiando\"; entrambi sono andati in onda su LA7.\nL'8 giugno 2006 ha condotto una manifestazione all'interno del \"Reggio Calabria Film Fest\", durante la quale \u00e8 stato presentato in anteprima nazionale il film \"Bal\u2013Can\u2013Can\", prima coproduzione italo-macedone.\nAd ottobre dello stesso anno \u00e8 comparsa nella fiction di Canale 5, \"I Cesaroni\", con Claudio Amendola.\nPresentatrice di eventi e conduttrice radiofonica.\nA partire dalla seconda parte degli anni duemila ha intrapreso l'attivit\u00e0 di conduttrice di serate, in particolare per eventi riguardanti la moda e il cinema ed ha iniziato l'attivit\u00e0 di conduttrice radiofonica.\nIl 28 gennaio 2007 ha condotto la sfilata benefica \"Kids for Kids\" e contemporaneamente \u00e8 diventata la testimonial della campagna pubblicitaria dell'azienda del marito, Claudio Casavecchia, Ediland. Dal marito si \u00e8 poi separata nel 2008. Durante l'estate 2007 ha condotto alcune serate della kermesse \"Notti di luna caprese\" e nel dicembre successivo ha condotto al Teatro Brancaccio \"A gentile richiesta mi faccio in 4\", concerto interattivo di Gigi D'Alessio.\nDa gennaio a giugno 2008 ha curato una rubrica settimanale di poesia nel programma \"Stella\", ideato da Maurizio Costanzo, su Sky Vivo. Inoltre, il 13 e 14 aprile 2008 ha condotto lo spettacolo \"Wella\" nel Cosmoprof di Bologna con numerosi ospiti tra cui la miss Italia in carica Silvia Battisti. Il 3 agosto 2008 ha inoltre presentato \"Miss Fiumicino Top Star\" su SKY, al canale 933. Il 22 e 23 aprile 2009 ha condotto le serate d'apertura del \"Reggio Calabria Film Festival\", e nel febbraio successivo quelle del Reggio Calabria Film Fest - Retrospettiva sul cinema italiano. Il 18 febbraio 2010, dal teatro Palladium di Roma, ha presentato la serata evento \"Buon compleanno Garbatella nostra\", per celebrare i novant'anni del quartiere romano.\nDal 24 luglio 2010 ha esordito anche come conduttrice radiofonica presentando ogni sabato su Rai Radio 1 \"No comment\", affiancata da Georgia Luzi e Arianna Ciampoli.\nNel dicembre 2010 rivela a Tgcom di rinunciare a \"Saturday Night Live\" perch\u00e9 non era un programma adatto a lei e di preferire la radio nella quale torna nel febbraio 2011 con \"Sanremo? No comment\" su Radio 1. Nell'aprile 2011 dopo il successo delle prime due edizioni conduce anche la versione quotidiana di \"No comment\" che termina a fine giugno.\nIl 28 e 29 maggio 2011 \u00e8 l'unica conduttrice del Reggio Calabria Film Fest 2011 che ospita tra gli alti Pupi Avati, Kim Rossi Stuart e Somma.\nDal 4 luglio 2011 al 9 settembre 2011 \u00e8 la conduttrice del programma estivo di punta di Radio 1 \"Lido Laura\". Nel settembre 2011 pubblica su iTunes i due brani \"Hai cambiato il mondo\" e \"Sole luna Laura\" scritti dal cantautore Enrico Boccadoro.\nIl ritorno in tv e il debutto cinematografico.\nDall'11 giugno 2012 \u00e8 una delle conduttrici di Vero Capri insieme ad altri colleghi con i quali si alterna nelle sette ore di diretta e nella conduzione di quindici nuovi format, sotto la direzione artistica di Maurizio Costanzo.\nA maggio 2013 viene scelta per affiancare Matteo Branciamore ed Emy Bergamo nel cortometraggio \"Punti di vista\" di Pierluigi di Lallo, presentato al pubblico il 19 settembre ad Atessa ed il 20 a Chieti per poi arrivare a Roma, Canada e in Australia in altri festival.\nDal dicembre 2012 \u00e8 anche testimonial per ANT (Associazione Nazionale Tumori) e nello stesso periodo \u00e8 madrina per \"Il ballo delle debuttanti\" nella Sala Bianca a Firenze, per due anni consecutivi.\nA fine 2013 conduce \"Vero in cucina\" insieme a Monny B su Vero TV, che nel periodo natalizio va in onda con il titolo \"La cucina delle feste\".\nNel successivo mese di aprile, sempre al fianco di Monny B, conduce una nuova edizione di \"Vero cucina\", mentre nell'estate 2014 conduce il Premio Sinfonie d'autore, in onda su Sky e sul digitale terrestre. Ritrova Enzo Iacchetti nell'agosto dello stesso anno con il quale conduce \"Cabaret amore mio\", esperienza ripetuta anche nel 2015.\nA ottobre 2014 inizia a preparare una commedia \"Stressati... ancora di pi\u00f9\" nella quale interpreter\u00e0 una sexy paziente.\nDall'11 settembre al 23 ottobre 2015 \u00e8 concorrente del programma \"Tale e quale show\", condotto da Carlo Conti su Rai 1. Da gennaio a maggio 2016 riprende la tourn\u00e9e teatrale di \"Stressati... ancora di pi\u00f9\" come protagonista femminile della commedia. Il 5 e 6 agosto conduce per il terzo anno consecutivo la kermesse comica \"Cabaret amore mio\" al fianco di Enzo Iacchetti. Dal 9 all'11 settembre 2016 conduce Evoli Festival assieme al comico Massimo Carrino. \nDal 19 settembre 2016 partecipa come concorrente alla prima edizione del reality show \"Grande Fratello VIP\" qualificandosi quinta con il 33% dei voti. Da gennaio a maggio 2017 \u00e8 tra le protagoniste dello spettacolo teatrale \"Ricette d'amore\" con la regia di Diego Ruiz. Ad aprile del 2017 \u00e8 una dei \"mentori\" del programma di La5 \"Adesso il capo sono io!\". Nell'autunno dello stesso anno \u00e8 una delle concorrenti di \"Celebrity Bake Off \"in onda su RealTime.\nNel periodo del \"lock-down\" durante la pandemia di COVID-19 partecipa al brano musicale di Davide de Marinis \"Andr\u00e0 tutto bene\" finalizzato a una raccolta fondi benefica.\nA maggio 2020 diventa testimonial di City for Kids e inizia il format web \"Mamma che c'\u00e8\". A luglio 2020 \u00e8 ospite di \"Casa sdl\" dove ritrova Paolo Bonolis ed \u00e8 intervistata dalla moglie Sonia Bruganelli.\nVita privata.\nDal 1990 al 1995 ha avuto una relazione con Paolo Bonolis. Nel 2006 ha sposato Claudio Casavecchia, dal quale si \u00e8 separata nel 2008. Ha una figlia nata il 3 gennaio 2018 e avuta con il compagno Leonardo D'Amico, fisioterapista della nazionale italiana di beach volley."}
{"id": "489374", "revid": "15756", "url": "https://it.wikipedia.org/wiki?curid=489374", "title": "Cava d'Ispica", "text": "Cava Ispica \u00e8 una vallata fluviale che per 13\u00a0km incide l'altopiano ibleo, tra le citt\u00e0 di Modica e Ispica. La vallata, immersa nella tipica vegetazione della macchia mediterranea, custodisce necropoli preistoriche, catacombe cristiane, oratori rupestri, eremi monastici e nuclei abitativi di tipologia varia che si sono succeduti ininterrottamente dalla Preistoria (Antica et\u00e0 del Bronzo) fino almeno al XIV secolo. Nell'area terminale della vallata nel territorio di Ispica, a ridosso della citt\u00e0, il sito prende il nome di \"Parco Forza\".\nArcheologia.\nSecondo l'archeologo Biagio Pace Cava Ispica \u00e8 una delle pi\u00f9 grandi curiosit\u00e0 archeologiche della Sicilia per il suo aspetto pittoresco e il grande numero di escavazioni nelle pareti rocciose del suo lungo corso fin nell'altopiano di Modica.\nLa particolare morfologia della cava, a forma di gola, il tipo di roccia, la posizione naturalmente adatta alla difesa, la prossimit\u00e0 del mare, hanno contribuito a rendere questo luogo uno dei maggiori insediamenti rupestri della Sicilia.\nAncora oggi, nonostante diverse ricerche da parte di studiosi, soprattutto italiani, non si conosce molto sulla Cava Ispica. Pi\u00f9 recentemente, Giovanni Modica afferma che \"\"la spesa per condurre a termine un'impresa di questo genere\" [e cio\u00e8 un'esplorazione scientifica del sito archeologico] \"\u00e8 tale da non farla prendere neppure in considerazione\"\".\nInfatti il sito non \u00e8 mai stato studiato conducendo una regolare campagna di scavi ed ancora oggi ci si deve accontentare di ricerche parziali.\nLa difficolt\u00e0 nell'interpretazione di dati riferibili ad un arco cronologico particolarmente ampio, comprendente et\u00e0 protostoriche e storiche, non consente di precisare l'epoca in cui nella Cava si stabil\u00ec il primo insediamento umano.\nI primi abitatori.\nIl sito costituiva un luogo particolarmente adatto a una popolazione primitiva in quanto offriva rilevanti difese naturali e risorse necessarie alla sopravvivenza.\nGran parte dei reperti archeologici provenienti dal Parco Archeologico e dalle aree di Modica, Ispica e dei comuni limitrofi sono conservati al Museo Civico \"F. L. Belgiorno\" di Modica, dove sono esposte anche antiche collezioni formate gi\u00e0 alla fine del XIX secolo.\nFra i reperti preistorici pi\u00f9 importanti, oltre a numerose ceramiche, lame ed accette di selce, coltelli di ossidiana e altri reperti in selce, si conserva il famoso osso a globuli di colore nero ritrovato presso la cosiddetta \"tomba del principe\" di contrada Baravitalla (Modica), appartenente a una categoria di oggetti abbastanza rari rinvenuti in Sicilia, in Grecia e a in Asia Minore.\nDifese naturali erano la vegetazione folta e fitta e il fiume che scorreva in fondo alla valle, guadabile in pochi punti e che divideva la Cava in due parti. Esisteva poi uno sbarramento naturale costituito da un enorme blocco di roccia che chiudeva il passaggio in direzione dell'attuale cittadina di Ispica, a Sud della Cava.\nSuccessivamente gli abitanti aggiunsero delle vere e proprie opere di fortificazione . Questa zona viene indicata infatti con il nome di \"Barriera\".\nL'archeologo Pace afferma che le grotte della Cava Ispica sono da distribuire lungo un paio di millenni, anche se sono state \"gi\u00e0 tutte fantasiosamente attribuite a genti ed et\u00e0 antichissime\". Le pi\u00f9 antiche sarebbero da attribuire ai Sicani, qui vissuti per molti secoli, attardati, perch\u00e9 isolati, nelle loro forme tradizionali anche durante l'et\u00e0 classica. Ma la maggior parte sono invece catacombe del primo cristianesimo, quali la \"Grotta della Larderia\", abitazioni rupestri, santuari (Santa Maria e San Pancrati), successivi il VI secolo d.C.\nI Siculi, invasa la Sicilia, si impadronirono degli insediamenti sicani della Cava Ispica e ne fondarono di nuovi formando nuovamente delle comunit\u00e0 che permasero fino al terremoto del 1693. Apparterrebbero a questo periodo le tombe a forno di \"Scalaricotta\".\nAltri insediamenti imponenti dei Siculi furono le grotte vicine al Castello Sicano, la Capraria e i complessi abitativi di fronte al \"Lavinaro\", composti da centinaia e centinaia di grotte a pi\u00f9 piani intercomunicanti.\nCon l'arrivo dei Greci alcune citt\u00e0 furono conquistate, altre invece, tra cui l'abitato localizzato a Cava Ispica, rimasero indipendenti mantenendo comunque rapporti anche commerciali; fu lo stesso con i Romani di cui \u00e8 rimasta ben poca traccia, confusa poi con la successiva presenza bizantina.\nPer sottrarsi alle persecuzioni, le popolazioni cristiane del luogo si rifugiarono nelle grotte della Cava dove scavarono piccoli luoghi di culto o riadattarono a tale scopo ambienti gi\u00e0 esistenti, decorandoli con immagini sacre.\nNe sono dimostrazione la chiesa rupestre di Santa Maria, la grotta di Sant' Ilarione, la grotta \"dei Santi\", la chiesa rupestre di S. Nicola e poi le catacombe come la \"Larderia\", \"U Campusantu\", la \"Spezieria\".\nDopo il tremendo terremoto del 1693 gran parte della popolazione che abitava la parte Sud del sito si trasfer\u00ec in una nuova citt\u00e0, denominata Spaccaforno, che solo nel 1936 mut\u00f2 nome in Ispica. Da allora per la Cava inizi\u00f2 un lungo periodo di abbandono.\nIl crescente interesse per la Cava.\nLa cava diverr\u00e0 meta dei viaggiatori in Sicilia come Jean Houel, lo Chatelet, Saint-Non e altri. Mentre in epoche pi\u00f9 recenti attir\u00f2 l'attenzione di archeologi come Biagio Pace, Paolo Orsi e Holm.\nLo scrittore Bufalino ambienter\u00e0 una scena di un suo romanzo proprio tra gli anfratti della Cava.\nDenominazione ed ipotesi di etimologia.\nLa denominazione \"Cava Ispica\" precede quella relativa alla citt\u00e0 omonima, la quale si chiam\u00f2 Spaccaforno fino al 1936. La citt\u00e0 di Ispica, infatti, nella parlata locale \u00e8 ancora oggi comunemente conosciuta come \"Spaccafunnu\". Questo termine appare in una bolla papale del 1093 e in un'altra del 1168, sotto il pontificato di Alessandro III, nella quale si assegnavano al vescovo di Siracusa le chiese di Spaccaforno. L'antico nome latino fu per molti secoli \"Ispicae fundus\", cio\u00e8 il sito del territorio di Ispica che si trova nella parte pi\u00f9 bassa, \"fundus\" della suddetta Cava. L'etimo \"Ispica\", nell'uso comune, \u00e8 stato ed \u00e8 tuttora preceduto dal prefisso \"cava\" (valle, secondo la parlata locale), e si \u00e8 sempre parlato in dialetto di \"Cava r'Ispica\" (Cava d'Ispica) o Cava Ispica. Di per s\u00e9 \"Ispica\" viene sciolto con la locuzione greca \"\u00e9is peg\u00e0s\", cio\u00e8 \"verso le sorgenti\", ad indicare il corso del torrente Pernamazzoni/Busaitone.\nAspetti del paesaggio.\nLa cava, che in alcuni punti \u00e8 profonda circa cento metri e larga pi\u00f9 di mezzo chilometro, \u00e8 solcata da un torrente che ha nome Pernamazzone nel corso superiore e dal Busaitone nel corso inferiore.\nLa presenza dei corsi d'acqua ha fatto s\u00ec che nel luogo si sviluppasse una vegetazione rigogliosa, motivo d'attrazione per varie specie di uccelli ed altre specie animali, tali da rendere questo luogo un sito di singolare bellezza paesaggistica.\nLa flora esistente nella Cava \u00e8 costituita dalle specie proprie della macchia mediterranea come il leccio, l'euforbia arborea, il carrubo, la palma nana, l'olivo selvatico, l'olivastro, il platano ed altre; anche il sottobosco presenta diverse variet\u00e0: felce maschio, ciclamino di terra, acetosella, borragine, nepitella, ampelodesma, asparago, edera, salvia, ecc.\nNel tempo in cui era abitata, la Cava mostrava anche la presenza di varie colture che dopo il terremoto del 1693 furono abbandonate e non pi\u00f9 rinnovate. Pochi secoli dopo vennero riprese e la Cava ridivenne un vero giardino, dove erano coltivati alberi da frutta, nespole, albicocche, uva da tavola, cachi, noci, noccioline, pistacchio, melograni, ecc.\nLa fauna \u00e8 meno varia e numerosa di un tempo; vi hanno trovato il loro \"habitat\": il coniglio selvatico, la volpe, l'istrice, il riccio, il colombaccio, il gufo reale e rettili vari, come il saettone e il biacco.\nLa roccia dell'altopiano ibleo \u00e8 essenzialmente di natura calcarea ed \u00e8 perci\u00f2 che i vari corsi d'acqua, nel tempo, hanno scavato valli pi\u00f9 o meno profonde, alcune anche con pareti ripide, che sono chiamate \"Cave\" formando un'intricata rete attraverso la quale scorre a mare l'acqua torrenziale.\nNella parte Nord della Cava (in territorio di Modica), con pareti rocciose pi\u00f9 adatte all'insediamento umano, pi\u00f9 numerose sono le tracce di abitazioni, le grotte (abitate dall'VIII secolo a.C. agli inizi del XX), le necropoli. Nella parte Sud prevalgono le postazioni difensive come il \"Fortilitium\" (territorio di Ispica), roccaforte naturale costituita da una massa rocciosa di calcare dure (che ha resistito, proprio perch\u00e9 duro, all'erosione delle acque del torrente), in forte rilievo in mezzo all'alveo della Cava, chiamata \"Forza\", che esercitava una vera e propria funzione di sbarramento e di difesa dell'ingresso sud della Cava.\nMonumenti.\nParco Archeologico di Cava Ispica.\nAlcuni dei monumenti fanno parte del Parco Archeologico di Cava Ispica di recente istituzione.\nIl ginnasio.\nIl ginnasio \u00e8 un ambiente scavato nella roccia di et\u00e0 ellenistico-romana e riportato alla luce solo di recente. Esso \u00e8 costituito da due sale comunicanti e corredate di sedili laterali. La stanza sulla destra presenta una parete franata ed \u00e8 dotata di vasche per abluzioni. L'ambiente di sinistra \u00e8 il meglio conservato nonch\u00e9 il pi\u00f9 interessante. In esso si notano ancora delle incisioni in greco che designavano i posti a sedere. In corrispondenza delle lettere PRE si indicavano i posti degli anziani, \"presbyteroi\". sotto la scritta NEO i giovani o \"neoteroi\".\nL'ambiente probabilmente veniva utilizzato come aula assembleare in cui la comunit\u00e0 si ritrovava.\nLa Larderia.\nLa catacomba denominata Larderia, tra le numerose esistenti in zona, \u00e8 indubbiamente la pi\u00f9 nota.\nSi trova all'estremo nord della Cava Ispica (Modica) e fa parte di un grande complesso sepolcrale.\nL'ingresso della catacomba immette in un ampio vestibolo, da cui si dipartono tre corridoi: quello centrale si addentra nella cavit\u00e0 della roccia per oltre 40 metri; gli altri due, laterali, sono di lunghezza minore. Il corridoio centrale ha un'architettura piuttosto singolare, e rappresenta tre epoche successive di opera di scavo.\nLa prima parte \u00e8 un cunicolo di circa dodici metri, largo due, lungo le cui pareti sono state ricavate serie di nicchie orizzontali, in cinque ordini.\nL'ordine inferiore, interrato da secoli, fu riportato alla luce nel 1982.\nIl secondo tratto dell\"'ambulacrum\" \u00e8 costituito da uno stanzone in cui i sepolcri sono disposti a gruppi, sopra piattaforme rialzate, delimitate da angusti corridoi che si intersecano formando una piccola rete viaria che sfocia nel corridoio centrale. Le piattaforme erano unite alla volta della grotta da tozze colonne che avevano soprattutto la funzione di sostenere l'ampia volta.\nLa terza parte del corridoio centrale presenta un'architettura pi\u00f9 ricercata. In essa abbondano arcosoli e numerosi sarcofagi massicci in nicchie contigue, snellite da colonnine e finestrelle ad arco tondo o vagamente ogivale.\nQueste tombe a sarcofago rialzato costituiscono la caratteristica pi\u00f9 saliente dell'intero ipogeo. Il corridoio di destra ricalca la conformazione e la struttura del primo tratto del corridoio centrale e ha la stessa lunghezza. Lungo la parete sinistra ci sono cinque file parallele di loculi; la parete di destra contiene nella parte terminale due \"arcosoli polisomi\" di pregevole fattura e una serie di celle, in parte perpendicolari e in parte parallele all'asse della galleria.\nIl corridoio di sinistra presenta una pianta irregolare che denunzia una pi\u00f9 tarda utilizzazione; i loculi sono ricavati su piani orizzontali diversi che danno all'ambiente una particolare caratteristica di disordine costruttivo, accentuato dalle numerose devastazioni.\nLa \"Spezieria\".\nNella parte Ovest di Cava Ispica (territorio di Modica) si trova la \"Spezieria\", con un ingresso in parte crollato.\nLa \"Spezieria\" di un ambiente costituito da una grande sala a pianta quadrangolare. Le pareti presentano decine di incavi che fanno pensare a mensole e ripostigli dove collocare e sistemare ordinatamente vasi e contenitori di unguenti, creme, pozioni d'erbe di varia natura.\nLungo uno dei lati si individuano tre absidi irregolari. Occupa, inoltre, gran parte della parete, tutt'attorno, un ampio sedile circolare ricavato nella roccia.\nUna buca scavata nella roccia calcarea del pavimento ha fatto pensare a una specie di mortaio, tanto da indurre qualche studioso a ipotizzare che il sito fosse adibito a una specie di farmacia, da cui il nome \"spezieria\" come appunto \u00e8 denominata nel dialetto locale. Sembra che possa trattarsi di un luogo destinato a sepolcro, modificato in epoca posteriore per una diversa destinazione, se si tiene conto della particolare ampiezza della grotta, della sua forma circolare e della bassa banchina che contorna gran parte delle pareti, nonch\u00e9 della celletta.\nSullo stesso fianco della Cava si pu\u00f2 visitare il \"Salinitro\", uno dei complessi pi\u00f9 suggestivi che offre alla vista del visitatore altri sepolcri e grotte le une sulle altre, in parte crollate.\nLe Grotte cadute.\nLe Grotte cadute prendono questo nome per essere degli ingrottamenti crollati. Il crollo mette in evidenza le strutture interne a pi\u00f9 piani di et\u00e0 medievale e utilizzati come abitazione. Il complesso si legava alle altre strutture presenti nell'area e ne costituiva il naturale prosieguo. \nChiesa rupestre di santa Maria.\nQuesta chiesa si trova a sinistra delle grotte cadute e del Camposanto. Il prospetto \u00e8 franato ma si nota una scala a chiocciola e tracce di un affresco di crocifissione con una didascalia in latino \"lignum mortis\" e \"S. Johannes\". Restano inoltre di ambienti interni ormai parzialmente ricostruibili nella loro forma.\nIl Camposanto.\nAndando dentro la Cava verso Sud, sulla sinistra del Busaitone, sullo stesso lato dove si affacciano le cosiddette \"Urutti Caruti\" (grotte crollate), si incontra il sito detto Camposanto, a un minuto di cammino dalla chiesa di Santa Maria (territorio di Modica).\n\u00c8, pare, una necropoli cristiana del IV secolo: sulla parete di uno dei sepolcri \u00e8 inciso un simbolo cristiano. Si contano nel complesso 60 fosse terragne, loculi sovrapposti e un gran numero di sarcofagi scavati nella roccia. Vi sono due sezioni, la prima sezione, comprende 25 tombe disposte in vario modo; nella seconda sezione, che si estende verso Nord, ci sono 24 tombe. Da notare la presenza di un monogramma cristiano chiuso entro clipeo dell'arcosolio nella parete di fondo.\nSul poggio opposto \u00e8 possibile visitare il \"Salinitro\", che presenta sepolcri e grotte sovrapposte in parte crollate.\nMonumenti del versante nord.\nOltre Parco nelle aree circostanti del versante nord vi sono altri monumenti di pregio.\nGrotta della Signora.\nLa Grotta della Signora presenta una singolare volta a cupoletta: \u00e8 un esempio monumentale di tomba a tholos nella parte settentrionale della Cava (Modica).\nNel XX secolo, si \u00e8 potuto esplorare l'antro dopo averlo liberato dal materiale alluvionale che ne ostruiva l'ingresso (il suddetto materiale era caduto all'interno della grotta, a ridosso dell'ingresso attraverso un'apertura, di circa un metro quadro, causata da un cedimento della volta); qui venne trovato del cocciame. La volta presenta tre \"cupolette\", che non si sa bene se naturali o dovute ad opera dell'uomo; in questo secondo caso, si potrebbe pensare che la grotta sia stata utilizzata come luogo di culto nel periodo bizantino\", considerato ancora il fatto che la volta presenta delle incisioni a forma di croce. Se si esclude che possa essere stata usata per sepoltura, il ritrovamento del cocciame potrebbe far ipotizzare un uso della Grotta a scopo rituale o anche di abitazione.La Grotta non presenta, almeno nelle pareti, loculi che potrebbero trovarsi a livello di pavimento il quale, coperto tuttora di materiale terroso e petroso, \u00e8 ancora tutto da esplorare.\n\u00c8 un'architettura naturale di cui si era persa persino la memoria tra i contadini del luogo.\nLa Grotta della Signora si trova in territorio di Modica ed \u00e8 facilmente raggiungibile, partendo dall'ingresso del Parco Archeologico di Cava Ispica di Modica, percorrendo circa 200 metri di strada asfaltata ed altrettanta di strada sterrata.\nGrotta dei Santi.\nLa Grotta dei Santi si trova in contrada Baravitalla, in territorio di Modica; si tratta di una grotta abbastanza ampia, di forma rettangolare.\nNella Grotta dei Santi sono ancora oggi visibili tracce di pitture \"ridotte disgraziatamente in condizioni disperate\" che raffigurano 36 santi. Ad oggi, le figure dei santi raffigurati sono ben visibili; il danno \u00e8 nei volti delle figure stesse che sono state manomesse; la tradizione popolare vuole che siano state manomesse da qualcuno in cerca di monete nascoste dietro la bocca. Paolo Orsi ha rinvenuto tracce di iscrizioni in greco, mentre l'immagine di una santa in costume di basilissa \u00e8 dallo stesso interpretata come raffigurante Santa Lucia o Sant'Elena. Sono un'impronta di arte pittorica di et\u00e0 bizantina, rimasta una delle poche testimonianze di quel lontano periodo.\nSan Nicola.\nPi\u00f9 in basso rispetto alla Grotta della Signora si trova un modesto poggio chiamato \"Cuozzu\" (cozzo).\nQui si trova il santuario di San Nicola, detto anche della Madonna, una grotta di metri 4 per 4,50 circa, dove resistono ancora pitture di et\u00e0 bizantina.\nIn una figura degli affreschi, che dovevano coprire un tempo le pareti, si pu\u00f2 individuare S. Nicola, con la barba, coperto da un pallio e la scritta N(I) (C) OL(A) US sopra la testa.\n\u00c8 raffigurata inoltre una Madonna in atteggiamento di porgere una guancia al bambino, privo per\u00f2 del volto. Sul pavimento c'\u00e8 una piccola fossa forse per uso di fonte battesimale.\nBaravitalla.\nNella parte nord della Cava Ispica, sempre in tenere di Modica, pi\u00f9 numerose sono le tracce di abitazioni del II millennio: grotte, necropoli e oratori ipogeici.\nLe tombe sono tutte \"a forno\", di varie dimensioni, con volta a cupola o piatta. Per la singolarit\u00e0 e per la decorazione sul prospetto desta attenzione una piccola tomba ricavata nella parete di una balza rocciosa, in contrada denominata Baravitalla. Ai lati dell'ingresso, dalla caratteristica forma trapezoidale, sono stati intagliati nella parete rocciosa nove finti pilastri - 4 a sinistra, 5 a destra - che danno alla parete di prospetto una dimensione estetica di singolare rilievo, chiaramente con lo scopo di sottolineare l'importanza del monumento sepolcrale forse destinato a un personaggio di rango primario (capo del villaggio?). Superato l'ingresso ci si trova in una spaziosa anticella dalla forma ovoidale, da cui si passa nella cella vera e propria, di forma anch'essa ellittica. La volta a forno e il \"thalamos\" e un nicchione ricavato nella parete sinistra della cella avvalorano l'ipotesi di un sepolcro destinato a personaggio illustre.\nNel corso degli scavi, condotti sul finire dell'Ottocento a cura della Soprintendenza al museo archeologico di Siracusa, furono trovati - nell'area del villaggio soprastante - pezzi d'osso a globuli, un ago o punteruolo d'osso e un frammento d'osso con tracce d'incisione, reperti oggi conservati presso il Museo Civico \"F.L Belgiorno\" di Modica.\nIl Castello Siculo.\nL'opera \u00e8 talmente monumentale e complessa che riesce difficile pensare che possa essere stato il frutto del lavoro di una sola generazione, sia pure con l'ausilio di strumenti di scavo in bronzo o in ferro.\nSi trova a met\u00e0 circa della Cava Ispica. Una parete calcarea, alta trenta metri, scende a picco nella parte superiore della roccia-grigio e a strapiombo in quella inferiore giallo-rossiccia.\n\u00c8 una vera e propria fortezza. La singolarit\u00e0 del Castello sta soprattutto nella inconsueta architettura dei suoi quattro piani, collegati fra loro da scale interne ancora visibili, con incavi per l'arrampicata e da scale esterne il cui crollo ha messo allo scoperto gli ultimi piani.\nGli ambienti sono quasi tutti di forma rettangolare o quadrata con nicchie alle pareti e presentano gli incavi delle porte e delle finestre. Quasi tutti prendono luce e si dipartono da un lungo corridoio che si sviluppa lungo la parete esterna.\nNecropoli Calicantone.\nNon troppo distante dal Castello Sicano, in posizione rialzata tale da dominare la vallata si trova la \"necropoli Calicantone\" che prende il nome dall'omonima contrada. Si tratta di una necropoli del Bronzo Antico, ovvero del XXII secolo a.C. (4000 anni fa circa) legata alla Cultura di Castelluccio. La necropoli presenta un centinaio di tombe a grotticella, fra le quali se ne segnalano un paio con prospetto a finti pilastri e una preceduta da un basso portichetto, appartenenti a dei clan familiari emergenti.\nTra il 2012 e il 2015 \u00e8 stata condotta una campagna di scavo ha portato in luce una grande capanna ovale di m. 10 x 5, con 150 oggetti all\u2019interno e degli scheletri che documentano l\u2019abbandono improvviso, e forse violento, del sito nel corso del 1600 a.C.\nVillaggio Pernamazzoni.\nUn chilometro pi\u00f9 a nord del Castello Sicano si trova, ben visibile lungo una parete verticale, il villaggio Pernamazzoni con vari ambienti scavati nella roccia. \nMonumenti del versante sud.\nSan Pancrati.\nIn posizione soprastante rispetto alla chiesa di San Nicola in direzione della Contrada Cannizzara (Modica), si trova il sito gi\u00e0 occupato dalla diroccata chiesa di San Pancrati. Si tratta di una delle pi\u00f9 antiche chiese del territorio ibleo, risalente alla met\u00e0 del VI secolo. \u00c8 una piccola basilica bizantina a tre navate con presbiterio a triconco, costruita con blocchi megalitici in calcare tenero; oggi ci rimangono solo parte dei muri esterni e delle absidi, nonch\u00e9 tracce di un antico pavimento in calcare e di un successivo in cocciopesto. \u00c8 l'unico esempio di costruzione non rupestre della Cava.\nLa Catacomba di S.Marco.\nLa catacomba di San Marco si trova nella contrada omonima, nella parte finale della Cava, laddove la collina s'incontra con la pianura. \u00c8 costituita da un corridoio lungo 40 metri circa, sui cui lati si trovano, in successione, pi\u00f9 tombe. Sul lato sinistro dell'ingresso molto ampio si dirama un corridoio secondario.\nIl corridoio principale, nella parte finale, rischiarato da tre lucernari, si allarga per far posto, al centro, a due tombe a baldacchino. Complessivamente si contano pi\u00f9 di 250 tombe. A pochi metri di distanza, sul lato sinistro, un altro ambiente del cimitero ipogeico si articola lungo un piccolo corridoio. La catacomba, legata ad una comunit\u00e0 rurale, \u00e8 da situare tra il IV e il V secolo d.C.\nPer raggiungere la catacomba di S. Marco si va per la strada Ispica-Bufali-Marza. A due chilometri di distanza circa dal bivio Ispica-Pozzallo-Noto s'incontra, in aperta campagna, sulla destra, una strada sterrata che va percorsa per 800 metri circa.\nMonumenti di et\u00e0 bizantina.\nNell'anno 535 d.C. ha inizio in Sicilia la dominazione bizantina con la conquista dell'isola da parte del generale Belisario sotto l'imperatore Giustiniano.\nAlcuni cristiani modificarono alcune grotte, altri le ingrandirono per farne luoghi di culto. In una grotta - detta appunto \"a rutta ri Sant'Ilariuni\" (la grotta di Sant'Ilarione) - pare abbia dimorato questo santo, mentre tutta la zona \u00e8 chiamata \"Scala\" \"uruni\" (scala di Sant'ilarione), per l'esistenza di un'antica scala ricavata nella roccia che dalla grotta portava al fondo della valle.\n\u00c8 il periodo del monachesimo, che si diffonde in ogni angolo della Sicilia. Nello stesso periodo si diffonde il culto di santi greci e pi\u00f9 ancora la devozione per la Madonna, soprattutto per la Madonna dell'Idria (Odigitria), che nel culto bizantino doveva proteggere il cristiano nel suo cammino. Anche nella Cava Ispica, che ben si prestava all'isolamento ascetico, si formarono comunit\u00e0 religiose che si preoccuparono di apportare adattamenti agli antichi insediamenti rupestri, ricavando dalla viva roccia veri e propri \"conventi\" con numerose celle, a pi\u00f9 piani tra loro collegati mediante corridoi e scale.\nIl complesso rupestre di Sant'Alessandra \u00e8 da tutti gli studiosi ritenuto appunto un monastero. Nella parte inferiore di detto complesso, in prossimit\u00e0 della \"Grotta della rogna\", esiste una pittura bizantina raffigurante forse Sant'Alessandra. L'immagine dipinta sulla roccia \u00e8 ormai quasi completamente scomparsa. Lungo tutta la Cava, per\u00f2, esistono ancora altri simili complessi rupestri, alcuni ormai franati - anche a seguito del terremoto del 1693 - altri ancora ben conservati. \u00c8 probabile che siano stati abitati da asceti e monaci durante il periodo bizantino.\nIl Convento.\nA breve distanza dal Castello, seguendo il corso inferiore del Busaitone, ci si imbatte in quello che viene denominato il Convento.\nIl nome \u00e8 dovuto forse all'esistenza di alcune tracce assai evidenti di architettura chiesastica. Ricavato in un sito quasi inaccessibile, il convento si presenta come un complesso aperto nel vivo di una rupe precipite sul greto della Cava Ispica.\nNel piano superiore \u00e8 visibile un corridoio sul quale si aprono stanzette piccolissime, rettangolari o quadrate, somiglianti a vere e proprie cellette.\nLa supposizione che possa trattarsi di un \"monasterion\" \u00e8 avvalorata dal piccolo oratorio rupestre, intitolato a Santa Alessandra, ricavato a brevissima distanza dal Convento e costituito da due ambienti separati. Nel primo si distinguono, dentro una cornice scura, i resti di un affresco che con molta probabilit\u00e0 raffigurava la Santa; il secondo, di dimensioni pi\u00f9 piccole, presenta un pavimento roccioso nel quale si trova una buca circolare per la raccolta d'acqua. Quest'acqua ricca di zolfo, oggi come un tempo, \u00e8 ritenuta miracolosa per guarire le malattie della pelle.\n\u00c8 tradizione antica che per ottenere la guarigione sia necessario lasciare sul posto un indumento personale.\nIl Palazzo Marchionale.\nIl palazzo, collocato sul lato meridionale della fortezza, in territorio di Ispica, ha impianto planimetrico a L; lo spazio antistante \u00e8 occupato da un cortile pavimentato con ciottoli. Sul lato destro sono individuabili gli ambienti di servizio, con granai incassati nel piano del pavimento.\nDifficile dare indicazioni sugli altri vani tra cui un corridoio con piastrelle di pietra asfaltica e un vano con pavimento lastricato in rosso pompeiano; la base di una colonna posta nell'angolo Nord-Est fa ipotizzare un impianto monumentale scomparso. Il rinvenimento di frammenti ceramici bizantini fa pensare a una struttura riferibile a quel periodo, mentre nell'articolazione dei resti attuali \u00e8 da individuare il palazzo della famiglia Caruso prima (XV secolo) e degli Statella dopo. Il palazzo, demolito dal terremoto del 1693, non fu ricostruito.\nFortilitium (o Forza).\nEra un castello difeso dagli strapiombi naturali e, dalla parte del macello, da un fossato che si poteva superare tramite un ponte levatoio. Si entrava nel castello attraverso un grande portale di legno fiancheggiato da altre due porte pi\u00f9 piccole. Oggi non restano che poche mura che resistettero al terremoto del 1693. Alcuni scavi hanno messo in luce la parte del palazzo marchionale e il pavimento dell'antica chiesa esistente dentro il castello, la SS. Annunziata.\nInteressante da visitare \u00e8 la scuderia, (10\u00a0m per 10\u00a0m) un'enorme grotta dove venivano custoditi i cavalli del \"Fortilitium\". Vi sono ancora le mangiatoie ricavate nella roccia e gli occhielli per legarvi gli animali. Esiste anche una parte alta dove veniva sistemato il fieno, ambienti adibiti a magazzino, e la sala degli armigeri. Nelle pareti si notano buchi scolpiti nella roccia, dove venivano infissi degli assi di legno per appendervi le armi, gli indumenti e i finimenti degli animali.\nNecropoli Contrada Crocefia.\nIl 2 novembre 2013, a circa 3\u00a0km dal centro abitato e a 150 metri dal lato ovest di Cava Ispica, \u00e8 stata rinvenuta dal Dott. Giuseppe Bellisario una necropoli fino ad allora ignota alla letteratura locale. La Soprintendenza di Ragusa, dopo un sopralluogo effettuato un mese dopo la scoperta, ha stabilito che la necropoli risale al periodo tardo-antico. La necropoli conta circa 20 loculi funebri, tutti rivolti ad est. Nello stesso sito e nelle sue prossimit\u00e0 sono state rinvenute anche diverse lastre di copertura. L'area \u00e8 stata sottoposta a tutela archeologica."}
{"id": "489375", "revid": "640277", "url": "https://it.wikipedia.org/wiki?curid=489375", "title": "38083 Rhadamanthus", "text": "38083 Rhadamanthus \u00e8 un oggetto transnettuniano. Scoperto nel 1999, presenta un'orbita caratterizzata da un semiasse maggiore pari a 39,2273544\u00a0UA e da un'eccentricit\u00e0 di 0,1517369, inclinata di 12,71914\u00b0 rispetto all'eclittica.\nScoperto nell'ambito del progetto \"Deep Ecliptic Survey\" dall'Osservatorio di Kitt Peak, presenta una risonanza orbitale 2:3 con quella di Nettuno, il che permette di classificarlo come plutino.\nL'asteroide \u00e8 dedicato al semidio cretese Radamanto."}
{"id": "489376", "revid": "27723", "url": "https://it.wikipedia.org/wiki?curid=489376", "title": "Rhadamanthus", "text": ""}
{"id": "489377", "revid": "86599", "url": "https://it.wikipedia.org/wiki?curid=489377", "title": "Cratere Comrie", "text": "Comrie \u00e8 un cratere lunare di 59,25 km situato nella parte nord-orientale della faccia nascosta della Luna, tra i crateri Ohm, a sud-sud-est, Shternberg a sud-ovest e Parenago a nord-est.\nComrie \u00e8 l'elemento centrale di una catena di tre crateri collegati. Un cratere leggermente minore si trova a nord, ed i due hanno parte del bordo in comune. A sud vi \u00e8 una formazione maggiore, ed il margine comune \u00e8 cos\u00ec consumato da essere difficilmente riconosciuto. Il resto del bordo \u00e8 eroso e consunto.\nAll'interno si distinguono tre piccoli crateri, il maggiore vicino al bordo nordorientale, il secondo a sud-ovest del punto centrale, ed il minore lungo i resti del bordo sudorientale. Vi \u00e8 una bassa cresta vicino al centro di Comrie. La porzione est del pianoro centrale \u00e8 irregolare e comprende pochi impatti minori. Porzioni della raggiera del cratere Ohm sono discernibili sul pianoro centrale, soprattutto nella met\u00e0 occidentale.\nIl cratere \u00e8 dedicato all'astronomo neozelandese Leslie John Comrie.\nCrateri correlati.\nAlcuni crateri minori situati in prossimit\u00e0 di Comrie sono convenzionalmente identificati, sulle mappe lunari, attraverso una lettera associata al nome."}
{"id": "489381", "revid": "92723", "url": "https://it.wikipedia.org/wiki?curid=489381", "title": "Wei\u00dfenfels", "text": "Wei\u00dfenfels \u00e8 una citt\u00e0 tedesca, bagnata dal fiume Saale, di abitanti e situata nel land della Sassonia-Anhalt. Appartiene al circondario del Burgenland (targa BLK).\nFino al 1\u00ba luglio 2007 \u00e8 stata capoluogo del circondario omonimo.\nStoria.\nCitt\u00e0 dal 1185, contesa dal XIII secolo tra i margravi di Mei\u00dfen e i langravi di Turingia, dal 1245 fu dei Wettin, toccando poi nella divisione del 1485 alla linea degli Albertini. Dal 1657 al 1746 fu residenza dei duchi della linea collaterale di Sassonia-Wei\u00dfenfels. Nel 1815 pass\u00f2 alla Prussia.\nAmministrazione.\nIl comune comprende, oltre al capoluogo omonimo, le seguenti localit\u00e0:"}
{"id": "489382", "revid": "287204", "url": "https://it.wikipedia.org/wiki?curid=489382", "title": "Weissenfels", "text": ""}
{"id": "489384", "revid": "287204", "url": "https://it.wikipedia.org/wiki?curid=489384", "title": "Spencer Fullerton Baird", "text": "Baird si laure\u00f2 al Dickinson College di Carlisle, Pennsylvania, nel 1840. L'anno seguente organizz\u00f2 un'escursione ornitologica attraverso le montagne della Pennsylvania, coprendo a piedi in ventuno giorni la distanza di 400 miglia (pi\u00f9 di 640 chilometri), di cui 60 miglia (circa 96\u00a0km) solo l'ultimo giorno.\nNel 1838 conobbe John James Audubon, il quale lo incoraggi\u00f2 a concentrare i suoi studi sull'ornitologia, regalandogli a tal fine una parte della sua collezione di uccelli.\nDopo gli studi di medicina, nel 1845 Baird divenne professore di storia naturale al Dickinson College, ove assunse anche la cattedra di chimica ed insegn\u00f2 fisiologia e matematica.\nDal 1850 al 1878 fu assistente segretario della Smithsonian Institution di Washington, della quale assunse la carica di segretario alla morte di Joseph Henry. Nel 1871 entr\u00f2 a far parte della U.S. Commission of Fish and Fisheries, di cui rimase membro sino alla sua morte.\nLa notevole variet\u00e0 degli interessi scientifici di Baird \u00e8 testimoniata dalla sua vasta produzione scientifica, in cui figurano lavori di botanica, antropologia, zoologia, geologia, mineralogia, iconografia, oltre ad opere di ornitologia. Per molti anni cur\u00f2 inoltre un annuario in cui veniva presentata una sintesi dei principali progressi della ricerca in tutti i campi della scienza.\nTra il 1850 e il 1860 coordin\u00f2 varie spedizioni scientifiche governative nell'ovest degli Stati Uniti, e scrisse un manuale ad uso del personale incaricato di raccogliere gli specimen di piante, animali e rocce.\nBaird mor\u00ec nel laboratorio di biologia marina di Woods Hole nel Massachusetts, istituzione alla cui fondazione aveva lui stesso contribuito, e che diede un apporto considerevole all'ittiologia scientifica ed economica negli USA.\nOpere.\nBaird fu autore di pi\u00f9 di mille articoli, tra i quali figurano:\nEponimia.\nA Baird \u00e8 stato dedicato il nome di molte specie animali scoperte nel XIX secolo, tra le quali:\nPrende il nome dall'ornitologo americano, infine, il genere \"Bairdiella\" della famiglia \"Sciaenidae\" (ordine dei Perciformes)."}
{"id": "489388", "revid": "599013", "url": "https://it.wikipedia.org/wiki?curid=489388", "title": "Bonaventure Kalou", "text": "\u00c8 fratello di Salomon.\nCaratteristiche tecniche.\nEra un attaccante, con mansioni talvolta di trequartista destro o centrale.\nCarriera.\nClub.\nDebutta nel calcio professionistico nell'ASEC Abidjan nel 1996 come molti dei suoi connazionali. Si trasferisce poi nei Paesi Bassi al , dove resta fino al 2003, anno in cui debutta nell'. Vi gioca per un paio d'anni, per poi trasferirsi al Paris Saint-Germain. Nel 2007 trascorre un breve periodo al Lens, prima di venire acquistato dall'Al-Jazira Club. Nell'estate del 2008, passa all'.\nNazionale.\nHa debuttato in Nazionale il 9 gennaio del 2000 in Costa d'Avorio-Egitto (2-0), raccogliendo poi 51 presenze totali (di cui 2 al Mondiale di calcio 2006 in Germania) e 12 gol (uno a Germania 2006)."}
{"id": "489389", "revid": "106456", "url": "https://it.wikipedia.org/wiki?curid=489389", "title": "Chaos", "text": ""}
{"id": "489390", "revid": "3603443", "url": "https://it.wikipedia.org/wiki?curid=489390", "title": "Alpha Draconis", "text": ""}
{"id": "489393", "revid": "1543377", "url": "https://it.wikipedia.org/wiki?curid=489393", "title": "Monti Iblei", "text": "I Monti Iblei (\"Munt'Ibblei\" in siciliano, pronunciato ; \"Hyblaei montes\" in latino) sono un altopiano montuoso,di origine tettonica, localizzato nella parte sud-orientale della Sicilia, compresa tra il libero consorzio comunale di Ragusa, il libero consorzio comunale di Siracusa e in minima parte nella citt\u00e0 metropolitana di Catania. Il monte Lauro, posto al confine tra il siracusano e il ragusano, \u00e8 la cima pi\u00f9 alta, con un'altezza di 987 Altre cime elevate della catena sono monte Casale (910\u00a0m) e monte Arcibessi (906\u00a0m).\nI monti Iblei confinano a nord con la piana di Catania, ad est con il mar Ionio, a sud con il mar Mediterraneo e ad ovest con la piana di Gela e le propaggini meridionali dei monti Erei.\nOrigini e storia.\nGeologia.\nIl complesso montuoso dei Monti Iblei \u00e8 costituito da un massiccio calcareo-marnoso bianco conchiglifero del Miocene (plateau degli Iblei) in cui, nonostante il sollevamento tettonico che lo ha portato in emersione, gli strati rocciosi si sono mantenuti orizzontali. L'altopiano \u00e8 stato inciso da numerosi fiumi e torrenti che hanno scavato profonde forre e gole, a volte con andamento meandriforme. Le gole degli Iblei vengono definite anche canyon, per via della loro assimilabilit\u00e0 con i canyon del nord America, ma localmente esse sono note soprattutto come le caratteristiche \u00abcave\u00bb degli Iblei; tra queste la pi\u00f9 notevole \u00e8 quella denominata Cavagrande del Cassibile, definita come \u00ab\"il pi\u00f9 bel canyon dell'intero tavolato degli Iblei\"\u00bb. Antiche condotte freatiche fossili ed antri evidenziano la maturit\u00e0 del fenomeno di erosione/corrosione causate dal carsismo profondo dell'area, specialmente nella parte orientale dove si pu\u00f2 osservare la presenza di stalattiti e stalagmiti. Gli Iblei rappresentano infatti una delle aree pi\u00f9 importanti della Sicilia per il fenomeno carsico.\nGli Iblei hanno forma sub-circolare, il loro punto focale \u00e8 dato dal monte Lauro, la cima pi\u00f9 elevata del plateau, dal quale si diramano a raggi\u00e8ra le propaggini iblee che vanno degradando dolcemente verso tutte le direzioni.\nIn origine gli Iblei erano un complesso vulcanico sottomarino. Si tratta di antichissimi vulcani la cui attivit\u00e0 risale a milioni di anni fa della storia della Terra e si \u00e8 ormai estinta (lo studio del vulcanismo ibleo in passato era conosciuto come \u00abil vulcanismo del Val di Noto\u00bb). Il vulcanismo ibleo \u00e8 ben pi\u00f9 antico di quello del monte Etna (il quale dista dall'area iblea solo una cinquantina di Km), infatti \u00e8 cominciato nel Triassico superiore ed alternando periodi di attivit\u00e0 con periodi di passivit\u00e0, eruzioni sottomarine e subaeree, \u00e8 giunto fino al Plio-Pleistocene, spostandosi progressivamente verso nord-est. Le testimonianze di questa attivit\u00e0 eruttiva si trovano oggi nella roccia magmatica di colore scuro depositata soprattutto nella parte settentrionale e orientale degli Iblei, e poich\u00e9 il tipo di vulcanismo ibleo era caratterizzato da eruzioni fessurali sottomarine, il materiale fuoriuscito \u00e8 noto come lava a cuscino (pillow lava): corpi rotondeggianti osservabili su molte zone degli Iblei.\nNelle zone costiere, nei pressi del mare, si trova una roccia sedimentaria pi\u00f9 recente (Pleistocene superiore), una arenaria calcarea che viene denominata pietra bianca di Siracusa; dalla citt\u00e0 che con essa fu costruita fin dall'epoca greca (come testimoniano le vaste latomie); la pietra nel sud-est della Sicilia \u00e8 detta \"petra giuggiulena\", in lingua siciliana, ovvero \"pietra-torrone di sesamo\", perch\u00e9 \u00e8 facile che si sgretoli in granuli di dimensioni simili al sesamo. La stessa roccia altrove in Sicilia \u00e8 chiamata \"tufo\" e spostandosi tra gli Iblei assume la denominazione del luogo in cui viene estratta, come la pietra di Modica e la pietra di Comiso. A Ragusa, e in generale nell'altopiano ragusano, \u00e8 nota un altro tipo di pietra, detta \u00abpietra pece\u00bb perch\u00e9 di colore scuro, quasi nera, data dal calcare bituminoso; da esso ha origine l'asfalto.\nL'area iblea fa parte, insieme all'area maltese e a quella pugliese, delle propaggini settentrionali della placca africana (gli Iblei rappresentano anche il settore pi\u00f9 settentrionale dell\u2019avampaese \nafricano), che nell'area mediterranea e quindi in Sicilia ha il suo punto di scontro con la placca euroasiatica. Gli scienziati hanno inoltre individuato la presenza di una micro placca denominata siculo-iblea, intrappolata tra la placca africana e quella euroasiatica; sarebbe la responsabile dei forti terremoti verificatisi nella parte orientale dell'isola. A est, nelle vicinanze di Siracusa, nei fondali del mar Ionio, il plateau degli Iblei continua fino alla scarpata Ibleo-Maltese (o di Malta-Siracusa), la quale giunge a delimitare la piana abissale pi\u00f9 profonda del Mediterraneo.\nI monti Iblei sono caratterizzati maggiormente da un altopiano e in minima parte da un bassopiano; questo \u00e8 segnato nel lato occidentale dalla piana Comiso\u2013Vittoria\u2013Acate, nel lato orientale dalla costa fra Avola e Siracusa e dal Graben di Floridia (detto anche Graben dell'Anapo, per via del fiume che lo attraversa) e nel lato sud-orientale dal bassopiano Ispica\u2013Rosolini\u2013Pachino, il quale comprende la depressione della valle del Tellaro.\nCaratteristiche fisiche degli Iblei:\nEtimologia e insediamenti.\nNella citazione il romano Stazio vuole che l'imperatore Augusto venga condotto a vedere il corpo del conquistatore Alessandro Magno che era stato imbalsamato con il miele ibleo e per questo era rimasto integro secoli dopo. Il miele ibleo era un'eccellenza prodotta nelle terre degli Iblei (), cos\u00ec chiamati dall'antica citt\u00e0 di Ibla (\u03a5\u03b2\u03bb\u03b1), risalente al tempo pre-greco, la cui localizzazione resta tutt'oggi un mistero. Gli antichi storici greci, come Tucidide, Pausania il Periegeta e Stefano di Bisanzio nelle loro narrazioni dicono tutti che esisteva pi\u00f9 di una citt\u00e0 chiamata Ibla tra questi monti, tra le varie possibili spiegazioni si \u00e8 quindi supposto che dal nucleo di un'unica Ibla originale ne siano in seguito state fondate altre, conosciute con i nomi di Megara Iblea, Ibla Geleatide (o Gereatide), Ibla Erea e Styella.\nDa un punto di vista archeologico solamente l'Ibla dei coloni Megaresi \u00e8 stata individuata: sorta nell'area odiernamente occupata dal comune siracusano di Augusta; secondo Strabone essa prese il nome da un'altra antica Ibla famosa per il suo miele, mentre secondo Tucidide si chiam\u00f2 cos\u00ec in onore del re dei Siculi, Iblone, il quale concendendo parte della sua terra ai greci, ed essendo presente al momento del loro insediamento, aveva svolto un ruolo ecistico e per questo i greci avevano intitolato la loro citt\u00e0 Iblea, in suo onore. Tuttavia pur considerando storica la figura di Iblone, resta incerta l'origine del toponimo Ibla, in quanto gli storici concordano nel dire che Iblone non fu eponimo di Ibla, ovvero non diede il suo nome alla citt\u00e0 ma a sua volta deve aver tratto l'etnonimo o dalla citt\u00e0 stessa o da un'antica divinit\u00e0 del luogo, conosciuta da Pausania come dea Iblea, ma si presume che \u00abIblea\u00bb non fosse il nome della divinit\u00e0 ma solo l'identificazione della localit\u00e0 dove la dea veniva venerata. Va inoltre considerato che il toponimo Ibla esisteva anche al di fuori della Sicilia: altre Ible esistevano in Anatolia e in Siria. Quella dell'Anatolia era famosa per essere la sede di un oracolo divinatorio, il che potrebbe riallacciarsi agli indovini che abitavano l'Ibla siciliana, i Galeoti (\u00abesegeti di prodigi e di sogni\u00bb); va infatti notato che secondo lo storico Esichio di Alessandria il termine Iblese significava per l'appunto \u00abIndovino\u00bb. L'Ibla della regione siriaca era invece la pi\u00f9 importante: capitale di un antico regno, conosciuta con il nome di Ebla (Ibla negli antichi annali), citata nelle cronache del faraone egizio Thutmose III, il significato del suo nome vorrebbe dire \u00abPietra Bianca\u00bb o \u00abCollina Bianca\u00bb, poich\u00e9 bianche erano le pietre calcaree con le quali venne costruita.\nL'Ibla siriaca era gi\u00e0 nota ai sovrani dell'impero accadico, i cui confini giungevano fino al mar Mediterraneo, e annoverandola tra i propri domini parlavano di foreste dei cedri e di montagne d'argento. Ma Ibla permette di risalire ancora pi\u00f9 in l\u00e0 con la linea del tempo; infatti in quella che \u00e8 considerata la prima e pi\u00f9 antica rappresentazione cartografica al mondo, figura il nome di Ibla (\"Maik\u00e0n-D\u00fbr-Ibla\" o in sumerico: \"Mas-gan-bad-ib-la\"), figura insieme a quello di un'altra localit\u00e0 detta Azala, in quella che \u00e8 la rappresentazione di una valle fluviale fra due file di colline nel nord della Mesopotamia; la mappa proviene infatti da un sito mesopotamico 200 miglia a nord di Babilonia; \u00e8 la pi\u00f9 antica menzione del toponimo \u00abIbla\u00bb.\nEssendo il territorio ibleo ricco di testimonianze archeologiche risalenti all'et\u00e0 preistorica e non essendovi certezza sul sito di ciascuna Ibla menzionata dagli storici antichi, sono sorti diversi dibattiti su dove collocare le Ible siciliane: una delle possibilit\u00e0 pi\u00f9 note \u00e8 quella di collocare la principale, ovvero la Maggiore detta da Stefano \"Hybla Mayor\", presso Pantalica, il sito archeologico che con le sue 5 000 tombe rappresenta la necropoli rupestre pi\u00f9 grande d'Europa, entrata a far parte dei patrimoni mondiali dell'umanit\u00e0, fu punto focale degli insediamenti di Sicani e Siculi; il suo declino coincide con la venuta dei greci presso gli Iblei, ma il dibattito rimane aperto: l'Ibla mellifera \u00e8 contesa tra i siti archeologici di Sortino, Melilli, la valle del Marcellino, Avola, Ragusa e anche in siti siciliani al di fuori dei monti Iblei. Sul sito preistorico di Ragusa nel 1600 il geografo Filippo Cluverio vi identific\u00f2 l'Ibla detta Erea, in base alla dicitura, divenuta in seguito ampiamente discussa, trascritta sulla tavola Peutingeriana: Nible. (in tempi odierni il centro storico di Ragusa proprio in ricordo di tale tradizione si \u00e8 denominato Ragusa Ibla).\nMa al di l\u00e0 dell'antico dibattito sulla localizzazione delle Ible, il territorio ibleo rimane uno dei luoghi pi\u00f9 ricchi di insediamenti preistorici: basti pensare che sulle ultime propaggini degli Iblei orientali, nei pressi dell'entrata nord della citt\u00e0 di Siracusa, si svilupp\u00f2 la pi\u00f9 antica civilt\u00e0 neolitica della Sicilia, detta di Stentinello, i cui reperti risalgono oltre il 5000 a.C.\nStoria antica.\nLa storia degli Iblei \u00e8 strettamente legata a quella dell'antica Siracusa, il suo centro pi\u00f9 egemone: la \"polis\" colonizzata nell'VIII secolo a.C. dai Corinzi divenne a sua volta madrepatria di diverse colonie stabilite in punti strategici dei monti Iblei: la sua prima fondazione fu Akrai (ricadente odiernamente nel comune di Palazzolo Acreide), situata sul punto pi\u00f9 alto dei rilievi posti alle spalle della \"polis\" aretusea, su di un luogo che dominava strategicamente la valle dell'Anapo, guardando Pantalica; la seconda colonia apr\u00ec ulteriormente la strada verso la parte pi\u00f9 centrale e impervia degli Iblei, con Casmene, sita sul monte Casale, nei pressi del Lauro, Siracusa si assicurava il controllo dei monti, muovendosi da quell'altura verso tutte le direzioni: a nord era possibile raggiungere Pantalica, a ovest e a sud vi erano le valli del Dirillo e dell'Ippari; terra di confine con la piana di Gela. Una volta che si aprirono la via, i Corinzi di Siracusa crearono altri avamposti presso il Dirillo: Akrillai, Scornavacche, Bidis, Piano Pizzo. I Siracusani non trascurarono nemmeno la parte costiera degli Iblei, affiancando alla via dei monti una via marittima che diramava verso sud: in un primo momento vi fondarono Eloro, sulla parte sinistra della foce del Tellaro, posta a guardia dell'omonimo valico; colonia dal carattere prettamente militare, fu teatro di importanti battaglie. Poi si spinsero fino alle propaggini occidentali degli Iblei andando a fondare sulla foce del fiume Ippari la colonia di Kamarina (il cui sito odiernamente ricade in gran parte nell'area comunale di Ragusa).\nLo scopo di queste prime colonie era quello di proteggere il territorio dall'espansione di altri gruppi di greci; ad esempio dai temibili rodio-cretesi di Gela. Ma ad un certo punto avvenne la ribellione della colonia pi\u00f9 lontana da Siracusa, Kamarina, la quale si alle\u00f2 con i Barbari, ovvero con gli autoctoni del luogo, i Siculi, nel quadro di un'ampia guerra tra gli indigeni e i nuovi venuti. La rivolta venne infine sedata e la popolazione di Kamarina esiliata. In seguito Kamarina venne ceduta ai Gelesi, in cambio della libert\u00e0 dei prigionieri Siracusani dopo che questi erano stati sconfitti da Ippocrate di Gela nei pressi del fiume Eloro; Ippocrate infine mor\u00ec combattendo sotto le mura di Ibla (un'Ibla priva di appellativo, citata da Erodoto, la cui posizione non ci \u00e8 nota). I Gelesi riuscirono ugualmente a insediarsi nel governo di Siracusa, tramite il successore di Ippocrate, Gelone I, il quale per\u00f2 trasferendo la corte dei tiranni da Gela a Siracusa decret\u00f2 il definitivo declino della sua patria e inaugur\u00f2 una nuova epoca secolare di potere in quella che sarebbe divenuta nota come la citt\u00e0 dei tiranni. Fu Gelone a dare l'ordine di distruggere Megara Iblea nel 481 a.C., sorta troppo vicina a Siracusa, e di trasferirne gli abitanti nella \"polis\" aretusea. Nel frattempo con l'espansione sorsero dei conflitti anche con le \"polis\" site a nord, sulle ultime propaggini degli Iblei a settentrione, cos\u00ec Leontini venne occupata dai Siracusani e fatta divenire avamposto militare.\nGli Iblei vennero coinvolti nelle guerre scaturite dall'espansione dei Greci: \u00e8 il caso del conflitto scoppiato tra il siculo Ducezio e le \"poleis\" siceliote; questi riusc\u00ec a creare una lega nella quale riun\u00ec la maggior parte delle citt\u00e0 sicule, eccetto Ibla, come ci informa Diodoro Siculo, la misteriosa capitale iblea non volle aderire alla guerra di Ducezio contro le citt\u00e0 greche. La guerra venne infine vinta dai Greci e Ducezio venne esiliato dai Siracusani presso Corinto. Ma Ibla partecip\u00f2 invece alla guerra contro Atene, divenendo una delle poche alleate di Siracusa quando la capitale dell'Attica approd\u00f2 in Sicilia con il suo poderoso esercito, e attaccata dagli ateniesi la citt\u00e0 indigena riusc\u00ec a non farsi conquistare. Gli Ateniesi durante la loro fuga mortale via terra scelsero di scappare verso Akrai ma giunti ai monti Climiti, ultima propaggine orientale degli Iblei, vennero intercettati dalle sentinelle siracusane e costretti a cambiare rotta; cos\u00ec si rivolsero verso sud, percorrendo la via Elorina, ma una volta arrivati alla foce del fiume Asinaro (attuale territorio costiero di Noto) vennero raggiunti e decimati dall'esercito avversario.\nGli Iblei seguirono la storia del resto della Sicilia: dopo i secoli passati sotto il dominio dei tiranni siracusani, il territorio pass\u00f2 sul finire del III secolo a.C. sotto il dominio di Roma. Fu con gli antichi Romani che il miele ibleo divenne il prodotto pi\u00f9 noto di queste valli, esportato in grande quantit\u00e0.\nNelle epoche successive.\nI Romani istituirono la provincia Siracusana che in sostanza comprendeva i territori un tempo sotto il dominio dei tiranni aretusei; il confine era segnato dal fiume Salso (Imera meridionale), nella Sicilia centrale. La situazione rimase pressoch\u00e9 immutata anche sotto l'Impero bizantino: Siracusa era ancora capitale dell'intera Sicilia, e con l'arrivo di Costante II divenne per un quinquennio capitale di tutto l'impero: da Occidente a Oriente. La situazione mut\u00f2 con l'arrivo degli Arabi: i monti Iblei furono difficili da conquistare per gli islamici, mentre la parte occidentale della Sicilia era gi\u00e0 caduta in loro potere, gli Iblei resistevano ancora; la caduta di Siracusa segn\u00f2 una svolta definitiva. Gli Arabi divisero la Sicilia in tre valli: gli Iblei vennero ricompresi nel val di Noto, cos\u00ec chiamato da uno dei centri abitati collinari della regione iblea.\nIl dominio islamico dur\u00f2 relativamente poco e i tentativi di riconquista da parte dei Bizantini non cessarono mai; giunsero cos\u00ec i Normanni, prima al seguito del generale bizantino Giorgio Maniace e poi con una propria bandiera. Conquistato, il territorio pass\u00f2 sotto le insegne dei nuovi sovrani di Sicilia che stavolta risiedevano distanti dagli Iblei, poich\u00e9 Siracusa aveva perso il titolo di capitale in favore di Palermo. Il val di Noto ebbe lunga vita e attravers\u00f2 tutta l'epoca medievale della Sicilia.\nNel frattempo nell'XI secolo il Gran Conte Ruggero fece diventare Siracusa la prima contea di Sicilia; affidandola a suo figlio Giordano d'Altavilla. Nel 1296 venne inoltre istituita all'interno del vallo la contea di Modica, la quale arriv\u00f2 a comprendere la gran parte dei feudi siti sugli Iblei occidentali, compresa la pi\u00f9 antica contea di Ragusa, mentre quelli orientali oltre che in Siracusa erano inquadrati nella contea di Agosta (attuale comune di Augusta) che comprendeva i feudi di Ferla, Sortino, Melilli e Priolo. Con l'istituzione della camera Reginale nel 1302, Siracusa divenne sede del potere diretto delle regine di Sicilia, e a queste vennero date in dote diverse realt\u00e0 feudali tra le quali figurano alcuni comuni degli Iblei come Vizzini, Mineo, Lentini e Avola.\nDurante la loro lunga storia gli Iblei hanno subito devastanti terremoti a causa della sismicit\u00e0 della posizione nella quale si trovano. Il pi\u00f9 terribile \u00e8 stato il terremoto del Val di Noto del 1693, che ancor oggi risulta il terremoto pi\u00f9 forte verificatosi in Italia, ed il ventitreesimo terremoto pi\u00f9 disastroso della storia dell'umanit\u00e0. Il sisma, che si sostiene venne causato dalla scarpata di Siracusa-Malta o scarpata Ibleo-Maltese, ebbe il suo epicentro nel siracusano, tra Augusta e Melilli, ma si propag\u00f2 su tutta la Sicilia orientale, radendo al suolo la maggior parte dei centri abitati degli Iblei, provocando un disastroso numero di vittime: 93.000 morti e 43 citt\u00e0 distrutte fu il bilancio finale redatto.\nIl terremoto comport\u00f2 grandi cambiamenti nell'assetto architettonico delle citt\u00e0 iblee: alcune cambiarono zona, come Noto e Avola, altre, la maggior parte, furono ricostruite da capo adottando lo stile barocco che diede nuova vita soprattutto al patrimonio religioso degli Iblei. Con l'avvento dei Borboni, nel XIX secolo, e la costituzione del regno delle Due Sicilie, i valli vennero sostituiti dalle province; nacque quindi la provincia borbonica di Siracusa, la quale al suo interno comprendeva tre distretti: il distretto di Modica, per i comuni della parte occidentale degli Iblei; il distretto di Noto, per i comuni della parte centrale, e il distretto di Siracusa per quelli della parte orientale e settentrionale. Con l'istituzione della provincia di Catania i comuni situati sulle pendici settentrionali degli Iblei, come Palagonia che segna il confine naturale dei monti in quella direzione, confluirono nel territorio amministrativo catanese. Nel 1860 la popolazione iblea ammontava a 253.656 abitanti; la citt\u00e0 pi\u00f9 popolosa era Modica con 29.799 abitanti, seguita da Siracusa con 19.590 abitanti.\nIl Regno d'Italia e le due guerre mondiali.\nCon l'istituzione del regno d'Italia le province borboniche divennero province del regno italiano; fu istituita la provincia di Siracusa; i distretti vennero sostituiti da tre circondari che non mutarono i propri confini.\nDurante la prima guerra mondiale gli Iblei diedero il loro notevole contributo in termini di vite umane, con migliaia dei propri uomini mandati al fronte. Al termine del primo conflitto bellico mondiale la Sicilia risulta la regione italiana che ha dato il maggior numero di soldati (440.000 chiamati alle armi, pari all'8,7% del totale nazionale, e 52.829 caduti, pari all\u20198,1% del totale nazionale) e in una divisione per provincia \u00e8 quella di Siracusa che ha fornito il contributo pi\u00f9 alto per numero di caduti in rapporto alla popolazione residente. Nel comune di Vittoria venne inoltre istituito il pi\u00f9 grande campo di prigionia della Sicilia che ospit\u00f2 oltre 18.000 prigionieri di guerra austro-ungarici, i quali rimasero sul territorio ibleo per diversi anni dopo la fine della guerra; in buoni rapporti con la popolazione locale.\nCon il fascismo nacque la provincia di Ragusa, la quale incluse i 12 comuni degli Iblei occidentali un tempo appartenuti alla contea di Modica, e separandosi cos\u00ec dalla provincia di Siracusa. \nCon lo scoppio della seconda guerra mondiale i monti Iblei divennero uno dei primi teatri principali del conflitto. Subirono numerosi bombardamenti e tra la notte del 9 luglio e la mattina del 10 luglio 1943 le rive degli Iblei videro approdare la pi\u00f9 grande spedizione marittima militare della storia: i soldati anglo-americani fecero della costa iblea il loro punto di sbarco: da Pozzallo a Siracusa, per poi addentrarsi nel territorio e scontrarsi con le truppe nazi-fasciste. La quasi totalit\u00e0 dei comuni degli Iblei furono teatro di scontri; tra i principali si segnalano l'operazione Ladbroke per la conquista di Siracusa e la battaglia di Solarino per tentare di bloccare l'avanzata degli Alleati. Dopo la conquista, gli Iblei rimasero punto strategico per le forze alleate: il primo segnale di disgelo tra i conquistatori e la popolazione locale avvenne a Palazzolo dove gli inglesi distribuirono cibo agli abitanti stremati dalla guerra. Nel capoluogo aretuseo gli Alleati stabilirono inizialmente la sede dell'AMGOT (il governo alleato dei territori occupati). In territorio ibleo avvenne un altro passo fondamentale del secondo conflitto bellico: l'armistizio di Cassibile, nel quale l'Italia dichiar\u00f2 la sua uscita dall'alleanza con la Germania nazista. Fino al 1944 inoltre il territorio ibleo, nell'area che odiernamente ricade nel comune di Priolo Gargallo, ha ospitato uno dei pi\u00f9 grandi campi di concentramento allestiti dagli inglesi per i prigionieri di guerra italiani.\nNegli anni della guerra fredda gli Iblei furono nuovamente al centro del panorama internazionale quando una folla di oltre 100.000 persone proveniente da tutta l'Italia si present\u00f2 nel comune ibleo di Comiso, il cui aeroporto divenne una delle principali basi della Nato, per marciare per la pace e chiedere il disarmo dei 112 missili Cruise a testate nucleare degli americani. Con l'accordo tra Reagan e Gorba\u010d\u00ebv si dichiar\u00f2 lo smantellamento delle basi europee che ospitavano i missili, cos\u00ec la ex base pot\u00e9 dare rifugio durante la Missione Arcobaleno a circa cinquemila cossovari nel corso della guerra della ex-Iugoslavia.\nPatrimoni mondiali dell'umanit\u00e0.\nL'area iblea figura ben due volte all'interno della lista dei patrimoni mondiali dell'umanit\u00e0 tutelati dall'UNESCO: con il sito delle necropoli rupestri di Pantalica e della citt\u00e0 di Siracusa e con il sito delle citt\u00e0 tardo barocche del Val di Noto, il quale comprende diversi monumenti dei seguenti comuni iblei: Militello in Val di Catania, Modica, Noto, Palazzolo Acreide, Ragusa e Scicli.\nLe motivazioni UNESCO:\nIl Barocco degli Iblei.\nGli Iblei sono noti nel mondo per la loro particolare architettura barocca e per la pietra dalla tonalit\u00e0 bianca-dorata che li contraddistingue. L'architetto Rosario Gagliardi (Siracusa, 1698 \u2013 Noto, 1762) \u00e8 stato uno dei principali autori della ricostruzione in stile barocca del Val di Noto, insieme ad altri nomi importanti come Andrea Palma, Giovanni Vermexio, Luciano Al\u00ec, Francesco Paolo Labisi, Vincenzo Sinatra.\nDi seguito alcune delle architetture iblee:\nComuni degli Iblei.\nGeografia antropica.\nGli Iblei ospitano una popolazione complessiva di circa 800.000 abitanti, pari a circa 1/5 della popolazione totale della Sicilia, data dai liberi consorzi comunali di Siracusa, con 403.985 abitanti, nella parte orientale degli Iblei, di Ragusa, con 320.226 abitanti, nella parte occidentale, e dall'area di confine del catanese, sita a settentrione, con circa 70.000 abitanti.\nLa morfologia del territorio e ragioni storiche hanno determinato una maggiore distanza tra comune e comune rispetto a quanto avvenuto nel resto d'Italia o in altre zone della Sicilia; ci\u00f2 ha portato alla formazione di pochi ma grossi comuni ben oltre i 20.000 abitanti ciascuno, che rientrano nell'area denominata Sicilia sud-orientale, la quale si sta unendo sempre di pi\u00f9 a livello amministrativo, in gran parte costituita proprio dai monti Iblei. La superficie dell'area pur essendo minore se paragonata a quella di altre zone regionali \u00e8 comunque tra le pi\u00f9 densamente popolate. Tra gli Iblei, non a caso, ha sede il singolo comune con la maggiore superficie della Sicilia (e la quarta d'Italia); si tratta del comune di Noto.\nPer meglio comprendere la geografia antropica del territorio basti considerare che i comuni degli Iblei sono in tutto una quarantina (distribuiti tra l'altopiano e le pendici iblee che diramano fino al mare) ma la loro popolazione raggiunge e supera persino quella delle aree con pi\u00f9 comuni in assoluto: ad esempio l'area metropolitana di Messina, sita sul lato nord-orientale dell'isola, comprende ben 108 comuni e due catene montuose al suo interno, i monti Peloritani e i monti Nebrodi, ma non va oltre i 638.160 abitanti. Gli Iblei effettivamente sono tra le aree montane maggiormente antropizzate della Sicilia.\nDi seguito in tabella sono elencati i comuni appartenenti al comprensorio degli Iblei:\nDato il loro confine occidentale con i monti Erei vi \u00e8 pi\u00f9 di un comune la cui area si trova divisa tra le pendici degli Erei e quelle degli Iblei, in quel punto dove geologicamente sorge l'avanfossa Gela-Catania; \u00e8 il caso dei comuni di Caltagirone e Niscemi che insieme a Palagonia (definito \"avampaese ibleo\") segnano il confine occidentale e settentrionale dei monti Iblei.\nTuttavia le aree di confine sono in un certo senso legate agli Iblei, ne sono un esempio la nascita dei vari \"Cammini Iblei\" istituiti in questi comuni; si tratta di percorsi che partendo da sud di Caltagirone attraversano la riserva naturale orientata Bosco di Santo Pietro e giungono alla riserva naturale orientata Sughereta di Niscemi (quest'ultimo comune ricadente nel libero consorzio comunale di Caltanissetta).\nI comuni pi\u00f9 popolosi.\nGli Iblei a differenza di altre catene montuose non creano scoscesi dirupi verso il mare, ma lo raggiungono dolcemente andando a scendere pian piano verso il livello del mare, cosa che ha portato ad una distribuzione abbastanza uniforme su tutto il territorio; il suo comune pi\u00f9 popoloso si trova sulla costa ed \u00e8 dato dalla citt\u00e0 di Siracusa, la quale tocca nella sua parte pi\u00f9 alta, data dalla frazione di Belvedere, i 147 metri di altitudine.\nDopo il capoluogo aretuseo seguono Ragusa, Vittoria e Modica sorte sull'altopiano ragusano. Altri comuni, come Avola e Noto (vd. Avola antica e Noto antica), hanno nel corso dei secoli cambiato la loro posizione, scendendo di quota, in certi casi in maniera notevole, come avvenuto per Avola.\nI comuni meno popolosi.\nLe profonde incisioni delle valli, o delle cave, hanno reso difficile l'accesso alla parte pi\u00f9 centrale dei monti Iblei, ecco perch\u00e9 oltre a preservare un notevole ecosistema hanno anche determinato una minore densit\u00e0 abitativa nella zona. I comuni che sorgono intorno al monte Lauro (la cima pi\u00f9 elevata degli Iblei) sono tra i meno popolosi degli Iblei: il comune siracusano di Cassaro con appena 800 abitanti \u00e8 il meno popoloso del comprensorio ibleo, mentre il comune di Buccheri \u00e8 quello che si erge alla maggiore altitudine. I comuni meno popolosi sono tra di loro confinanti, la distanza tra essi \u00e8 dettata dalle vallate iblee.\nTre dei borghi pi\u00f9 belli d'Italia si trovano sugli Iblei, si tratta di Palazzolo Acreide, Ferla e Monterosso Almo.\nDi seguito in tabella sono elencati i comuni iblei sotto i cinquemila abitanti:\nUnione tra i comuni degli Iblei.\nNegli Iblei molti comuni hanno formato delle unioni strettamente legate alla posizione geografica, e quindi alla morfologia del territorio, nella quale sono sorti:\nI comuni di Floridia e Solarino, che rappresentano due dei comuni pi\u00f9 vicini uno all'altro tra gli Iblei, riconoscono nei monti Climiti che li attorniano un simbolo di identit\u00e0 per le loro comunit\u00e0 urbane, hanno quindi creato un ente che li unisce nel nome del particolare tratto degli Iblei.\nViene cos\u00ec denominato quella parte di territorio sito tra gli Erei e gli Iblei che storicamente trae origine dall'antica diocesi di Caltagirone; il calatino comprende 15 comuni, tra i quali figurano tutti quelli della parte catanese degli Iblei (nord-ovest).\nL'unione comprende i 7 comuni del territorio prettamente montano del libero consorzio comunale di Siracusa: Buccheri, Buscemi, Canicattini Bagni, Cassaro, Ferla, Palazzolo Acreide e Sortino; accomunati dal fatto di essere prossimi alle incontaminate vallate della parte centrale degli Iblei.\nPaesaggio.\nIl paesaggio tipico di quest'area della Sicilia \u00e8 caratterizzato dall'andamento dolce dei rilievi, ma anche dalle numerose verdeggianti vallate site in fondo alle cave, le quali si aprono nette nella roccia calcarea, e le cave sono segnate dalla presenza dell'antropizzazione umana fin dai tempi preistorici, con l'escavazione di numerosissime necropoli in forma verticale (la qual cosa ha spesso portato a definirle come dei giganteschi alveari). Le costruzioni dell'uomo con la pietra, sia essa bianca-dorata calcarea o nera vulcanica e bituminosa, ha profondamente segnato il paesaggio ibleo:\nDalle scure neviere dei centri abitati del Lauro all'articolata rete dei muretti a secco tipici di tutta la punta sud-orientale della Sicilia; elaborati dai mezzadri del luogo e definiti a ragion veduta di notevole fattura.\nDurante il suo viaggio lungo l'Italia lo scrittore vicentino Guido Piovene descrisse gli Iblei come \u00ab\"la parte di Sicilia che assomiglia alla Terra Santa, dove i muriccioli a secco simili a un geroglifico, rigano la campagna per dividere la propriet\u00e0 o una cultura dall'altra.\"\u00bb Ma Piovene non fu il solo a paragonare questi luoghi a quelli del fiume Giordano; anche secondo il siracusano Elio Vittorini i luoghi pi\u00f9 arroccati degli Iblei, come Scicli, ricordavano le fattezze di Gerusalemme. Gli Iblei alternano paesaggi brulli, disseminati di piante tipicamente mediterranee, come l'ulivo e il carrubo, a lussureggianti aree boschive, a prevalenza di leccio (\"Quercus ilex\") e roverella (\"Quercus pubescens\"), site principalmente nella parte centrale degli Iblei.\nLa depressione geologica recente degli Iblei ha anche creato un articolato paesaggio costiero, caratterizzato da colline terrazzate semicoperte dalla macchia mediterranea; qui si ha una maggiore presenza di agrumeti, agevolati dalla vicinanza del mare. Altro elemento caratterizzante del paesaggio ibleo sono le antiche masserie: grandi edifici rurali simbolo del sistema feudale passato; molte di esse odiernamente sono state convertite in strutture ricettive, immerse nella natura iblea.\nOrografia.\nLe cime.\nIl complesso montuoso a raggiera degli Iblei ha una vasta estensione e lo dimostrano le numerose cime, pi\u00f9 o meno alte, che lo compongono. Il monte Lauro rappresenta la sua cima pi\u00f9 elevata, la quale sfiora quasi i 1000 metri di altitudine; a tradire il suo passato da vulcano, il pi\u00f9 antico degli Iblei, vi \u00e8 la presenza della vasta bocca del cratere estinto. Il comune siracusano di Buccheri \u00e8 quello che maggiormente si avvicina alla sua cima, ma alle sue pendici sorgono altri comuni ricadenti nelle tre realt\u00e0 amministrative di Siracusa, Ragusa e Catania. Il suo nome deriva dalla presenza abbondante dell'alloro; dal latino: \"Laurus nobilis\", che a sua volta deriva dalla lingua greca Daphne (\u0394\u03ac\u03c6\u03bd\u03b7) che significa per l'appunto Lauro, ovvero alloro. Secondo una leggenda al monte Lauro sarebbe legata la figura mitologica del pastore siculo Dafni, legato alla valle dell'Irminio; uno dei quattro principali fiumi iblei che sgorga dalle falde del Lauro.\nMa non solamente \"Lauro\" ha origini greche; anche le ultime cime orientali, denominate monti Climiti, derivano il loro nome dal greco: \u03ba\u03bb\u03af\u03bc\u03b1\u03be (kl\u00edmax) che vuol dire \u00abscala\u00bb (in latino climax: gradazione), data la presenza particolare di numerosi gradoni lungo i pendii, i quali segnano la ritirata del mare avvenuta nei millenni passati; i Climiti sono infatti particolarmente ricchi di grotte di abrasione e fossili marini. Essi sorgono nel lato ionico degli Iblei e accolgono numerosi comuni.\nLe cime pi\u00f9 elevate degli Iblei:\nIdrografia.\nFiumi.\nI fiumi dei monti Iblei sono fondamentalmente a carattere torrentizio. Tuttavia le numerose sorgenti e i numerosi corsi d'acqua che attraversano il territorio, compongono nell'insieme una notevole abbondanza idrica.\nI principali fiumi iblei si originano alle falde del monte Lauro e sono l'Anapo, l'Irminio, il Dirillo (chiamato anche Acate) e il San Leonardo. L'Anapo e il San Leonardo si sviluppano nel territorio orientale degli Iblei, mentre l'Irminio e il Dirillo in quello occidentale.\nL'Anapo, che d\u00e0 il suo nome ad una delle principali valli iblee, \u00e8 il fiume pi\u00f9 lungo dei monti e partendo dal Lauro, dalla sorgente di Buccheri, attraversa numerosi luoghi tra cui Pantalica, dove ha origine il suo principale affluente, il torrente Calcinara, per sfociare infine ai Pantanelli di Siracusa, dove accoglie le acque del Ciane (fiume che un tempo aveva una foce a parte), gettandosi con esso nel mar Ionio.\nL'Irminio, omonimo dell'altra vallata principale iblea, attraversa l'altopiano ragusano dividendo da nord a sud i comuni di Modica e Ragusa, sfociando infine tra Marina di Ragusa e Donnalucata nel mar di Sicilia. Il fiume Dirillo \u00e8 posto al confine con l'area catanese, nella quale il corso d'acqua ha la sua sorgente, a Vizzini, l'area ragusana e quella nissena dove ha sede la foce del Dirillo, nel golfo di Gela; mar di Sicilia.\nIl San Leonardo invece snoda il suo percorso tra l'area siracusana e quella catanese; sfocia infine nello Ionio tra Augusta e Carlentini. Altro fiume importante degli Iblei \u00e8 il Cassibile, che nascendo presso le sorgenti di Palazzolo Acreide, scorre tra i comuni di Avola e Siracusa, andando a sfociare nella localit\u00e0 di Fontane Bianche; da esso ha preso il nome il centro abitato di Cassibile e un suggestivo canyon detto Cavagrande del Cassibile, divenuto vasta riserva naturale protetta.\nDiversi altri corsi d'acqua attraversano gli Iblei e la maggior parte di essi sono ricolmi di storia e leggende. Il Tellaro, che nasce anch'esso nel comune siracusano di Palazzolo Acreide, anticamente si chiamava Eloro, dalla presenza dell'antica colonia greca di Syrakousai, Heloros. Il Tellaro sfocia all'interno della riserva naturale orientata Oasi Faunistica di Vendicari, nei pressi di Noto marina. L'Ippari degli Iblei occidentali rappresenta invece l'antico estuario della colonia greca di Kamarina, sorta su quella che anticamente era detta la \u00abPlaga Mesopotamica Sicula\u00bb per via della presenza di due fiumi che la circondavano: l'Ippari e il Dirillo.\nDue fiumi segnano i confini naturali degli Iblei: a settentrione il fiume Caltagirone, affluente del Gornalunga, che separa le pendici degli Iblei da quelle degli Erei, e il fiume Maroglio, affluente del Gela, a ovest.\nDi seguito alcuni dei corsi d'acqua degli Iblei:\nLaghi e bacini di contenimento.\nNel Medioevo i cavalieri Templari edificarono sulle ultime propaggini nord-orientali degli Iblei, a Lentini, un vasto lago artificiale, tuttavia la sua origine \u00e8 discussa, poich\u00e9 secondo altri il lago o biviere di Lentini avrebbe origini naturali, alimentato un tempo da antichissime fonti. Ad ogni modo, qualunque fosse la sua origine, esso venne prosciugato nel XIX secolo poich\u00e9 diveniva in estate fonte di malaria, ma negli anni '70 del XX secolo esso venne nuovamente riempito, con un invaso pi\u00f9 piccolo, allo scopo di servire l'agricoltura e l'industria, grazie alle acque dei fiumi Simeto e San Leonardo. Odiernamente il lago di Lentini rappresenta uno dei bacini artificiali pi\u00f9 grandi della Sicilia e d'Europa.\nSul lato orientale i monti Climiti, presso Solarino, ospitano i due invasi delle centrali idroelettriche date dalle acque dell'Anapo. Nel lato occidentale e settentrionale degli Iblei si trovano altri invasi artificiali.\nDa segnalare i laghetti naturali sulfurei dei Palici (o lago Naftia), legati all'antica attivit\u00e0 vulcanica degli Iblei, siti nelle ultime propaggini settentrionali, al confine con la piana di Catania e con gli Erei.\nPeculiarit\u00e0 di questa zona sono i cosiddetti \u00ablaghetti di Cavagrande\u00bb (o anche laghetti di Avola) formatisi in maniera naturale nel corso dei millenni grazie all'azione erosiva del fiume Cassibile, all'interno dell'omonima cava, dando vita a scenari suggestivi come le naturali latomie che scompaiono sott'acqua: i laghetti sono in tutto una ventina e presentano varie dimensioni. Nel territorio di Siracusa infine, grazie ai numerosi sfoghi della falda freatica iblea, si hanno diverse piccole sorgenti, tra le quali le pi\u00f9 note sono la fonte Aretusa dalle origini greche e la fonte Ciane, ricolma di papiri.\nClima.\nIl clima ibleo \u00e8 di tipo mediterraneo, con inverni miti e piovosi ed estati calde e asciutte, ma presenta delle sensibili differenze spostandosi dalla zona centrale, segnata da una maggiore altitudine, a quella costiera, formata da bassorilievi e lunghi tratti pianeggianti (definita zona pedemontana).\nLa piovosit\u00e0 varia in base all'altitudine e alla zona: nei punti pi\u00f9 elevati degli Iblei si possono raggiungere dagli 800 agli oltre 1000 mm annui, mentre in quelle costiere, solitamente, non va oltre i 500\u2013600\u00a0mm annui. Ma va fatto un distinguo anche tra il lato settentrionale e il lato meridionale degli Iblei: la provincia siracusana \u00e8 caratterizzata nel suo lato settentrionale da fenomeni piovosi non molto frequenti ma tra i pi\u00f9 violenti dell'isola (a Floridia ad esempio nel 2003 si verific\u00f2 una delle pi\u00f9 imponenti alluvioni italiane con la caduta di ben 700\u00a0mm di pioggia in pochi giorni), mentre diviene pi\u00f9 arida nella sua zona meridionale (tra Pachino e Portopalo di Capo Passero), in quella che \u00e8 una delle poche zone pianurose della Sicilia. Anche nel lato ragusano la situazione \u00e8 pi\u00f9 o meno simile: essendo quell'area maggiormente caratterizzata dall'altopiano la sua piovosit\u00e0 si attesta sui 600\u2013750\u00a0mm annui, ma cala nettamente avvicinandosi nella zona costiera di sud-ovest (tra Acate e Santa Croce Camerina), confinante con una delle aree pi\u00f9 siccitose della Sicilia: la piana di Gela.\nL'umidit\u00e0 \u00e8 significativamente presente nella parte costiera, dove si riscontra maggiormente un tipo di clima mediterraneo subtropicale, e in quelle zone interne dove l'acqua dolce abbonda, come in fondo alle cave, favorendo la crescita di una rigogliosa flora (non a caso l'area iblea \u00e8 l'unica in Europa in cui vi riesca a crescere spontaneo il papiro egiziano).\nDurante l'ultimo decennio l'area della Sicilia sud-orientale \u00e8 stata particolarmente interessata dalla formazione di quello che i meteorologi europei hanno definito ciclone tropicale mediterraneo (o \"medicane\"), spesso appellati come \u00abBombe del Mediterraneo\u00bb per la notevolissima quantit\u00e0 d'acqua che riversano sulle zone colpite, creando fenomeni alluvionali. Nell'area non \u00e8 raro il verificarsi di trombe d'aria che causano ingenti danni e trombe d'aria marine osservabili dalla costa.\nIl clima ibleo \u00e8 caratterizzato da una forte ventosit\u00e0, cos\u00ec radicata che essa ha pi\u00f9 volte ispirato poeti e scrittori di narrativa che hanno dedicato titoli e capitoli al vento degli Iblei. Lo scirocco di sud-est \u00e8 il vento che maggiormente caratterizza gli Iblei; nei mesi estivi esso contribuisce allo spiccato aumento delle temperature. La zona costiera \u00e8 caratterizzata dalla brezza di mare e di terra, il vento per\u00f2 muta drasticamente durante le perturbazioni, soprattutto quelle pi\u00f9 estreme, raggiungendo raffiche superiori ai 70 km/h.\nLa neve in passato era maggiormente presente sui monti Iblei, testimonianza di ci\u00f2 sono le numerose neviere degli Iblei sparse sul territorio montano. Ad esempio alcune antiche cronache del comune di Palazzolo Acreide descrivono intense nevicate che causarono serissimi danni nella zona:\nTuttavia ancora oggi non \u00e8 raro il verificarsi di nevicate, soprattutto nei pi\u00f9 alti comuni iblei, le quali si estendono durante eventi molto meno frequenti anche al bassopiano, fino a giungere in alcune zone della costa.\nL'escursione termica \u00e8 pi\u00f9 forte nell'area interna mentre nell'area costiera la vicinanza del mare mitiga le temperature. Durante l'inverno la media \u00e8 sui 10\u00a0\u00b0C, mentre durante l'estate \u00e8 sui 27\u00a0\u00b0C, ciononostante essendo l'area una delle pi\u00f9 calde d'Italia \u00e8 facile che nei periodi pi\u00f9 caldi si superino persino i 40\u00a0\u00b0C: basti pensare che la stazione di Carlentini, sita sulle ultime propaggini settentrionali-orientali degli Iblei, ha registrato picchi storici superiori ai 45\u00a0\u00b0C e che nel luglio del 1998 a Siracusa spett\u00f2 il titolo di citt\u00e0 pi\u00f9 calda d'Italia con il picco di 46.4\u00a0\u00b0C.\nAree climatiche degli Iblei.\nDi seguito viene indicata la tabella climatica per l'area iblea espressa dai climatologi Rivas Martinez (1981, 1983), F. Scelsi e G. Spampinato (1998).\nLegenda climatica:\nNel suo insieme l'area iblea pu\u00f2 essere classificata nella fascia del clima termomediterraneo sub umido inferiore. Mentre secondo la classificazione di Blasi e Michetti (2007) il territorio ibleo andrebbe suddiviso nelle seguenti fasce climatiche: mediterraneo oceanico, mediterraneo oceanico-semicontinentale e temperato di transizione oceanico-semicontinentale.\nFlora.\nI boschi dell'altopiano sono formati nella loro quasi totalit\u00e0 da lecceti (\"Quercus ilex\") e querceti; una minima parte \u00e8 composta da pini d'Aleppo, per lo pi\u00f9 sita in un lembo occidentale degli Iblei. La conformazione vegetale che maggiormente domina gli Iblei \u00e8 la macchia mediterranea con ampi tratti di prateria mediterranea e gariga. Le formazioni arbustive del lentisco (\"Pistacia lentiscus\"), del timo (\"Thymbra capitata\"), del rosmarino (\"Rosmarinus officinalis\"), del mirto (\"Myrtus communis\"), e diverse altre essenze termo-xerofile, si associano in maniera costante alla restante vegetazione iblea. Vaste distese di Oleo-Ceratonion siliquae, ovvero di ulivo (\"Olea europaea\") e carrubbo (\"Ceratonia siliqua\"), caratterizzano il territorio. Nei luoghi pi\u00f9 umidi, come i fondovalle delle cave attraversate dai fiumi, si rivengono platani orientali (\"Platanus orientalis\"), salici (\"Salix\"), pioppi (\"Populus alba\" e \"Populus nigra\") e oleandri (\"Nerium oleander\"). Interessanti gli endemismi iblei con specie altrove rare, come il papiro egizio (\"Cyperus papyrus\"), o del tutto uniche, come la \"Zelkova sicula\". Si rinviene inoltre un'importante presenza micologica che comprende finanche i tartufi.\nFauna.\nLungo i fiumi si pu\u00f2 incontrare la biscia d'acqua (\"Natrix natrix\") e la pi\u00f9 rara colubro leopardino (\"Elaphe situla\"); nota solo in questa parte della Sicilia. Sulle praterie steppiche si incontra la vipera meridionale (\"Vipera aspis\"). Particolarmente comune \u00e8 sugli Iblei la lucertola sicula (\"Podarcis waglerianus\"); pi\u00f9 raro ma comunque riscontrabile il gongilo (\"Chalcides ocellatus\") e il ramarro (\"Lacerta viridis\"). Le testuggini comuni (\"Testudo Hermanni\") e siciliane (\"Emys trinacris\"). In alcuni tratti delle coste iblee, come a Vendicari, vi nidificano le tartarughe Caretta Caretta.\nTra gli anfibi si incontrano, oltre alla comune rana (\"Rana esculenta\") e al rospo (\"Bufo bufo\"), le meno comuni raganelle (\"Hyla arborea\"). Nella riserva naturale di Vendicari si incontra anche il rospo smeraldino (\"Bufotes boulengeri siculus\"); pi\u00f9 in generale, data la complessit\u00e0 del tavolato ibleo, sono diversi i luoghi che mostrano una peculiare fauna che muta spostandosi di zona in zona.\nTra i mammiferi pi\u00f9 comuni si annovera la volpe (\"Vulpes vulpes\"); la martora (\"Martes martes\") visibile quasi esclusivamente nelle pi\u00f9 fitte vallate iblee; la donnola (\"Mustela nivalis\"); il riccio (\"Erinaceus europaeus\"), l'istrice (\"Hystrix cristata\") e i pipistrelli (\"Chiroptera\").\nDato inoltre il forte sviluppo agricolo e pastorale degli Iblei sono stati fatti degli incroci, specialmente nel ragusano, con le razze bovine e asinine, per cui sul territorio si trova l'asino ragusano, molto apprezzato e in via d'estinzione, e la mucca Modicana. Il cavallo siciliano, definito oramai indigeno di questi luoghi, vi venne introdotto si sostiene dai Greci.\nEstremamente interessante risulta l'avifauna degli Iblei: punto fondamentale di ritrovo per i migratori che giungono sia da nord che da sud. Tra le specie residenti che nidificano la pi\u00f9 tipica \u00e8 la coturnice (\"Alectoris graeca\"), seguono la gallinella d'acqua (\"Gallinula chloropus\"), il martin pescatore (\"Alcedo atthis\"), l'usignolo comune (\"Luscinia megarhynchos\") e l'usignolo da fiume (\"Cettia cetti\"), la capinera (\"Sylvia atricapilla\"), diversi tipi di falchi, il barbagianni (\"Tyto alba\"), la civetta (\"Athene noctua\"), l'allodola (\"Alauda arvensis\"), il fringuello (\"Fringilla coelebs\") e numerosi altri volatili.\nLe riserve naturali protette degli Iblei.\nEssendo un luogo ricolmo di particolare e significativa presenza floreale e faunistica, sono state istituite numerose aree protette:\nEconomia.\nL'economia iblea si basa principalmente sull'agricoltura e sulla pastorizia. Il settore industriale e il settore terziario \u00e8 maggiormente sviluppato lungo la costa orientale. Il fenomeno del turismo \u00e8 una scoperta recente sugli Iblei e nonostante il prezioso patrimonio storico-culturale, molti dei comuni iblei restano ancora ai margini della domanda turistica. A causa di scelte differenti i due maggiori territori, siracusano e ragusano, si sono sviluppati in maniera diversa: il siracusano ha dedicato gran parte delle proprie risorse all'industria petrolchimica divenendo il principale esportatore italiano in quel determinato settore, ma per fare ci\u00f2 ha sacrificato buona parte del territorio nord-orientale ibleo (da Siracusa nord fino ad Augusta, con lunghi tratti costieri interdetti e in costante pericolo d'inquinamento); il ragusano ha invece sviluppato un'economia quasi del tutto basata sulla produzione e sull'esportazione dei propri prodotti agricoli e agroalimentare, divenendo la provincia italiana con il migliore risultato economico derivato dal settore agricolo e agroalimentare.\nAgricoltura.\nTipica di quest'area \u00e8 la coltivazione arborea del carrubo, dell'ulivo, del limone e del mandorlo. Il sistema di campi chiusi inoltre permette la coltivazione di grano, mais (come foraggio) e primizie in generale. Con l'avvento delle moderne tecniche di agricoltura in serra, vengono coltivate molte specie diffuse in Italia di frutta e ortaggi, rendendo questo settore indispensabile per l'economia di molti comuni degli Iblei.\nDi seguito l'elenco dei principali prodotti agroalimentari degli Iblei:\nCucina iblea.\nLa cucina Iblea si contraddistingue in quanto grazie alla vicinanza del mare e alla media altitudine riesce a mescolare bene i sapori dell'entroterra con quelli dei territori che sorgono sulla costa rocciosa; quindi pesce e carne si trovano in parti quasi uguali nella tradizione culinaria del luogo. La genuinit\u00e0, tradotta in semplicit\u00e0 alimentare, \u00e8 il tratto distintivo della cucina iblea. Si fa molto uso dei prodotti trovati in natura; specialmente delle tante erbe selvatiche che in abbondanza crescono sul territorio. I piatti sono quelli classici della tradizione alimentare siciliana, facente parte della dieta mediterranea, ma il territorio ha le sue peculiarit\u00e0: i primi piatti di pasta al sugo, quasi sempre di maiale, come i tipici cavati e ravioli alla ragusana, ma anche alla siracusana, vengono accompagnati a secondi piatti di salsicce, formaggi e vini locali. Alcune tipicit\u00e0 del territorio sono: i 'mpanatigghi, il capuliato, la turciniuna, la cuddura, il pizzolo, la scacciata (detta anche scaccia nel ragusano e impanata nel siracusano) e molti altri ancora.\nLuoghi d'interesse.\nLe neviere degli Iblei.\nIn molti comuni dell'altopiano ibleo, come a Palazzolo Acreide, Buscemi e soprattutto a Chiaramonte Gulfi e a Buccheri (dove si trovano le neviere pi\u00f9 antiche), in passato vi fu un notevole commercio derivato dalla neve, appositamente conservata nelle neviere. Quando il clima era pi\u00f9 rigido, e quindi le nevicate pi\u00f9 abbondanti, e vi era una fondamentale richiesta di neve per uso commerciale, i comuni montani degli Iblei svolsero un ruolo molto importante per l'economia della costa ionica e mediterranea: essi depositavano la neve caduta durante i mesi invernali in costruzioni di pietra dette neviere (o ghiacciaie) le quali avevano il compito di non farla sciogliere e farla durare anche durante il caldo estivo.\nGli Iblei iniziarono a commercializzare la propria neve verso il 1500. Si usavano diversi attrezzi per manipolarla: i siracusani ad esempio gi\u00e0 nel '500 conoscevano l'uso della \"cantimplora\"; un vaso di vetro nel quale con la neve si refrigerava il vino. La neviera degli Iblei poteva avere diverse forme: a cupola o a volta, oppure si trattava di grotte completamente interrate. La neve depositata nelle neviere - di propriet\u00e0 feudale - veniva compressa per agevolare la formazione del ghiaccio, il quale veniva acquistato dai commercianti delle citt\u00e0 per svariati utilizzi; principalmente per uso medico, con la cosiddetta \u00abCura del freddo\u00bb (prescritta da medici e guaritori contro la febbre alta); o culinario, per la creazione di sorbetti e granite. Le neviere di Buccheri erano le pi\u00f9 note degli Iblei: costruite con la roccia lavica, permettevano il commercio della neve del Lauro con svariate citt\u00e0 della Sicilia sud-orientale, tra le quali figurano Siracusa e Ragusa, e persino con le isole mediterranee: il medico danese Thomas Bartholin nel 1661 scrisse della neve degli Iblei trasportata dal porto di Siracusa all'isola di Malta:\nLa neve del Lauro, insieme a quella dell'Etna, era quella che maggiormente riforniva l'isola di Malta, anche per usi ospedalieri. In seguito, nell'epoca moderna, con l'apertura delle prime fabbriche del ghiaccio site direttamente nei centri urbani costieri, le neviere sugli Iblei persero gran parte del loro scopo. Cessarono del tutto di essere utilizzare negli anni '50 del XIX secolo. A testimoniare questo rilevante legame con la neve, negli Iblei sono osservabili ben 25 neviere.\nParco nazionale degli Iblei.\nA tutela del biotopo ibleo \u00e8 stata prevista legislativamente dal governo nazionale l'istituzione del Parco nazionale degli Iblei grazie all'art. 26 comma 4 septies della Legge 222/2007. Tuttavia \u00e8 sorto un contenzioso con la Regione siciliana risolto solo dalla Consulta con la sentenza della Corte Costituzionale 23 gennaio 2009 n. 12. Una volta approvata la perimetrazione definitiva ed emesso il decreto istitutivo, il parco sar\u00e0 il secondo parco nazionale della Sicilia (dopo quello dell'isola di Pantelleria) e abbraccer\u00e0 territori delle provincie di Siracusa (60%), Ragusa (30%), Catania (10%). I comuni interessati sono in totale 28 e l'area \u00e8 pari a oltre 160.000 ettari.\nNella provincia di Ragusa sono sorte delle complicazioni in quanto l'attuale perimetrazione ha escluso territori iblei di grande interesse e addirittura alcune aree SIC, come l'area comunale di Scicli, ci\u00f2 ha quindi generato critiche interne e delle conseguenti proposte di riperimetrazione presentate al Ministro dell'Ambiente. Anche per la provincia di Siracusa sono sorte delle complicazioni; ben 19 dei suoi 21 comuni rientrano nel parco nazionale ibleo, con la sola esclusione di Pachino e Portopalo di Capo Passero, e ci\u00f2 potrebbe creare dei danni all'economia di quei comuni che si sorreggono soprattutto con il settore agricolo, in quanto le norme dei parchi protetti sono restrittive. L'accordo \u00e8 stato alla fine raggiunto all'inizio del 2019, con la conclusione dell'iter istruttorio sulla perimetrazione definitiva. Si spera che nel corso del 2019 il Ministero dell'Ambiente possa procedere con la pubblicazione del decreto istitutivo."}
{"id": "489394", "revid": "465169", "url": "https://it.wikipedia.org/wiki?curid=489394", "title": "Dammuso", "text": "Con il termine dammuso (mutato dal siciliano \"dammusu\" che vuol dire \"volta\" o \"intradosso\") si indica una struttura architettonica in pietra, tipicamente siciliana di derivazione arabeggiante: la casa tradizionale dell'isola di Pantelleria.\nDescrizione.\nLa struttura del dammuso sembra essere il frutto della rielaborazione di due fondamentali strutture ad esso precedenti: il cumulo, per quanto riguarda l'aspetto esterno, e la cisterna, che ha invece influenzato la costruzione dell'interno.\nGli esemplari pi\u00f9 semplici sono costruzioni in pietra lavica locale, murata a secco con duplice paramento di pietre sbozzate a spacco e mura di notevole spessore. La pianta \u00e8 generalmente quadrangolare ed \u00e8 sormontata da una copertura a cupola o pi\u00f9 raramente a botte, imbiancata a calce e usata per la raccolta delle acque piovane che alimentano le cisterne. Caratteristici elementi di arredo architettonico del dammuso pantesco sono la \"casena\" (nicchia nelle pareti), la \"ducchena\" (banchina in pietra addossata alle pareti), la \"pinnata\" (tettoia con travature in legno e copertura di canne) e il \"passiaturi\" (sorta di corridoio scoperto per il collegamento di ambienti diversi).\nSe \u00e8 composto da un unico vano \u00e8 chiamato \"sardune\", se sono di pi\u00f9 \"loku\".\nStoria.\nIl tipico dammuso dell'isola di Pantelleria \u00e8 di origini incerte, . Si trova pi\u00f9 recentemente anche nell'isola di Lampedusa.\nIl primo cumulo sull'isola, risalente gi\u00e0 all'et\u00e0 del bronzo, fu costruito dai Sesioti. Per la costruzione di questo tipo di struttura venivano usate pietre lavorate, incastrate tra di loro senza l'ausilio di alcun materiale unificante.\nLa cisterna invece permetteva l'accumulo di acqua. Essa consisteva in una fossa che, dopo essere stata murata, veniva coperta attraverso l'ausilio della pseudo-volta, elemento del tutto innovativo.\nIl vero momento di svolta per l'architettura pantesca fu la colonizzazione da parte degli Arabi avvenuta nell'835 d.C. la quale determin\u00f2 l'avvento dell'era del dammuso. Gli Arabi infatti modificarono la pianta delle strutture abitative che da circolare divent\u00f2 quadrangolare e scoprirono la tecnica dello squadro murario. Tale tecnica permise loro l'allineamento di pi\u00f9 unit\u00e0 cellulari e questo favor\u00ec la creazione di un tessuto edilizio compatto. Sempre agli Arabi si deve la rivalutazione dei materiali locali: la pietra lavica e il tufo vulcanico. Altra importante modifica riguard\u00f2 le volte che furono perfezionate e innovate divenendo l'elemento fondamentale dei dammusi.\nTipi.\nSardune.\nIl \"sardune\" \u00e8 una struttura che consiste in un unico vano con tetto a cupola. Tale costruzione \u00e8 la prima forma assunta dal dammuso. Esempi di tale struttura sono ancora visibili sull'isola e particolarmente evidente \u00e8 il fatto che ognuna di queste si trovi in mezzo ai terreni agricoli, dove il contadino si recava per lavorare la terra. Infatti, il sardune era lo spazio all'interno del quale il coltivatore poteva recarsi durante le sue pause lavorative.\nLa costruzione del sardune era preceduta da quella dei muretti a secco che servivano a delimitare le varie propriet\u00e0 terriere. Dopo aver costruito tali muretti si decideva la collocazione della struttura.\nNei posti pi\u00f9 lontani e difficili da raggiungere al sardune si affiancava un altro piccolo dammuso, nonch\u00e9 la stalla per l'asino pantesco, che era di vitale importanza per il contadino dell'isola. La stalla veniva costruita tra il sardune e i terrazzamenti in maniera tale da controbilanciare la spinta della volta maggiore.\nDammuso di campagna.\nIl dammuso di campagna, detto anche \"loku\", \u00e8 l'evoluzione del sardune. Diversamente da quest'ultimo, il dammuso di campagna ospitava tutta la famiglia la quale vi si recava e vi soggiornava per la lavorazione e la trasformazione dei prodotti agricoli. Le diverse attivit\u00e0 che si svolgevano all'interno del loku hanno avuto un risvolto concreto per quel che concerne la sua organizzazione spaziale, molto pi\u00f9 complessa rispetto a quella del sardune.\nAnalizzando i costituenti del dammuso di campagna si notano le due principali zone: una centrale, dedicata alla vita famigliare, e il resto della struttura, destinata allo svolgimento dei lavori.\nTra i costituenti onnipresenti vi \u00e8 la cisterna la quale \u00e8 il punto finale del sistema di raccolta delle acque piovane: l\u2019acqua, dai tetti a cupola, viene immessa tramite la canalata nella cisterna che normalmente \u00e8 posta sotto il piano del terreno.\nAltro elemento evidente in tutti i dammusi di campagna \u00e8 lo \"stinniture\": una superficie piana usata per far appassire l'uva al sole. Lo stinniture \u00e8 addossato al muro esposto a Sud, in modo da rendere l'essiccazione pi\u00f9 veloce.\nAltra componente fondamentale \u00e8 l'\"aira\": una superficie piana in tufo vulcanico battuto delimitata da pietre tagliate alte tra i 30 e 50 centimetri e poste in maniera tale da formare una circonferenza. Le aire ormai non sono pi\u00f9 in funzione ma prima, al centro di questa, vi era un palo al quale veniva legato l'asino che, girando intorno, provvedeva a liberare i semi dei cereali sparsi per tutta la superficie dell'aira.\nDammuso abitativo.\nQuesta tipologia di dammuso si trova all'interno delle contrade. Il dammuso di abitazione rappresenta la principale caratteristica della cultura pantesca, cio\u00e8 la volont\u00e0 di condivisione e di dialogo con i vicini. Proprio per tale motivo, il dammuso non \u00e8 mai isolato e presenta degli spazi dedicati alla socialit\u00e0, quali il \"passiature\" e la \"ducchena\". I due sono complementari in quanto il primo, un vero e proprio terrazzo, \u00e8 delimitato dalla \"ducchena\", una struttura muraria che permette alle persone di sedersi e rilassarsi. \nIl \"passiature\" si presenta in maniera differente in base alla contrada nella quale viene edificato il dammuso. Infatti, a Sud dell'isola, il \"passiature\" \n\u00e8 spesso coperto da archi i quali funzionano da schermo per il sole e riparano dall'umidit\u00e0 della sera. Invece, a Nord dell'isola, al fine di creare un \"passiature\" coperto si usano dei tralicci attraverso i quali si fa inerpicare la vite.\nPer quanto riguarda l'aspetto esteriore, il dammuso di abitazione, soprattutto sulla zona Sud dell'isola, viene intonacato usando colori chiari, in molti casi completamente di bianco; una cornice rosa circonda gli infissi e sottolinea i bordi del dammuso. \nLa forma \u00e8 tipicamente quadrangolare; questo facilita il costruttore per un eventuale ampliamento. Internamente invece si trovano, come per il dammuso di campagna, l'alcova e il camerino, che vengono impreziosite attraverso l'utilizzo delle mattonelle in ceramica e attraverso l'arricchimento delle volte con archi e lunette.\nLe grotte degli Iblei.\nIl carsismo tipico di una parte dei monti Iblei ha creato tutto un sistema di aggrottati che hanno favorito la creazione di piccoli villaggi delle popolazioni preistoriche: queste grotte vengono chiamate dagli abitanti del luogo dammusi. Le antiche popolazioni sicule si erano stabilite nel territorio ibleo gi\u00e0 nell'VIII secolo a.C. scavando nuove grotte accanto a quelle naturali. Durante i secoli tali grotte sono state adibite dapprima a tombe, e poi di nuovo ad abitazioni. Con la dominazione araba le grotte sono state ampliate prima con delle costruzioni in legno e poi con delle definitive case in muratura a secco. A Modica le piccole abitazioni della parte storica della citt\u00e0 conservano a tutt'oggi questa importante testimonianza del passato. Nella zona di Palazzolo Acreide e Sortino i dammusi sono diffusissimi e, se non costruiti sfruttando grotte esistenti, sono anche realizzati con archi a tutto sesto in pietra calcarea, a \"foderare\" la grotta o ad ampliarne la parte coperta."}
{"id": "489397", "revid": "287204", "url": "https://it.wikipedia.org/wiki?curid=489397", "title": "Campionato italiano femminile di hockey su ghiaccio 2004-2005", "text": "Nella stagione 2004-05, il Campionato italiano femminile di hockey su ghiaccio prevedeva la sola serie A.\nSerie A.\nSolo quattro le squadre al via: Eagles Ice Team Bolzano, Agordo Hockey, HC Lario Halloween e HC All Stars Piemonte. Un doppio girone di andata assegna il tricolore, senza che si disputino i play-off.\nClassifica finale \"Regular Season\".\nLe Eagles Ice Team Bolzano vincono per la sesta volta il titolo italiano."}
{"id": "489400", "revid": "83531", "url": "https://it.wikipedia.org/wiki?curid=489400", "title": "Saale", "text": "La Saale (\"Salas\" in latino) \u00e8 un fiume tedesco lungo 413 km.\nSi forma presso Zell, nel massiccio del Fichtelgebirge in Baviera, e sfocia nell'Elba.\nIdrografia.\nLa Saale \u00e8 uno dei fiumi europei nei quali, negl'inverni particolarmente rigidi, si verifica il fenomeno dei ghiacci ancorati.\nTerritori attraversati.\nSparneck \u2013 Wei\u00dfdorf \u2013 Seulbitz \u2013 F\u00f6rbau \u2013 Schwarzenbach an der Saale \u2013 Fattigau \u2013 Oberkotzau \u2013 Hof \u2013 Brunnenthal \u2013 Saalenstein \u2013 Joditz \u2013 Confine fra Baviera e Turingia \u2013 Hirschberg \u2013 Sparnberg \u2013 Rudolphstein \u2013 Blankenberg \u2013 Blankenstein \u2013 Harra \u2013 Saaldorf \u2013 Saalburg \u2013 Poeritzsch \u2013 Gr\u00e4fenwarth \u2013 Burgk \u2013 Walsburg \u2013 Ziegenr\u00fcck \u2013 Neidenberga \u2013 Hohenwarte \u2013 Kaulsdorf \u2013 Fischersdorf \u2013 Weischwitz \u2013 Reschwitz \u2013 Breternitz \u2013 Saalfeld \u2013 Schwarza \u2013 Volkstedt \u2013 Rudolstadt \u2013 Catharinau \u2013 Kolkwitz \u2013 Wei\u00dfen \u2013 Uhlst\u00e4dt \u2013 R\u00fcckersdorf \u2013 Zeutsch \u2013 Niederkrossen \u2013 Orlam\u00fcnde \u2013 Freienorla \u2013 Gro\u00dfeutersdorf \u2013 Kleineutersdorf \u2013 Kahla \u2013 Gro\u00dfp\u00fcrsch\u00fctz \u2013 J\u00e4gersdorf \u2013 Rothenstein \u2013 Maua \u2013 Lobeda \u2013 Jena \u2013 Zw\u00e4tzen \u2013 Porstendorf \u2013 Dornburg \u2013 Dorndorf-Steudnitz \u2013 Wichmar \u2013 Camburg \u2013 T\u00fcmpling \u2013 Gro\u00dfheringen \u2013 Kleinheringen \u2013 Confine fra Turingia e Sassonia-Anhalt \u2013 Stendorf \u2013 Saaleck \u2013 Bad K\u00f6sen \u2013 Naumburg \u2013 Schellsitz - Sch\u00f6nburg \u2013 Eulau \u2013 Goseck \u2013 Lei\u00dfling \u2013 Lobitzsch \u2013 Uichteritz \u2013 Markweben \u2013 Wei\u00dfenfels \u2013 Dehlitz \u2013 Schkortleben \u2013 Kleinkorbetha \u2013 Gro\u00dfkorbetha \u2013 Oebles-Schlechtewitz \u2013 Wengelsdorf \u2013 Bad D\u00fcrrenberg \u2013 Kr\u00f6llwitz \u2013 Leuna \u2013 Trebnitz \u2013 Merseburg \u2013 Meuschau \u2013 Freiimfelde \u2013 Schkopau \u2013 Korbetha \u2013 Hohenweiden \u2013 Rockendorf \u2013 Holleben \u2013 Halle \u2013 Kr\u00f6llwitz \u2013 Lettin \u2013 Brachwitz \u2013 Schiepzig \u2013 Salzm\u00fcnde \u2013 Pf\u00fctzthal \u2013 D\u00f6blitz \u2013 Zaschwitz \u2013 Wettin\nKloschwitz \u2013 Rumpin \u2013 Dobis \u2013 Friedeburg \u2013 Zickeritz \u2013 Rothenburg \u2013 Nelben \u2013 Gn\u00f6lbzig \u2013 Trebnitz \u2013 Alsleben \u2013 Poplitz \u2013 Gro\u00dfwirschleben \u2013 Pl\u00f6tzkau \u2013 Gr\u00f6na \u2013 Neuborna \u2013 Bernburg \u2013 Dr\u00f6bel \u2013 Nienburg \u2013 Wedlitz \u2013 Damaschke Plan \u2013 Wispitz \u2013 Calbe \u2013 Trabitz \u2013 Gro\u00df Rosenburg \u2013 Werkleitz"}
{"id": "489406", "revid": "3603633", "url": "https://it.wikipedia.org/wiki?curid=489406", "title": "Alpha Lyrae", "text": ""}
{"id": "489407", "revid": "287204", "url": "https://it.wikipedia.org/wiki?curid=489407", "title": "Campionato italiano femminile di hockey su ghiaccio 2003-2004", "text": "Nella stagione 2003-04, il Campionato italiano femminile di hockey su ghiaccio prevedeva la sola serie A.\nSerie A.\nFurono cinque le squadre al via: Agordo Hockey, Eagles Ice Team Bolzano, HC Lario Halloween, HC Crocodiles Girls Merano e HC All Stars Piemonte. Un doppio girone di andata e ritorno ha determinato la griglia dei play-off, con semifinali e finale.\nPlay-Off.\nSemifinali.\n Gara 1 - 12 febbraio 2004\n Eagles Bolzano - HC Lario Halloween 13-0\n Agordo Hockey - HC All Stars Piemonte 2-0\n Gara 2 - 15 febbraio 2004\n HC Lario Halloween - Eagles Bolzano 1-8\n HC All Stars Piemonte - Agordo Hockey 2-5\nFinali.\n3\u00ba/4\u00ba Posto\n Gara 1 - 22 febbraio 2004\n HC All Stars Piemonte - HC Lario Halloween 3-1\n Gara 2 - 25 febbraio 2004\n HC Lario Halloween - HC All Stars Piemonte 3-0\n Gara 3 - 29 febbraio 2004\n HC All Stars Piemonte - HC Lario Halloween 2-0\n1\u00ba/2\u00ba Posto\n Gara 1 - 22 febbraio 2004\n Agordo Hockey - Eagles Bolzano 5-7\n Gara 2 - 25 febbraio 2004\n Eagles Bolzano - Agordo Hockey 2-3\n Gara 3 - 29 febbraio 2004\n Eagles Bolzano - Agordo Hockey 4-0\nLe Eagles Ice Team Bolzano vincono per la quinta volta il titolo italiano."}
{"id": "489416", "revid": "90165", "url": "https://it.wikipedia.org/wiki?curid=489416", "title": "Castelnuovo d'Asti", "text": ""}
{"id": "489430", "revid": "1543377", "url": "https://it.wikipedia.org/wiki?curid=489430", "title": "Trent Reznor", "text": "Nel 1988 ha formato il gruppo musicale industrial Nine Inch Nails, di cui \u00e8 l'unico membro fisso.\nBiografia.\nGli esordi.\nNato a New Castle e cresciuto a Mercer, in Pennsylvania, Reznor si scopre precoce talento al pianoforte, gi\u00e0 a 5 anni era in grado di suonarlo autonomamente; la sua infanzia \u00e8 segnata dal difficile rapporto con i genitori e ad occuparsi di lui \u00e8 la nonna materna. Abbandona progressivamente il pianoforte per dedicarsi alla musica elettronica; inizia a militare in diversi gruppi della scena underground di Cleveland e, in una di queste, incontra Chris Vrenna, batterista, che diventer\u00e0 il suo amico pi\u00f9 intimo.\nAlcune band underground in cui Reznor fece parte furono: nel 1983 gli Option 30 come tastierista e cantante, nell'85 entra negli The Innocent sempre come tastierista, negli anni a seguire suona con la cover band degli Urge, verso la met\u00e0 degli anni Ottanta Reznor entra negli Exotic Birds e successivamente, anche se per poco tempo, negli Slam Bamboo.\nReznor riesce anche a trovare un impiego negli studi Right Track, dove ha la possibilit\u00e0 di imparare le tecniche di registrazione, mixaggio, produzione e manipolazione sonora.\nI Nine Inch Nails.\nL'esordio ufficiale dei Nine Inch Nails (formati da Reznor, Vrenna e dal chitarrista Richard Patrick) \u00e8 datato 1989, con l'album \"Pretty Hate Machine\", che diverr\u00e0 un vero e proprio \"cult\" nel panorama Industrial del periodo; Reznor \u00e8 un polistrumentista che, pur risentendo dell'influenza dei Ministry, riesce a spaziare senza difficolt\u00e0 tra l'elettronica, il synth pop e le atmosfere Dark. Nel 1994 esce l'album \"The Downward Spiral\", caratterizzato da atmosfere opprimenti e liriche cupe. \u00c8 a tutt'oggi l'album pi\u00f9 venduto del gruppo.\nNel 1999 esce il doppio album \"The Fragile\" che, pur non riuscendo ad avere successo commerciale come il precedente, viene comunque ritenuto uno dei migliori lavori del gruppo. Ospite nella canzone \"Starfuckers, Inc.\" \u00e8 Marilyn Manson. Dopo \"With Teeth\" del 2005, il 16 aprile 2007 \u00e8 uscito \"Year Zero\", \"concept album\" che riprende lo stile di \"Pretty Hate Machine\". Nel 2008 a distanza di pochi mesi vengono rilasciati gli album \"Ghosts I-IV\" composto da 36 tracce strumentali e \"The Slip\", entrambi disponibili in download gratuito tramite il sito ufficiale.\nNel 2009 Trent Reznor annuncia lo scioglimento della band e il \"Wave Goodbye Tour\", ultimo tour del gruppo. Il 25 febbraio 2013 Trent Reznor annuncia la reunion e un nuovo tour che si svolger\u00e0 nell'estate e nell'autunno dello stesso anno negli Stati Uniti e continuer\u00e0 nel 2014 nel resto del mondo. A comporre la line-up della band, assieme a Reznor, saranno Eric Avery dei Jane's Addiction, Adrian Belew dei King Crimson, Josh Eustis dei Telefon Tel Aviv, e i veterani del gruppo Alessandro Cortini e Ilan Rubin.\nHow To Destroy Angels.\nAccantonato il progetto Nine Inch Nails, Trent Reznor insieme a sua moglie Mariqueen Maandig e Atticus Ross danno vita a How To Destroy Angels, una band dall'influenza industrial ed elettronica. Il 4 maggio 2010 pubblicano il singolo in formato digitale \"A Drowning\", seguito 10 giorni dopo dal videoclip di \"The Space in Between\". Verr\u00e0 pubblicata una terza traccia attraverso l'applicazione iPad di Wired Magazine e il sito ufficiale. Il brano, intitolato \"The Believers\", far\u00e0 parte nel 2011 della colonna sonora del film \"Limitless\".\nIl primo giugno 2010 viene pubblicato un EP contenente le tracce sopracitate insieme ad altri tre pezzi inediti, dal titolo \"How To Destroy Angels\". Il 9 dicembre 2011 la band pubblica una cover del brano di Bryan Ferry \"Is Your Love Strong Enough?\" per la colonna sonora del film \"Millennium - Uomini che odiano le donne\" di David Fincher.\nIn un'intervista Trent Reznor ha dichiarato di essere in fase di post-produzione il primo full-length album, in uscita entro l'estate 2012. In realt\u00e0 il 16 novembre 2012 verr\u00e0 distribuito, in formato digitale e in vinile, il secondo EP della band intitolato \"An Omen EP_\". Il primo full-length album della band, dal titolo \"Welcome Oblivion\", uscir\u00e0 il 5 marzo 2013, dopo esser stato reso disponibile in versione pre-ascolto sul portale \"pitchfork.com.\"\nLa composizione di colonne sonore.\nNel 2001 Reznor \u00e8 stato contattato da Mark Romanek per comporre la colonna sonora del film \"One Hour Photo\" ma alla fine la produzione, causa divergenze, non venne utilizzata.\nNel 2010 ha collaborato con Atticus Ross per realizzare la colonna sonora del film di David Fincher \"The Social Network\". Al riguardo Trent ha dichiarato: \"Quando ho letto il copione e capito cosa stava facendo, ho detto addio a quel tempo libero che avevo pianificato\". Per questo lavoro Reznor e Ross nel 2011 hanno vinto il Golden Globe per la migliore colonna sonora originale e il Premio Oscar alla migliore colonna sonora. Reznor e Ross continuano a collaborare con il regista statunitense, curando nel 2011 la colonna sonora di \"Millennium - Uomini che odiano le donne\" e nel 2014 la colonna sonora di \"L'amore bugiardo - Gone Girl\".\nNel videogioco ' ha realizzato un tema della colonna sonora. Nel 2013 ha partecipato con Dave Grohl dei Foo Fighters e a Josh Homme dei Queens of the Stone Age alla realizzazione del brano \"Mantra\", traccia di chiusura di ', colonna sonora del film diretto da Grohl, \"Sound City\". Nel 2016 compone nuovamente assieme ad Atticus Ross, la colonna sonora del film \"Boston - Caccia all'uomo\", pellicola che narra le vicende sull'attentato alla maratona di Boston del 15 aprile 2013, diretto da Peter Berg; si \u00e8 trattato della quarta collaborazione con Ross e della prima con Berg. Nel 2019 Reznor torna a collaborare con Atticus Ross per realizzare la colonna sonora della serie televisiva \"Watchmen\" della HBO.\nNel 2020 collabora di nuovo con Atticus Ross per la colonna sonora di \"Soul\", film d'animazione prodotto dai Pixar Animation Studios, in co-produzione con Walt Disney Pictures, grazie al quale vince il secondo premio Oscar alla migliore colonna sonora. Sempre nel 2021 e nella stessa categoria viene anche candidato per la colonna sonora di \"Mank\", diretto da David Fincher.\nVita privata.\nReznor si \u00e8 sposato con la cantante Mariqueen Maandig nell'ottobre 2009. Vivono a Los Angeles e hanno 5 figli."}
{"id": "489434", "revid": "436907", "url": "https://it.wikipedia.org/wiki?curid=489434", "title": "Bulls on Parade", "text": "Bulls on Parade \u00e8 un singolo del gruppo musicale statunitense Rage Against the Machine, pubblicato il 9 febbraio 1996 dalla Epic Records. Il brano \"Bulls on Parade\" \u00e8 anche contenuto nel loro secondo album in studio \"Evil Empire\", pubblicato nell'aprile dello stesso anno.\nIl brano.\nOltre che per gli argomenti tratti nel testo, il brano \u00e8 noto per l'assolo di chitarra di Tom Morello, durante il quale il chitarrista produce un suono simile a quello dello scratch di un DJ. Tecnicamente, l'effetto \u00e8 ottenuto mediante lo strofinamento della mano sinistra sulle corde, mentre l'altra muove alternativamente lo switch dei pick-up della chitarra. Per fare questo \u00e8 necessario quindi impostare il volume del \"neck pick-up\" a zero.\nLa canzone \u00e8 stata suonata al Saturday Night Live nell'aprile del 1996. Il programma prevedeva l'esecuzione in totale di due canzoni da parte della band, che furono poi ridotte a un singolo pezzo poich\u00e9 la band appese delle bandiere americane rovesciate sopra agli amplificatori. Le bandiere vennero rimosse da parte dello staff del programma e la band venne invitata a lasciare il palco dopo il primo brano. Si trattava di un gesto di protesta da parte del gruppo verso l'allora candidato alle primarie del partito repubblicano Steve Forbes, presente in studio come ospite della trasmissione televisiva.\nIl testo.\nIl testo del brano contiene un attacco a quello che \u00e8 un fenomeno che viene definito come \"complesso militare-industriale\" e che rappresenta la tendenza da parte dell'industria, quella bellica in particolare, a incoraggiare il governo a intraprendere azioni militari, al fine di poter stipulare nuovi contratti e aumentare i propri profitti. Versi come \u00abWeapons not food, not homes, not shoes, not need, just feed the war cannibal animal\u00bb o \u00abWhat we don't know keeps tha contracts alive an movin'\u00bb sono solo alcuni esempi delle numerose allusioni presenti nel testo della canzone e relative a questo argomento.\nLa frase \u00abTerror rains drenchin', quenchin' tha thirst of tha power dons\u00bb starebbe a denunciare come la paura verso il terrorismo sia usata da parte del governo statunitense per manipolare il popolo americano e indurlo ad accettare dubbie azioni militari da parte del proprio Paese. Le parole \"\"terror rains\" (letteralmente, \"il terrore piove\") contengono inoltre un doppio senso poich\u00e9 si pronunciano allo stesso modo di \"terror reigns\", che in italiano significa letteralmente \"il terrore regna\"\". Questo sarebbe un riferimento all'uso che viene fatto del terrore come strumento di governo.\nCuriosit\u00e0.\n\"Bulls on Parade\" \u00e8 presente nel videogioco \"\"."}
{"id": "489446", "revid": "33528", "url": "https://it.wikipedia.org/wiki?curid=489446", "title": "Milton H. Erickson", "text": ""}
{"id": "489447", "revid": "78273", "url": "https://it.wikipedia.org/wiki?curid=489447", "title": "Rock Blues", "text": ""}
{"id": "489457", "revid": "228587", "url": "https://it.wikipedia.org/wiki?curid=489457", "title": "Visione", "text": ""}
{"id": "489463", "revid": "110157", "url": "https://it.wikipedia.org/wiki?curid=489463", "title": "Diocesi di Pescia", "text": "La diocesi di Pescia (in latino: \"Dioecesis Pisciensis\") \u00e8 una sede della Chiesa cattolica in Italia suffraganea dell'arcidiocesi di Pisa appartenente alla regione ecclesiastica Toscana. Nel 2019 contava 112.800 battezzati su 122.400 abitanti. \u00c8 retta dal vescovo Roberto Filippini.\nTerritorio.\nIl territorio della diocesi di Pescia si estende su tre province della Toscana per un totale di 12 comuni: \nSede vescovile \u00e8 la citt\u00e0 di Pescia, dove si trova la cattedrale di Maria Santissima Assunta e di San Giovanni Battista. In diocesi sorgono anche due basiliche minori: la basilica di Santa Maria Assunta a Montecatini Terme, e la basilica-santuario di Santa Maria della Fontenuova a Monsummano Terme.\nVicariati e parrocchie.\nIl territorio si estende su 224\u00a0km\u00b2 ed \u00e8 suddiviso in 41 parrocchie, raggruppate in 6 vicariati:\nA partire dal 20 novembre 2016, tramite un accordo tra i vescovi di Pescia e di Lucca, le parrocchie delle frazioni di Pescia appartenenti all'arcidiocesi di Lucca, pur rimanendo formalmente parte di questa sede arcivescovile, sono affidate alla cura pastorale della diocesi pesciatina.\nStoria.\nLa tradizione vuole che la religione cristiana sia stata introdotta a Pescia e in Valdinievole da san Paolino, primo vescovo di Lucca. Nel V secolo, sempre secondo la tradizione, un altro vescovo di Lucca, san Frediano, fond\u00f2 una fitta rete di pievi su tutto il territorio lucchese, tra cui si dice le pievi di Santa Maria di Pescia, San Pietro alla Nievole (l'odierna Pieve a Nievole), San Tommaso di Arriano (l'odierna Castelvecchio Valleriana, frazione montana di Pescia), San Pietro in Campo (attualmente nel comune di Montecarlo).\nLa pieve di Pescia fu consacrata nel 1062 dal papa e vescovo di Lucca Alessandro II, al secolo Anselmo da Baggio, che fino al 1057 ne era stato pievano. Durante il Medioevo, grazie alla sua centralit\u00e0 e facile raggiungibilit\u00e0 dalla citt\u00e0 di Lucca, oltre che per la nascita di un fiorente mercato, il Mercato Longo, nei suoi pressi, la pieve di Pescia acquist\u00f2 sempre pi\u00f9 importanza e fin\u00ec con l'imporre la sua supremazia sulle altre pievi della Valdinievole. Divenne sede di capitolo e i pievani furono i principali interlocutori in loco del vescovo di Lucca.\nNel XIV secolo, Pescia e la Valdinievole, fino ad allora sotto la giurisdizione civile di Lucca, dopo varie vicissitudini, passarono sotto il dominio di Firenze, rimanendovi sino all'unit\u00e0 d'Italia; dal punto di vista ecclesiastico, tuttavia, permasero sotto Lucca. Questa situazione favor\u00ec la separazione di questi territori dall'arcidiocesi di Lucca.\nIl 15 aprile 1519, con la bolla \"Sacri apostolatus\" di papa Leone X, fiorentino di casa Medici, Pescia fu elevata al rango di prepositura \"nullius dioecesis\", sottratta alla giurisdizione ecclesiastica di Lucca e resa immediatamente soggetta alla Santa Sede; da Pescia dipendevano, oltre alla citt\u00e0 e ai contadi a lei sottomessi, la Valdinievole e la Valle Ariana orientale. La bolla concesse al preposto del capitolo della collegiata le funzioni di un quasi-vescovo, con l'uso degli abiti pontificali, il diritto di visita in tutte le parrocchie della sua giurisdizione, la facolt\u00e0 di radunare sinodi e di amministrare gli ordini minori ai chierici. Tuttavia il prevosto non poteva amministrare il sacramento dell'Ordine, per cui gli aspiranti sacerdoti dovevano rivolgersi ai vescovi limitrofi per essere consacrati.\nCon la bolla \"Inter caetera\" del 23 settembre successivo, Leone X stabil\u00ec il numero dei canonici della collegiata prepositurale ed affid\u00f2 ai vescovi di Pistoia e di Forl\u00ec e all'abate di Vallombrosa il compito di insediare il primo prevosto Lorenzo de Cecchi. Questi ottenne da papa Clemente VII nel 1528 la conferma dell'erezione della prepositura e dell'esenzione dalla giurisdizione di Lucca; e nel 1534 da papa Paolo III, la soluzione di problemi sorti tra il preposto e i membri del capitolo della collegiata.\nNell'epoca post tridentina i prevosti di Pescia si distinsero per la celebrazione di diversi sinodi per l'attuazione delle riforme ecclesiastiche nel territorio pesciatino. Si ricordano i sinodi celebrati da Guido de Guidi nel 1563, da Stefano de Cecchi nel 1606 e nel 1627, da Benedetto Falconcini nel 1694 e da Paolo Antonio Pesenti nel 1717.\nIl 19 febbraio 1699, Pescia fu elevata al rango di citt\u00e0 nobile dal granduca di Toscana Cosimo III. Il 17 marzo 1727 il pontefice Benedetto XIII elev\u00f2 la prepositura al rango di sede vescovile immediatamente soggetta alla Santa Sede. Primo vescovo eletto fu Paolo Antonio Pesenti, gi\u00e0 preposto \"nullius\", che tuttavia mor\u00ec prima della sua consacrazione episcopale.\nNel 1784 il vescovo Francesco Vincenti istitu\u00ec il seminario diocesano nel soppresso convento di Santa Chiara.\nSul finire del XVIII secolo la diocesi fu ampliata con l'incorporazione della parrocchia di Massarella, nel comune di Fucecchio, che prima faceva parte della diocesi di Pistoia.\nIl 1\u00ba agosto 1856 in forza della bolla \"Ubi primum\" di papa Pio IX la diocesi divenne suffraganea dell'arcidiocesi di Pisa.\nIl 28 giugno 1963, con la lettera apostolica \"Novus veluti\", papa Paolo VI ha proclamato la Beata Maria Vergine di Fontenova patrona principale della diocesi.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 122.400 persone contava 112.800 battezzati, corrispondenti al 92,2% del totale."}
{"id": "489465", "revid": "124807882", "url": "https://it.wikipedia.org/wiki?curid=489465", "title": "Regione dei Tigr\u00e8", "text": " \nLa regione del Tigr\u00e8 (altrimenti nota come Tigrai o Tigray) \u00e8 la pi\u00f9 settentrionale delle dieci regioni (\"kililo\u010d\") dell'Etiopia. \u00c8 popolata principalmente da persone di etnia tigr\u00e8 e tigrina. Precedentemente era nota come \"Regione 1\". La sua capitale \u00e8 Macall\u00e8 (in tigrino \"M\u00e4q\u00e4lle\").\nHa una superficie di 50.286 km\u00b2 e conta 7.070.260 abitanti.\nIl Tigr\u00e8 confina a nord con l'Eritrea, a ovest con il Sudan, a est con la Afar e a sud con la regione degli Amara. Oltre a Macall\u00e8, altri grandi villaggi e citt\u00e0 nel Tigr\u00e8 includono Abbi Addi, Adigrat, Adua, Axum, Humera, Inda Selassie, Quoram, Alamata, Mai Ceu, Ugor\u00f2 e Zalambessa.\nStoria.\nNel 1895 in seguito all'arrivo dell'esercito italiano nel Tigr\u00e8 dalla vicina colonia di Eritrea scoppi\u00f2 la prima guerra tra Etiopia e Italia.\nNel 1935, allo scoppio della guerra, il Tigr\u00e8 \u00e8 uno dei primi territori conquistati dall'Italia. Appena conquistato, il generale Emilio De Bono emise un bando dichiarando l'abolizione della schiavit\u00f9 e la liberazione di tutti gli schiavi (14 ottobre 1935).\nNel 1998, scoppi\u00f2 una guerra tra l'Eritrea e l'Etiopia, centrata su una porzione di territorio che apparteneva alla regione del Tigr\u00e8 e includeva il villaggio di Badamm\u00e8. Dopo una risoluzione delle Nazioni Unite del 2002, molte di queste terre vennero assegnate all'Eritrea.\nNel novembre 2020 sono stati registrati incidenti presso le caserme militari del Comando settentrionale etiope, imputati dal governo centrale al Fronte Popolare di Liberazione del Tigr\u00e8; ci\u00f2 ha portato a un contrattacco da parte della forza di difesa nazionale etiope. La situazione \u00e8 andata ulteriormente peggiorando il 9 novembre 2020, quando le forze di sicurezza regionali fedeli al TPLF sono state accusate di aver ucciso centinaia di civili dal governo federale nel massacro di Mai Kadra; la leadership del TPLF ha negato la responsabilit\u00e0, mentre le forze armate governative hanno mosso contro la citt\u00e0 di Macall\u00e8. L'esecuzione del massacro di Mai Kadra \u00e8 stata successivamente attribuita dai rifugiati tigrini in Sudan all'organizzazione paramilitare filo-governativa Fano. Al momento, in attesa di investigazioni imparziali e a causa del blocco mediatico imposto dal governo federale, verificare la responsabilit\u00e0 del massacro \u00e8 impraticabile.\nIn seguito gli scontri sono degenerati in una vera e propria guerra.\nSociet\u00e0.\nEvoluzione demografica.\nIl 96% della popolazione \u00e8 di cristiani ortodossi, il resto musulmano. Nello stato predomina l'etnia tigrina, pari a circa il 94,98% della popolazione, mentre il 2,6% \u00e8 di etnia amarica, 0,7% irob (cio\u00e8 Saho), e lo 0,05% kunama. La lingua utilizzata nei luoghi di lavoro e documenti pubblici \u00e8 il tigrino.\nGeografia antropica.\nSuddivisioni amministrative.\nLa regione \u00e8 divisa nelle seguenti sette zone amministrative:\nAgricoltura.\nLa CSA stimava nel 2005 che gli agricoltori del Tigr\u00e8 possedessero circa capi bovini (circa il 7% dei bovini etiopici totali), pecore (0,42%), capre (1,61%), cavalli (meno dello 0,1%), muli (6,24%), asini (15,43%), cammelli (7,15%), capi di pollame di ogni specie (10,3%).\nTerrazzamenti e costruzione di dighe.\nUn aspetto particolare dei lavori agricoli nel Tigr\u00e8 dopo la fine della guerra civile del 1991 fu minimizzare i problemi della siccit\u00e0. Il Tigr\u00e8 era un tempo coperto di foreste e aveva un microclima che favoriva le piogge. Successivamente le foreste furono abbattute, generalmente per impoverire la popolazione durante le guerre. Conseguentemente, il Tigr\u00e8 era un paese raggiunto da una discreta quantit\u00e0 di precipitazioni durante la stagione delle piogge, da agosto a settembre, ma perdeva rapidamente queste acque che scorrevano a valle. Nel processo veniva eroso anche il suolo fertile dei campi, che portato a valle dava il caratteristico colore al Nilo Azzurro. Dopo alcune settimane di pioggia la campagna era nuovamente inaridita.\nTerrazzamenti.\nIl nuovo governo intraprese due progetti nel Tigray. Il primo era la costruzione di terrazzamenti. In accordo con le comunit\u00e0 locali, gli abitanti dei villaggi terrazzarono i campi fino alle cime delle montagne alte fino a 2.500 metri. L'obiettivo era evitare che le precipitazioni scorressero via immediatamente cosicch\u00e9 potessero essere trattenute per la stagione agricola. Sulle terrazze pi\u00f9 alte si piantarono alberi, soprattutto l'eucalipto che \u00e8 l'albero dominante in Etiopia ed \u00e8 originario dell'Australia. Queste piante dovevano creare un nuovo microclima.\nIl metodo di terrazzamento era molto semplice, ma richiedeva una buona organizzazione. Lungo posizioni idonee nei campi gli abitanti dei villaggi costruirono muri a secco, utilizzando le pietre che l'erosione aveva portato alla luce. Le piogge, inoltre, erodendo il terreno formavano colate di fango che veniva trattenuto dai muri, poi alzati ulteriormente con le altre pietre messe gradualmente allo scoperto, creando anno dopo anno nuovo terreno terrazzato coltivabile.\nLo straordinario risultato del Tigr\u00e8 fu la dimensione dell'operazione. Dopo quattro o cinque anni dall'inizio del progetto, quasi tutto il Tigr\u00e8, con una superficie di un sesto di quella italiana, fu terrazzato.\nDighe.\nIl secondo progetto consisteva nella costruzione di nuovi bacini idrici. La diga necessaria per creare questi bacini \u00e8 tipicamente un terrapieno lungo decine o centinaia di metri, da una parte all'altra di una vallata, e alto 10 o 12 metri. Un'opera come questa richiedeva mesi di lavoro, in cui la gente portava la terra in cesti caricati sulla testa, addirittura senza usare i muli. Generalmente 2.000-3.000 persone - uomini, donne e bambini \u2013 trasportavano la terra alla diga in semplici cesti.\nPaesaggio del Tigr\u00e8.\nUna caratteristica distintiva del Tigr\u00e8 sono le sue chiese scavate nella roccia. Simili nella loro costruzione a quelle di Lalibela, queste chiese possono essere trovate in quattro o cinque assembramenti - Gheralta, Takatisfi, Atsbi e Tembien - cui si aggiunge la localit\u00e0 di Wukro. Alcune delle chiese sono considerate addirittura pi\u00f9 antiche di quelle di Lalibela, forse risalenti all'VIII secolo. In gran parte monolitiche, con progetti che sembrano in parte ispirati dall'architettura classica, si trovano spesso sulla cima di faraglioni oppure colline molto scoscese, per ragioni storiche di protezione durante gli assedi. Per esempio, l'antico monastero tigrino di Debra Damo \u00e8 accessibile soltanto inerpicandosi con una corda lunga 25 metri sulla parete verticale di una cima di nuda roccia."}
{"id": "489466", "revid": "599013", "url": "https://it.wikipedia.org/wiki?curid=489466", "title": "19521 Chaos", "text": "Caos (19521 Chaos) \u00e8 un oggetto transnettuniano di discrete dimensioni.\nStoria.\nCaos \u00e8 stato scoperto il 17 aprile 1999 dall'Osservatorio di Kitt Peak, nell'ambito del progetto \"Deep Ecliptic Survey\". L'Unione Astronomica Internazionale lo ha battezzato come il Caos, lo stato primevo di esistenza da cui, secondo la mitologia greca, ebbero origine le prime divinit\u00e0; in precedenza era noto tramite la designazione provvisoria .\nParametri orbitali.\nL'orbita di Caos non presenta fenomeni di risonanza orbitale con i corpi principali del sistema solare esterno; l'oggetto si pu\u00f2 quindi definire un cubewano."}
{"id": "489471", "revid": "599013", "url": "https://it.wikipedia.org/wiki?curid=489471", "title": "Gary Hall", "text": ""}
{"id": "489472", "revid": "339392", "url": "https://it.wikipedia.org/wiki?curid=489472", "title": "Gary Hall junior", "text": ""}
{"id": "489473", "revid": "767487", "url": "https://it.wikipedia.org/wiki?curid=489473", "title": "Yellowcard", "text": "Gli Yellowcard sono stati una band pop punk/emo-pop statunitense proveniente da Jacksonville, in Florida. \nNel 2003 hanno raggiunto il grande successo nel \"mainstream\" con \"Ocean Avenue\", diventato doppio platino negli Stati Uniti. I successivi lavori \"Lights and Sounds\" e \"Paper Walls\" non hanno per\u00f2 ripetuto l'esito del precedente e nel 2008 la band ha deciso di andare in pausa. Ritornati assieme a fine 2010, gli Yellowcard hanno registrato due nuovi album, l'ultimo dei quali, \"Southern Air\", li ha riportati nella top 10 della Billboard 200. Assieme ai New Found Glory ed ai Fall Out Boy, sono stati tra le band pop punk di maggior successo negli anni 2000.\nLa band si \u00e8 sciolta nel 2017.\nStoria del gruppo.\nGli Yellowcard si formarono nel 1997 a Jacksonville, in Florida, dopo un incontro alla Douglas Anderson School of the Arts. La band fu inizialmente formata da sei membri: Ben Dobson (voce), Todd Clarry (voce e chitarra), Ben Harper (chitarra), Sean Mackin (violino e voce di fondo), Warren Cooke (basso) e Longineu W. Parsons III (batteria). Il nome del gruppo deriva da un'usanza messa in pratica dai suoi membri durante i party ai tempi del liceo: ogni volta che qualcuno faceva qualcosa di stupido (come far cadere della birra su un tappeto), chiamavano in causa le regole del calcio e gli assegnavano un cartellino giallo (yellow card in inglese), per aver commesso un fallo da party.\nI primi anni (1997-2001).\nIl primo album del gruppo, \"Midget Tossing\", usc\u00ec nel 1997, e fu accolto con un discreto successo; sebbene Sean Mackin avesse contribuito con il suo violino alla maggior parte delle tracce, in questa primissima fase egli non venne considerato un membro a tutti gli effetti. \"Where we stand\", il secondo album della band, venne pubblicato nel 1999 e present\u00f2 la stessa formazione del precedente lavoro. Questi primi due album presentano uno stile pi\u00f9 aggressivo e movimentato rispetto a quello che gli Yellowcard adotteranno in seguito, negli anni della maturit\u00e0, quando in effetti la formazione del gruppo sar\u00e0 completamente diversa.\nDopo l'uscita del secondo album, la band entra in studio per registrare un EP, raggiunta dal nuovo chitarrista Ryan Key, ma ben presto il resto del gruppo si dimostra scontento delle parti vocali di Ben Dobson e ne affida la realizzazione al nuovo arrivato. Dobson se la prende e dopo una lite con gli altri membri viene cacciato dal gruppo. Gli Yellowcard registrano subito \"Still Standing EP\" con la nuova voce; immediatamente dopo la pubblicazione di questo nuovo lavoro anche Todd Clarry, uno dei chitarristi, abbandon\u00f2 il gruppo. L'EP \u00e8 inviato ad un produttore dell'etichetta indipendente Lobster Records, che nel giugno del 2000 decide di mettere gli Yellowcard sotto contratto: la band si trasferisce cos\u00ec in California per la registrazione di un nuovo album. Frutto di questo viaggio fu, nel 2001, \"One for the Kids\", il terzo album del gruppo. Nello stesso anno la band si trasferisce in pianta stabile in California, dove le possibilit\u00e0 di suonare e mettersi in mostra erano notevolmente maggiori che in Florida. Inoltre, il genere suonato dalla band cominciava a prendere piede sempre su pi\u00f9 larga scala, e il nome degli Yellowcard comincia a circolare. La band prende parte anche al suo primo vero e proprio tour su larga scala, assieme a Rise Against e Mad Caddies.\nIl successo commerciale con \"Ocean Avenue\" (2001-2005).\nNel 2001 gli Yellowcard, date le buone vendite del recente album \"One for the Kids\", attirano le attenzioni delle \"major\", e alla fine decidono di firmare un contratto con la Capitol. La scelta \u00e8 determinata anche dal fatto che, a detta della band, la Lobster, essendo una piccola casa discografica, non le garantiva un'adeguata distribuzione e molti fan faticavano a trovare i dischi del gruppo. Nonostante l'etichetta avesse recentemente rotto con band come Jimmy Eat World e Less Than Jake, la presenza di un nuovo management e la buona accoglienza fatta loro persuase gli Yellowcard a scegliere la Capitol. Grazie alla pubblicit\u00e0 garantita dalla firma con la \"major\", gli Yellowcard realizzano quello che era il sogno della loro carriera, ovvero di prendere parte al Warped Tour, cosa che accade nel 2002. La band registra un nuovo EP, \"The Underdog\", ma il bassista Warren Cooke lascia la band a causa di motivi personali. A sostituirlo \u00e8 chiamato Peter Mosely, un vecchio amico di Ryan Key ed ex membro degli Inspection 12. Alla fine del 2002 gli Yellowcard cominciano a lavorare ad un nuovo album. Durante la registrazione, per\u00f2, il nuovo bassista Peter Mosely \u00e8 costretto a lasciare il gruppo a causa di motivi personali. Viene sostituito da Alex Lewis.\n\"Ocean Avenue\", pubblicato nel 2003, \u00e8 il primo grande successo degli Yellowcard. I fan amarono fin dall'inizio lo stile musicale unico dell'album, dovuto per la maggior parte alle performance di Sean Mackin con il violino. Il primo singolo ad essere estratto dall'album fu \"Way Away\", che, godendo di un discreto successo (tocc\u00f2 la venticinquesima posizione nelle classifiche americane), diede inizio al passaparola che si sarebbe concretizzato di l\u00ec a poco in un successo. Il secondo singolo fu \"Ocean Avenue\", la canzone che d\u00e0 il titolo all'album, che balz\u00f2 subito in testa alle classifiche, riscuotendo un successo inaspettato che fu replicato anche dal terzo estratto, \"Only One\".\nIn supporto al lancio dell'album part\u00ec anche un tour attraverso gli Stati Uniti, che alla fine dur\u00f2 ben diciotto mesi. A met\u00e0 del tour Peter Mosely torn\u00f2 improvvisamente dal suo breve ritiro e chiese di essere reintegrato nel gruppo: e cos\u00ec, poich\u00e9 aveva contribuito alla maggior parte di \"Ocean Avenue\", rioccup\u00f2 il suo posto, sostituendo Alex Lewis. Nel 2004 la band partecipa all'intero Warped Tour assieme a gruppi amici come The Used e Taking Back Sunday, periodo che \u00e8 stato poi definito dai vari membri della band come uno dei pi\u00f9 felici per gli Yellowcard.\nQuando il successo dell'album cominci\u00f2 a scemare, nel 2004, gli Yellowcard decisero di ripubblicare uno dei loro primi lavori, \"Where We Stand\". Nel frattempo furono chiamati a collaborare alla colonna sonora del film \"Spider-man 2\", per il quale scrissero il brano \"Gifts and Curses\", e realizzarono alcune reinterpretazioni.\n\"Lights and Sounds\" (2006-2007).\nNel gennaio del 2005 Ryan Key e Peter Mosley cominciarono a scrivere i testi per un nuovo album. Il nuovo lavoro, chiamato \"Lights and Sounds\" e pubblicato dalla Capitol Records, alla fine risult\u00f2 essere una sorta di concept album, quasi interamente basato sui sentimenti negativi dei membri del gruppo verso la citt\u00e0 di Los Angeles. Inoltre gli Yellowcard decisero di dare un'impronta pi\u00f9 rock al loro stile: fu cos\u00ec messo in secondo piano l'uso del violino, relegato in questo caso al sottofondo, mentre esso era stato uno dei principali artefici del successo di \"Ocean Avenue\".\nImmediatamente dopo la registrazione dell'album, Ben Harper, membro del gruppo sin dal 1997, lasci\u00f2 gli Yellowcard: secondo alcuni il suo abbandono \u00e8 dovuto ai contrasti avuti con Peter Mosley, ma le cause del divorzio non sono mai state chiarite del tutto. In ogni caso, il posto di chitarrista fu preso da Ryan Mendez, ex membro degli Staring Back.\nIl primo singolo estratto fu \"Lights and Sounds\", seguito da \"Rough Landing, Holly\". Malgrado un ottimo esordio (raggiunse subito il quinto posto nelle classifiche di vendita statunitensi), \"Lights and Sounds\" non arriv\u00f2 ai risultati del suo predecessore, e fu considerato un fallimento commerciale.\nNel 2006 la band collabora anche con la Juvenile Diabetes Research Foundation per promuovere la conoscenza di questa malattia, specialmente fra i pi\u00f9 giovani.\n\"Paper Walls\" e la pausa (2007-2010).\nIl 16 ottobre 2006 la band annunci\u00f2 dal proprio sito ufficiale l'inizio della lavorazione di un nuovo progetto. Il gruppo fu impegnato nella registrazione dell'album fino a marzo, quando fu reso noto il nome del lavoro, \"Paper Walls\", e furono pubblicati i primi dettagli dell'album.\n\"Paper Walls\" \u00e8 stato pubblicato il 17 luglio 2007, ancora una volta sotto etichetta Capitol Records. Nonostante i pareri entusiastici dei fan che avevano potuto sentire l'album grazie ad un \"leak\" su Internet, \"Paper Walls\" non ottiene il successo sperato dalla band, in parte a causa delle difficolt\u00e0 finanziarie dell'etichetta, che dunque non fece quasi alcun tipo di promozione all'album, in parte a seguito dell'insuccesso del precedente album \"Lights and Sounds\". Il 17 ottobre 2007 il bassista Peter Mosely decide di lasciare la band per dedicarsi ad altri progetti. \u00c8 sostituito per le date successive dal turnista Josh Portman, amico della band. \u00c8 lui a figurare nella \"lineup\" del live intitolato \"Live from Las Vegas at the Palms\", uscito il 22 gennaio 2008.\nDopo una serie di concerti acustici ad inizio 2008, la band comunica la decisione di prendersi una pausa a tempo indeterminato, specificando che non si trattava di un \"breakup\", ma di un momento necessario di riflessione per dedicarsi alle proprie vite personali. Successivamente alla \"reunion\" del 2010, Ryan Key ha spiegato che dopo la delusione di \"Paper Walls\", un progetto a cui aveva dedicato l'anima, la band si sentiva esausta e priva di motivazioni. Le due strade percorribili erano quella di tornare immediatamente in studio per registrare un altro album oppure quella di prendere un momento di pausa. Dopo lunghe riflessioni, gli Yellowcard hanno deciso che quest'ultima era la strada migliore da perseguire.\nDurante la pausa, Ryan Key ha formato una nuova band chiamata Big If assieme all'ex cantante dei Reeve Oliver Sean O'Donnell. Al progetto partecipano anche Ryan Mendez e Josh Portman. Il batterista Longineu Parsons \u00e8 pi\u00f9 volte accostato nel 2008 ai Lostprophets come sostituto di Ilan Rubin, ma le parti smentiscono le voci.\n\"When You're Through Thinking, Say Yes\" (2010-2011).\nDopo pi\u00f9 di due anni di stop, il 2 agosto 2010 Ryan Key con un post su Facebook annuncia che la band ha deciso di tornare insieme e comincer\u00e0 a lavorare su un nuovo album. Gli Yellowcard comunicano inoltre di aver firmato un contratto per l'etichetta indipendente Hopeless Records. Come spiegato da Key, la Hopeless sembrava l'unica casa discografica veramente entusiasta del progetto della band, la quale entra in studio per registrare nuovo materiale all'inizio di settembre. Inoltre, dopo che Peter Mosely ha lasciato la band, gli Yellowcard hanno trovato in Sean O'Donnell (compagno di Ryan Key nei Big If) il nuovo bassista. Il nuovo album degli Yellowcard si chiama \"When You're Through Thinking, Say Yes\". Il titolo, che trae spunto da un messaggio inviato da Ryan ad una ragazza, \u00e8 stato svelato durante lo show del loro ritorno, a Pomona il 13 novembre. Durante lo show hanno anche suonato in anteprima una nuova canzone, \"For you and your denial\".\nL'album, uscito il 22 marzo 2011, ha riscosso un notevole successo grazie anche ai due singoli, \"For You and Your Denial\" e \"Hang You Up\", di cui il primo si \u00e8 piazzato al Primo posto su iTunes, nella categoria Alternative. La band inoltre ha intrapreso un tour per la Gran Bretagna e per l'America insieme agli All Time Low, Hey! Monday e The Summer Set.\nIl 24 ottobre 2011 \u00e8 stata pubblicata una versione acustica di \"When You're Through Thinking, Say Yes\", in vendita online e in alcuni negozi indipendenti, come scritto sul sito della band. In \"Hang You Up\", Ryan duetta con Cassadee Pope degli Hey Monday.\nIl 5 dicembre 2011, durante lo show a Zurigo, che vedeva gli Yellowcard affiancati dai Saves the Day e The Wonder Years, Ryan Key ha dichiarato che finito il tour la band si sarebbe messa a lavorare su un nuovo disco.\n\"Southern Air\" (2012-2013).\nCome annunciato gi\u00e0 nel 2011, il 5 marzo la band \u00e8 tornata in studio a Los Angeles con il produttore storico Neal Avron per registrare le tracce dell'ottavo album. Precedentemente, tuttavia, il bassista Sean O'Donnell ha comunicato la decisione di lasciare gli Yellowcard, con un messaggio all'interno del sito della band, in cui spiegava che l'impegno richiesto per suonare a tempo pieno in una band di fama mondiale non poteva conciliarsi con la propria vita privata, alla quale avrebbe sottratto troppo tempo, soprattutto in vista del suo prossimo matrimonio. Al suo posto \u00e8 stato chiamato Josh Portman, che aveva gi\u00e0 suonato con la band in occasione di alcuni live nel 2007.\nCome confermato da Ryan Key, nel nuovo album appariranno come \"guest vocalists\" Alex Gaskarth degli All Time Low, Cassadee Pope degli Hey Monday (che aveva gi\u00e0 collaborato nella versione acustica di \"Hang You Up\"), Tay Jardine dei We Are the In Crowd e Patrick Stump dei Fall Out Boy (anche se poi per problemi legali con l'etichetta di Stump la collaborazione ha luogo solamente in merito alla stesura del testo di \"Here I Am Alive\"). Le registrazioni sono terminate l'8 aprile, ed il 21 maggio il primo singolo del CD, intitolato \"Always Summer\", \u00e8 stato pubblicato in anteprima sul sito AbsolutePunk; il giorno seguente \u00e8 stato reso disponibile anche su iTunes. Nel frattempo, la band ha annunciato la propria partecipazione all'intero Warped Tour 2012. Nel corso del tour gli Yellowcard hanno reso omaggio a Tony Sly, leader dei No Use for a Name deceduto il 2 agosto, suonando live assieme ad Alex Gaskarth \"Chasing Rainbows\". Durante l'anno fanno tappa anche in Australia come \"headliner\" ed in Europa assieme agli Anti-Flag.\nIl 4 giugno, con un video su YouTube, il cantante Ryan Key annuncia che il titolo del nuovo album sar\u00e0 \"Southern Air\" e che la settimana prevista per la pubblicazione mondiale \u00e8 quella del 14 agosto; nel video viene anche rivelata la copertina dell'album. Alcuni giorni dopo, il 12 giugno, vengono svelati i titoli delle 10 tracce che compongono l'album; questo contiene una \"title track\", che \u00e8 anche la canzone conclusiva. Il 20 giugno il sito della Hopeless Records ospita l'anteprima del video per \"Always Summer\". L'11 luglio la band carica sul proprio sito una nuova canzone tratta dall'album: \"Awakening\", mentre una versione acustica della \"title track\" \"Southern Air\" viene messa a disposizione dei fan il 19 luglio. A fine luglio viene diffuso sul web un poster promozionale che anticipa un tour per gli USA in autunno come \"headliner\", con The Wonder Years e We Are the In Crowd come supporto. Il 30 luglio sul sito di MTV viene ospitata l'anteprima di \"Here I Am Alive\", secondo singolo tratto da \"Southern Air\", scritto in collaborazione con Patrick Stump e cantato assieme a Tay Jardine. L'uscita ufficiale del singolo avviene il giorno successivo.\nUna settimana prima della pubblicazione di \"Southern Air\", l'album viene caricato sul canale di YouTube della Hopeless Records per essere ascoltato interamente fino al 14 agosto. In questa data l'album \u00e8 finalmente pubblicato, raggiungendo la seconda posizione nella classifica delle vendite su iTunes negli Stati Uniti. L'album ha un sorprendente debutto nella classifica ufficiale degli album negli USA piazzandosi al decimo posto nella Billboard 200 con 23.000 copie vendute, cosa che non accadeva dal 2006 con \"Lights and Sounds\". Nell'autunno gli Yellowcard vanno in tour dapprima in Asia e Sudamerica a settembre (Giappone, Singapore, Australia, Hawaii e Brasile) e poi tra novembre e dicembre negli Stati Uniti assieme a The Wonder Years e We Are the In Crowd, come gi\u00e0 annunciato in precedenza.\nNel 2012 alcuni componenti della band soffrono di problemi di salute: il cantante Ryan Key \u00e8 operato al piede e deve esibirsi nei primi concerti del Warped Tour da seduto, mentre il violinista Sean Mackin annuncia a giugno che sta riprendendosi da una battaglia contro un tumore alla tiroide scoperto nel dicembre del 2011, cosa che non gli ha comunque impedito di partecipare alla lavorazione del nuovo album. Nel frattempo, il 28 giugno 2012 il terzo album, \"One for the Kids\", viene ripubblicato, per la prima volta in vinile.\nIl 17 settembre 2012 viene annunciato un nuovo \"headlining\" tour in Europa tra febbraio e marzo, assieme a Set It Off e Like Torches, band svedese prodotta durante l'estate da Key e Mendez. I gruppi si esibiranno in Germania (per 5 date), Austria, Italia, Svizzera e Paesi Bassi, prima di arrivare nel Regno Unito per 6 show e terminare il tour in Belgio e Francia. Prima di questo tour, sono state successivamente annunciate anche alcune date negli Stati Uniti a gennaio ed in Canada con gli All Time Low (ed i Fireworks) nello stesso mese. Nuove date europee vengono rivelate il 22 ottobre: prima del tour gi\u00e0 annunciato, la band far\u00e0 tappa tra il 31 gennaio e l'11 febbraio in Bielorussia, Ucraina, Russia, Svezia e Danimarca per il \"Vans Off the Wall Music Night\" ed in Turchia per due show. Si tratta della prima volta in Bielorussia, Ucraina e Svezia per la band.\nIl 6 dicembre, tramite una foto pubblicata sui loro \"social network\", gli Yellowcard comunicano di aver iniziato a lavorare su qualcosa di speciale, anche se non hanno fornito alcun altro dettaglio. Nel frattempo viene annunciata per il 10 dicembre l'anteprima del video per \"Awakening\", ideato e scritto da Ryan Key. L'11 dicembre vengono caricati su YouTube i video per \"Always Summer\" e \"Here I Am Alive\" registrate live in versione acustica per la serie Jam in the Van ad Anaheim. Inoltre, la band ha annunciato che sta preparando qualcosa di particolare in occasione del decimo anniversario dell'uscita di \"Ocean Avenue\", previsto appunto per il 2013. Il 3 gennaio 2013 la compagnia televisiva AXS TV annuncia che trasmetter\u00e0 in diretta il concerto che gli Yellowcard terranno a Huntington il 12 gennaio presso il The Paramount Theater. La band viene confermata come presenza per l'edizione inglese del Warped Tour a novembre.\n\"Ocean Avenue Acoustic\" (2013).\nIl 3 maggio Amazon mette in vendita (in preordine) la versione acustica di \"Ocean Avenue\", svelando cos\u00ec quale fosse il lavoro segreto che gli Yellowcard stavano facendo in studio (anche se la band avrebbe voluto rivelarlo successivamente). Con un successivo annuncio direttamente da parte della band ai primi di giugno, viene rivelato che oltre alla versione acustica di \"Ocean Avenue\" (in vendita dal 13 agosto), la band effettuer\u00e0 anche un lungo tour mondiale in cui suoner\u00e0 l'intero album in acustico. Le date, da settembre a novembre, toccano gli Stati Uniti, l'Australia e molti Paesi europei. Contemporaneamente, viene anche lanciata sul sito ufficiale degli Yellowcard una mappa virtuale della Terra che raccoglie tutte le foto inviate dai fan tramite Twitter e Instagram in merito a momenti importanti riguardanti gli Yellowcard.\nLa band partecipa alla compilation ' (che raccoglie una serie di cover di canzoni di Tony Sly, leader dei No Use for a Name, deceduto nel 2012), con la propria versione di \"Already Won\"; i No Use for a Name avevano scelto gli Yellowcard come band di supporto per un loro tour nel 2002 assieme ai The Eyeliners, e quando Fat Mike ha contattato la band per proporle di partecipare alla compilation gli Yellowcard si sono detti entusiasti di lavorare ad un progetto in memoria di un cantante che avevano ammirato. La seconda voce presente su questa cover \u00e8 quella di Laura Baca, proprio la leader degli Eyeliners. Un'altra compilation che vede la partecipazione della band \u00e8 \"Punk Goes Christmas\" con una propria versione di \"Christmas Lights\" dei Coldplay, la band preferita dal cantante Ryan Key, il cui lyric video viene pubblicato sul sito PopCrush il 19 dicembre. Il 18 novembre vengono annunciate ulteriori date dellOcean Avenue Acoustic Tour\", per toccare anche quelle citt\u00e0 statunitensi che non erano state visitate durante la prima tranche: dal 16 gennaio al 7 febbraio 2014 la band sar\u00e0 di nuovo in tour, stavolta accompagnata da Chad Gilbert col suo progetto solista (What's Eating Gilbert).\nA febbraio la band annuncia la propria partecipazione alla nuova compilation \"Punk Goes 90's Volume 2\" con una cover di \"Today\" dei The Smashing Pumpkins. Dopo aver terminato la seconda fase del tour per \"Ocean Avenue Acoustic\", inoltre, gli Yellowcard torneranno in studio per scrivere il nono album della carriera. Durante l'estate la band \u00e8 anche impegnata nel Warped Tour, che la vedr\u00e0 presente per la sesta volta.\nL'addio di Longineu Parsons e \"Lift a Sail\" (2014-15).\nIl 13 marzo 2014, con un messaggio su Facebook, la band annuncia che il batterista storico e membro fondatore Longineu Parsons III non fa pi\u00f9 parte del gruppo.\nPochi giorni dopo gli Yellowcard comunicano inoltre di aver firmato un nuovo contratto per la pubblicazione di pi\u00f9 dischi con l'etichetta indipendente Razor &amp; Tie, lasciando cos\u00ec la Hopeless Records dopo 3 anni e 4 dischi pubblicati. Per registrare il nuovo album, la band sceglie come batterista Nate Young degli amici Anberlin, che suona poi con il gruppo anche nel Warped Tour estivo. Terminato il Warped, la band prende alcune settimane di pausa per permettere a Sean di stare accanto alla moglie incinta.\nIl 4 agosto la band annuncia che il titolo del nuovo album \u00e8 \"Lift a Sail\": l'album viene anticipato dal singolo \"One Bedroom\" il 19 agosto, ed esce il 7 ottobre. La band andr\u00e0 in tour negli USA assieme a Memphis May Fire ed Emarosa dal 17 ottobre al 16 novembre. Per il tour, gli Yellowcard ingaggiano come batterista Tucker Rule, precedentemente dei Thursday.\nIl self-titled e lo scioglimento della band (2016-17).\nIl 24 febbraio 2016, la Hopeless annuncia il rientro della band nell'etichetta, e che la band sta registrando un album, che sar\u00e0 pubblicato nel 2016.\nIl 7 giugno 2016, la band annuncia sulla propria pagina Facebook che l'album sar\u00e0 self-titled e verr\u00e0 pubblicato il 30 settembre. Il 24 giugno, sul proprio sito ufficiale annuncia che \"Yellowcard\" sar\u00e0 il nome del loro ultimo album, e che il gruppo si scioglier\u00e0 dopo un ultimo tour. Lo stesso giorno viene pubblicato il primo singolo ufficiale del nuovo album, \"Rest In Peace\". Il 17 agosto 2016 esce il secondo singolo tratto dall'album, \"The Hurt Is Gone\".\nIl 30 settembre 2016 viene pubblicato l'album \"Yellowcard\" in formato CD e per download digitale.\nIl 6 ottobre 2016 inizia il tour finale della band, che terminer\u00e0 nel mese di marzo 2017, esibendosi nel mese di dicembre per l'ultima volta in Europa. L'ultimo concerto del gruppo \u00e8 stato il 25 marzo 2017 alla House Of Blues di Anaheim, in California; si sono esibiti con \"Ocean Avenue\" come ultima canzone. Il 12 aprile 2017 viene pubblicato il video dell\u2019ultimo singolo della band, \"A Place We Set Afire\".\nStile musicale.\nLo stile musicale degli Yellowcard \u00e8 stato descritto come pop punk, alternative rock, emo pop e hardcore punk."}
{"id": "489474", "revid": "1573940", "url": "https://it.wikipedia.org/wiki?curid=489474", "title": "Chiesa di San Marcellino (Firenze)", "text": "La chiesa di San Marcellino, conosciuta anche come San Marcellino al Paradiso, \u00e8 un luogo di culto cattolico che si trova nell'omonima via nella zona sud est del Comune di Firenze nel quartiere di Gavinana verso Bagno a Ripoli.\n\u00c8 dedicata al Santo papa e martire del IV secolo e il suffisso al Paradiso le deriva dalla vicinanza col Convento di Santa Brigida al Paradiso.\nStoria.\nLa prima testimonianza su questa chiesa risale al 1197 quando venne unita al monastero di San Bartolomeo con una bolla di papa Celestino III.\nIl 7 agosto 1260 il suo rettore Giunta Accolti, si impegn\u00f2 a versare 5 staia di grano per il mantenimento dell'esercito fiorentino; a quel tempo la chiesa appariva tra le suffraganee della pieve di Ripoli. Nel XIV secolo il patronato era della famiglia dei Bardi che il 10 giugno 1319 elessero a rettore tale Lapo Ghini. Nel 1357 il patronato pass\u00f2 agli Alberti. Prima della fine del secolo la chiesa venne completamente restaurata dal rettore Francesco Alberti.\nNel 1617 venne rifusa l'antica campana e nel 1690 venne annessa alla badia di Ripoli. Nel 1811 la chiesa venne profanata e nel 1839 venne giudicata \"in stato rovinoso e che non serve ad alcun uso\" e perci\u00f2 venduta a privati.\nDa allora a oggi la chiesa ha visto numerosi passaggi di propriet\u00e0 e gli attuali proprietari l'hanno messa a disposizione della vicina parrocchia.\nDescrizione.\nL'antica chiesetta \u00e8 parzialmente nascosta da moderne costruzioni. Consiste in un'aula unica conclusa da un'abside e coperta a tetto.\nEsterno.\nLa facciata \u00e8 a capanna e sono visibili i segni degli interventi di epoca rinascimentale; nella parte inferiore della facciata sorge il portale in pietra serena, sovrastato da una tettoia e da una monofora tamponata con archivolto in cotto forse di epoca romanica. Il fianco settentrionale \u00e8 quello meglio visibile e mostra un paramento murario in bozze di arenaria e di calcare disposte a corsi orizzontali.\nLa tribuna \u00e8 la parte pi\u00f9 interessante dell'edificio; questa parte \u00e8 sovrastata dal piccolo campanile a vela. Nella tribuna si trova il volume cilindrico dell'abside che presenta una corona effettuata con l'uso di mattoni disposti a dentelli secondo uno stile simile a quello della chiesa di Santi Apostoli; il vano absidale \u00e8 aperto da una monofora a doppio strombo con archivolto in cotto.\nInterno.\nL'interno \u00e8 coperto con capriate lignee a vista e le pareti sono parzialmente intonacate."}
{"id": "489475", "revid": "697352", "url": "https://it.wikipedia.org/wiki?curid=489475", "title": "Lavastoviglie", "text": "La lavastoviglie (o lavapiatti) \u00e8 un elettrodomestico che serve a lavare ed asciugare stoviglie, pentole, posate, terraglie e altre suppellettili usate a tavola.\nNegli ultimi decenni le lavastoviglie sono diventate elettrodomestici comuni in numerose abitazioni ed insostituibili nei locali adibiti a cucina o al consumo di alimenti e bevande (ristoranti, mense, ecc.).\nL'invenzione della lavastoviglie viene fatta risalire all'americana Josephine Cochrane che, nel 1886, fece brevettare un'apparecchiatura in grado di proiettare getti d'acqua sulle stoviglie grazie a un sistema di pompe azionato manualmente.\nIn Europa le prime lavastoviglie furono introdotte nel 1929 dall'azienda tedesca Miele.\nStoria.\nIl primo sistema automatico di lavaggio delle stoviglie \u00e8 stato inventato nel 1887 da Josephine Cochrane e presentato alla Fiera Colombiana di Chicago nel 1893. La Cochrane ha affermato di aver creato questo dispositivo in quanto i suoi servitori, durante il lavaggio manuale, scheggiavano le sue porcellane.\nNel 1924 William Howard Livens invent\u00f2 una piccola lavastoviglie adatta all'uso domestico, che venne diffusa proprio nel periodo in cui nelle abitazioni iniziavano a diffondersi gli impianti idraulici ad acqua corrente. Essa pu\u00f2 essere considerata la prima lavastoviglie moderna, in quanto incorporava la maggior parte degli elementi che compongono le attuali lavastoviglie: una porta frontale per il carico delle stoviglie, una rastrelliera per il contenimento delle stoviglie sporche e un irroratore rotante. Nel 1940 fu aggiunto anche un sistema di asciugatura.\nNonostante questo, il progetto di Livens non ottenne successo commerciale fino agli anni cinquanta.\nDal 1970 le lavastoviglie iniziarono a diventare comuni nelle residenze domestiche in Nord America e in Europa occidentale. Al 2012, in pi\u00f9 del 75% delle case negli Stati Uniti e in Germania era presente una lavastoviglie.\nFunzionamento.\nLavastoviglie domestiche.\nAlla base del funzionamento delle moderne lavastoviglie per uso domestico c'\u00e8 un motore elettrico che aziona una pompa, la quale, mediante un sistema di tubi, spruzza acqua calda sulle stoviglie, caricate in due cestelli estraibili (in genere il cestello inferiore \u00e8 concepito per le stoviglie pi\u00f9 voluminose, quello superiore per gli oggetti pi\u00f9 piccoli), attraverso una serie di ugelli opportunamente calibrati per forma, dimensioni e direzione, posti su bracci messi in rotazione dalla stessa pressione dell'acqua, e da un sistema di filtri parzialmente autopulenti presente sul fondo della vasca che ripulisce continuamente l'acqua utilizzata, che viene filtrata e ricircolata dalla pompa fino a quando, dopo un tempo determinato, viene espulsa e sostituita da nuova acqua nelle diverse fasi del lavaggio.\nNella prima fase, dopo un eventuale prelavaggio (a freddo o a caldo, con detersivo o senza, a seconda del programma selezionato), viene spruzzata acqua calda, riscaldata a lavaggio in corso tramite una resistenza ad una temperatura compresa solitamente fra i 45\u00b0 e 75\u00b0 (diversa a seconda del programma di lavaggio in uso) e mescolata a detergenti con funzione emulsionante, introdotti in un apposito contenitore prima di avviare l'apparecchio; in genere il contenitore del detersivo \u00e8 dotato di uno sportello da chiudere manualmente prima che il programma abbia inizio e che si apre automaticamente durante il lavaggio, immettendo il detergente in vasca al momento opportuno, mediante una molla azionata elettricamente con un solenoide.\nNella seconda fase del lavaggio, dopo lo scarico dell'acqua sporca, le stoviglie vengono risciacquate di solito una o due volte con acqua fredda dai residui di sporco e detersivo. L'ultimo risciacquo viene effettuato alla temperatura di circa 65\u00b0 e prevede l'aggiunta di una piccola dose (pochissimi millilitri o frazioni di esso, a seconda della regolazione di un apposito dosatore) di un liquido detto \"brillantante\", che diminuisce la tensione superficiale dell'acqua, facilitando l'asciugatura del carico e l'eventuale rimozione degli ultimi residui di sporco e detersivo eventualmente presenti. Il brillantante viene prelevato da un apposito serbatoio, che periodicamente si svuota e deve essere rabboccato.\nSpesso \u00e8 prevista anche un'ultima fase in cui le stoviglie vengono asciugate mediante l'attivazione della resistenza di riscaldamento senza acqua in circolazione e/o tramite l'aspirazione del vapore creatosi nella vasca di lavaggio. Quest'ultima operazione pu\u00f2 venire effettuata naturalmente, attraverso una corrente convettiva che si crea con l'ausilio di un condotto laterale alla vasca oppure tramite condensazione sulle pareti della vasca (a fine ciclo appariranno delle gocce su di esse), o in maniera forzata, tramite un apposito ventilatore. Alcuni modelli prevedono l'apertura automatica della porta verso la fine del ciclo di asciugatura, per permettere l'espulsione del vapore senza ulteriore dispendio di energia elettrica ed anzi permettendo una minore temperatura dell'acqua dell'ultimo risciacquo (il brillantante agevola anche l'evaporazione).\nPer facilitare sia l'azione del detergente che l'asciugatura e per evitare che il riscaldamento dell'acqua provochi la formazione di calcare sul carico e sui componenti vitali per il funzionamento, le lavastoviglie sono in genere dotate di un impianto addolcitore dell'acqua che sfrutta un sistema di resine a scambio ionico, che assorbono gli ioni di calcio e di magnesio in soluzione nell'acqua di lavaggio e li sostituiscono con ioni di sodio ottenuti da un apposito sale (il sodio, a differenza del calcio e del magnesio, non produce depositi solidi nell'acqua ad alta temperatura). Ad intervalli regolari, di lunghezza variabile a seconda della regolazione dell'addolcitore in funzione del grado di durezza dell'acqua, le resine sono \"rigenerate\" con acqua salata, realizzando il processo di scambio inverso: gli ioni di sodio del sale vengono trasferiti sulle resine e gli ioni di calcio e magnesio accumulati sulle resine vengono trasferiti nella soluzione salina, che viene scaricata. In questo modo il sale si consuma e va immesso periodicamente in un serbatoio dedicato. Il sale per lavastoviglie \u00e8 chimicamente identico e visivamente simile al normale sale grosso da cucina (entrambi sono costituiti da cloruro di sodio), ma \u00e8 caratterizzato da un contenuto di impurit\u00e0 particolarmente ridotto per evitare danni all'addolcitore.\nSono sempre pi\u00f9 diffusi i detergenti detti \"multifunzione\", che nella loro composizione comprendono \"coadiuvanti\", composti chimici che dovrebbero svolgere le funzioni del sale e del brillantante, anche se nel caso in cui l'acqua sia molto calcarea tali prodotti non riescono a sostituire completamente le funzioni consuete del sale per lavastoviglie e del brillantante, che vanno quindi aggiunti comunque. Altro sostituto \"casalingo\" per l'azione del sale \u00e8 il comune aceto bianco, che ha un blando effetto sulla precipitazione del calcare, ma non pu\u00f2 proteggere la resistenza dall'incrostamento e pu\u00f2 diminuire l'azione del detergente, che \u00e8 alcalino (acido+base=sale+acqua).\n\u00c8 quindi necessaria una corretta regolazione dell'addolcitore e dell'erogatore del brillantante, basata sulle caratteristiche dell'acqua che la lavastoviglie impiega, per evitare il formarsi di aloni sulle stoviglie e l'incrostamento della resistenza per il riscaldamento dell'acqua di lavaggio.\nNormalmente le lavastoviglie di tipo domestico dispongono di pi\u00f9 programmi che differiscono per durata, numero di risciacqui e temperatura di lavaggio. I modelli evoluti, a controllo elettronico, possono anche variare la velocit\u00e0 della motopompa di lavaggio, variando cos\u00ec anche la pressione dell'acqua che esce dagli ugelli. Un ulteriore sviluppo tecnologico si ha nei modelli \"a lavaggio alternato\", in cui un deviatore di flusso dell'acqua indirizza l'acqua in uscita dalla pompa di lavaggio solamente ad uno dei due cestelli per volta, commutando tra il cestello superiore e quello inferiore in modo alternato; ci\u00f2 permette di caricare un quantitativo totale di acqua minore, non essendo necessaria una quantit\u00e0 di acqua tale da poter irrorare contemporaneamente entrambi i cestelli di lavaggio. Molti modelli dispongono di un sensore di torbidit\u00e0 dell'acqua basato su una fotocellula e di programmi totalmente automatici nei quali la durata delle fasi di lavaggio, la temperatura e a volte anche la pressione dell'acqua vengono impostate in modo dedicato a seconda del livello di sporco rilevato.\nLavastoviglie industriali.\nLe lavastoviglie di tipo industriale hanno alcune differenze rispetto a quelle domestiche. Per la fase di lavaggio, esse fanno circolare continuamente la stessa soluzione di acqua e detergente alla temperatura di circa 60\u00b0, che viene spruzzata da una motopompa molto potente (necessaria per permettere l'esecuzione di un lavaggio completo nel giro di circa un minuto e mezzo) attraverso degli spruzzatori rotanti sul carico da lavare. La fase di risciacquo viene invece effettuata tramite acqua mista a brillantante a 90\u00b0 (per permettere un'asciugatura quasi istantanea) proveniente da un piccolo boiler presente sotto la vasca di lavaggio, che viene spruzzata al valore della pressione idrica dell'impianto del locale attraverso un'altra serie di spruzzatori dedicati. L'acqua di risciacquo che finisce cos\u00ec quindi in vasca (circa 3-5 litri a ciclo, a seconda delle dimensioni della lavastoviglie e della pressione dell'impianto idrico) tende a diluire la soluzione di lavaggio, che trabocca della stessa quantit\u00e0 verso lo scarico attraverso un tubo di troppopieno. Bisogna quindi compensare la parte di detergente liquido che viene disperso insieme ad una frazione di acqua sporca. Ci\u00f2 va effettuato manualmente, oppure ricorrendo ad una pompa peristaltica che preleva automaticamente una parte di detersivo liquido da un serbatoio tutte le volte che viene attivata l'elettrovalvola d'ingresso dell'acqua. Alla fine della sessione di lavoro la vasca, piena di acqua sporca a seguito dei lavaggi effettuati, deve essere svuotata sfilando il tubo di troppopieno e risciacquata insieme al filtro.\n\u00c8 buona norma nelle macchine industriali effettuare un rapido pre-risciacquo del carico prima di inserirlo in macchina: in questo modo si effettua la rimozione preliminare dello sporco idrosolubile, facilitando l'azione del detergente (che si limiter\u00e0 all'azione sgrassante). Cosa invece superflua e tendenzialmente dannosa nelle macchine domestiche, tarate per ridurre al minimo i consumi (anche idrici) giocando su tempi pi\u00f9 lunghi (il livello di silenziosit\u00e0 odierno e i sistemi antiallagamento possono permettere agevolmente un funzionamento notturno) e su un'azione pi\u00f9 forte da parte del detersivo per compensare la minore potenza dei getti di lavaggio: specie le pastiglie sono sovradosate e potrebbero alla lunga aggredire le parti in plastica della macchina.\nLavastoviglie e ambiente: confronto con lavaggio a mano.\nComparare l'efficienza del lavastoviglie e del lavaggio a mano \u00e8 molto difficile perch\u00e9 il lavaggio tradizionale pu\u00f2 cambiare drasticamente da persona a persona. Pi\u00f9 studi, eseguiti da enti privati, hanno concluso che la lavastoviglie usata a pieno carico, consuma meno acqua del pi\u00f9 efficiente lavaggio a mano, mentre il relativo consumo di energia dipende dalla tecnica di lavaggio a mano e dal numero di stoviglie per carico (piccoli carichi favoriscono ancora il lavaggio a mano). Gli studi non tengono conto per\u00f2 dei costi associati alla produzione e allo smaltimento della lavastoviglie o del costo del possibile incremento del grado di usura dei piatti causato dagli aggressivi agenti chimici presenti nei detergenti.\nMolti studi affermano che lavare i piatti in bacinella o col lavandino tappato ridurrebbe notevolmente il consumo d'acqua, ma si deve considerare che il consumo dipende molto dal metodo di lavaggio. Per esempio, \u00e8 semplice da comprendere come un metodo efficiente per lavare i piatti sia quello di insaponarli prima impilandoli a parte per poi successivamente risciacquarli singolarmente partendo dal primo insaponato, in modo che il detersivo abbia tempo di agire su ogni singolo piatto e quindi il risciacquo possa essere pi\u00f9 rapido, richiedendo minor consumo d'acqua. Lo stesso sistema pu\u00f2 ovviamente essere ripetuto per tutte le stoviglie."}
{"id": "489476", "revid": "339392", "url": "https://it.wikipedia.org/wiki?curid=489476", "title": "Gary Hall Jr", "text": ""}
{"id": "489477", "revid": "110157", "url": "https://it.wikipedia.org/wiki?curid=489477", "title": "Chiesa di San Martino a Brozzi", "text": "La chiesa di San Martino a Brozzi \u00e8 un luogo di culto cattolico che si trova nel sobborgo di Brozzi, a ovest di Firenze, in via San Martino a Brozzi.\nStoria.\nAntica pieve romanica, gi\u00e0 citata in un documento del 1046, di patronato dei Cattani, dei Filitieri e dei Pilli, fu pi\u00f9 volte ristrutturata, specialmente fra il 1880 ed 1894 e dopo l'alluvione del 1966 quando \u00e8 stato recuperato il vecchio chiostro aprendolo verso la chiesa.\nDescrizione.\nLa facciata, a salienti, presenta ancora, nella parte inferiore, i tre portali rinascimentali, dei quali quello centrale con lunetta, realizzati nel Cinquecento. Al centro della facciata, vi \u00e8 il rosone circolare chiuso da una vetrata policroma moderna raffigurante la colomba dello Spirito Santo. In posizione pi\u00f9 arretrata, la torre campanaria con mattoni a vista, la cui cella campanaria si apre sull'esterno con quattro bifore sorrette da colonnette in pietra.\nL'interno della chiesa \u00e8 a tre navate separato da archi a tutto sesto poggianti su pilastri quadrangolari. Nell'edificio si trovano il fonte battesimale, ricomposto nel 1474 utilizzando lastre marmoree di quello pi\u00f9 antico del XII secolo, due tavole del '400 recentemente restaurate ed una tela ad olio di Lorenzo Lippi raffigurante la \"Santa Maddalena e San Pio V in adorazione dell'Eucaristia\" (1640 circa). La chiesa \u00e8 sprovvista di abside e il presbiterio \u00e8 situato nella parte finale della navata centrale; al centro di esso, sopraelevato di due gradini rispetto al resto, si trova l'altare maggiore barocco in marmi policromi mentre, sulla parete fondale, un \"Crocifisso\" ligneo della met\u00e0 del Cinquecento.\nA ridosso della parete fondale della chiesa si trova l'organo a canne, costruito intorno al 1939 dalla ditta organaria Balbiani-Vegezzi-Bossi. A trasmissione elettro-pneumatica, ha due tastiere di 61 note ciascuna ed una pedaliera di 32."}
{"id": "489479", "revid": "834", "url": "https://it.wikipedia.org/wiki?curid=489479", "title": "Pieter Van Den Hoogenband", "text": ""}
{"id": "489480", "revid": "478814", "url": "https://it.wikipedia.org/wiki?curid=489480", "title": "S\u00e1n Chay", "text": ""}
{"id": "489482", "revid": "834", "url": "https://it.wikipedia.org/wiki?curid=489482", "title": "Inge De Bruijn", "text": ""}
{"id": "489485", "revid": "22475", "url": "https://it.wikipedia.org/wiki?curid=489485", "title": "Chiesa di San Martino a Mensola", "text": "La chiesa di San Martino a Mensola \u00e8 un luogo di culto cattolico che si trova nell'omonima via nella zona nord-est di Firenze, al confine con il comune di Fiesole.\nStoria.\nIn epoca antichissima era qui sorto un oratorio dedicato a San Martino, ricostruito da Sant'Andrea di Scozia nell'816. Dall'XI secolo ne ebbero il patronato i monaci della Badia fiorentina che provvidero alla ristrutturazione dell'edificio fra il 1451 ed il 1472 in forme brunelleschiane, forse su disegno di Giusto d'Antonio.\nEbbe il patronato degli Zati, dei Gherardi, dei Betti, che l'arricchirono di opere d'arte.\nDescrizione.\nLa facciata della chiesa \u00e8 preceduta da un portico a tre campate coperte con volte a crociera con tre arcate a tutto sesto poggianti su colonne tuscaniche sulla parte anteriore.\nL'interno della chiesa \u00e8 a tre navate coperte con soffitto a travi a vista e divise da due file di archi a tutto sesto poggianti su colonne ioniche. In fondo alla navata centrale, si trova l'abside, a pianta quadrangolare, coperta con volta a vela. Al suo interno, si trovano l'altar maggiore, che custodisce, all'interno di un sarcofago, le spoglie di sant'Andrea di Scozia, e, sulla parete di fondo, la \"Madonna col Bambino e santi\" del Maestro di San Martino a Mensola (1391). In fondo alla navata di sinistra, vi \u00e8 l\"Annunciazione\", attribuita a Zanobi Machiavelli, e, in fondo a quella di destra, la \"Madonna col Bambino e due sante\" di Taddeo Gaddi (1350), mentre lungo la navata si trova la \"Madonna col Bambino e santi\" di Neri di Bicci.\nSulla cantoria in controfacciata si trova l'organo a canne, unico strumento costruito \"ex novo\" da Pietro Agati che comp\u00ec l'opera nel 1803. Integro nelle sue caratteristiche foniche originarie, dispone di 8 registri, e la sua consolle ha un'unica tastiera e pedaliera a leggio.\nLa chiesa \u00e8 stata completamente consolidata e restaurata nell'anno 1995 dal professor architetto Massimo Ricci che ha dovuto riprogettare anche tutto lo spazio interno e tutti gli altari, compresa la distribuzione e dislocazione delle opere d'arte nel catino absidale che era stato modificato dall'intervento precedente dell'architetto Sampaolesi. In particolare sono stati ricostruiti e reintegrati tutti gli altari, compreso quello principale e spostata contro la parete tergale l'importante pala trecentesca che \u00e8 stata ricollocata sulle mensole originali. Inoltre \u00e8 stata completamente ritrovata la chiesa del IX secolo (cripta) sulla quale \u00e8 stata costruita l'attuale chiesa del XIV secolo, tuttora visitabile."}
{"id": "489487", "revid": "1573940", "url": "https://it.wikipedia.org/wiki?curid=489487", "title": "Chiesa di San Matteo in Arcetri", "text": "La chiesa di San Matteo in Arcetri \u00e8 un luogo di culto cattolico che si trova nell'omonima via nel quartiere collinare di Arcetri a Firenze.\nStoria e descrizione.\nIl toponimo Arcetri pare derivi da \"Arce Veteri\", o roccaforte antica. Sull'amena collina, di dominio degli Amidei, gli eremitani di sant'Agostino fondarono nel 1240 un ospizio, che dal 1269 divenne monastero femminile dell'ordine. Alle Agostiniane succedettero le Clarisse, poi trasferite nel convento di San Francesco di Paola, e dal 1897 i Carmelitani Scalzi.\nNel convento vissero le figlie di Galileo Galilei (avute da Marina Gamba) Livia, poi suor Arcangela, e Virginia, che prese il nome di suor Maria Celeste e da qui scrisse numerose lettere all'amato padre che trascorse i suoi ultimi anni nella vicina villa Il Gioiello.\nIl convento originale fu tolto ai religiosi durante il risorgimento e in particolare con la soppressione degli ordini religiosi sotto Urbano Rattazzi. L'antico convento fu venduto ad una famiglia nobiliare e l'attuale convento altro non \u00e8 che le stalle di quello antico. I Carmelitani ospitavano nella loro comunit\u00e0 fino al Concilio Vaticano II lo Studio Teologico (un seminario per i frati) della Provincia Etrusca ed una Casa di Orazione."}
{"id": "489490", "revid": "30753", "url": "https://it.wikipedia.org/wiki?curid=489490", "title": "Nazionale di calcio kuwaitiana", "text": ""}
{"id": "489493", "revid": "583609", "url": "https://it.wikipedia.org/wiki?curid=489493", "title": "Paul Bettany", "text": "Biografia.\nPaul Bettany \u00e8 figlio d'arte: infatti, il padre Thane Bettany era un affermato attore teatrale gi\u00e0 prima degli anni settanta, mentre la madre Anne Kettle \u00e8 stata cantante. I genitori hanno divorziato nel 1990. Dopo la scomparsa del fratello minore, Matthew, deceduto nel 1988 all'et\u00e0 di otto anni a causa di una caduta, Paul decise di dedicarsi all'\"Accademia dello Spettacolo\", che fu in grado di assicurargli per il futuro una carriera come interprete cinematografico. Parallelamente, ha da sempre coltivato la sua passione per la chitarra. \u00c8 alto 191\u00a0cm.\nBettany \u00e8 conosciuto soprattutto per l'interpretazione del monaco Silas nel film \"Il codice da Vinci\" al fianco di Tom Hanks e per la sua partecipazione a importanti pellicole quali \"Master &amp; Commander - Sfida ai confini del mare\" di Peter Weir, \"Dogville\" del regista danese Lars von Trier e \"The Tourist\" del Premio Oscar Florian Henckel von Donnersmarck. Dal 2010 collabora con il regista Scott Stewart e ha recitato come protagonista nei film \"Legion\" e \"Priest\". Ha esordito alla regia con \"Shelter\" nel 2014.\nL'attore ha partecipato a tutti i film dove \u00e8 presente Iron Man, ossia \"Iron Man\", \"Iron Man 2\", \"The Avengers\", \"Iron Man 3\" e ', doppiando in inglese la voce dell'intelligenza artificiale J.A.R.V.I.S. Ha recitato inoltre nei film ', ' e ' nei panni dell'androide supereroe Visione. Nel 2018 interpreta il perfido signore del crimine dell'Alba Cremisi, Dryden Vos, nel film \"\", spin-off della saga di \"Guerre stellari\".\nNel 2019 inizia le riprese della miniserie Marvel \"WandaVision\", tornando ad interpretare il ruolo di Visione. A causa della pandemia di COVID-19, le riprese di \"WandaVision\" si sono interrotte per un breve periodo, per poi terminare nel novembre 2020. La serie ha debuttato il 15 gennaio 2021.\nVita privata.\nPaul Bettany ha sposato nel 2003 l'attrice Jennifer Connelly, conosciuta sul set del film \"A Beautiful Mind\", e con cui ha successivamente recitato nei film \"Inkheart - La leggenda di cuore d'inchiostro\" e \"Creation\". Nell'agosto del 2003 \u00e8 nato il loro primo figlio, Stellan, e nel giugno del 2011 la figlia Agnes Lark Bettany.\nRiconoscimenti.\nEmmy Awards\nBritish Academy Film Awards\nEmpire Awards\nScreen Actors Guild Award\nDoppiatori italiani.\nNelle versioni in italiano dei suoi lavori, Paul Bettany \u00e8 stato doppiato da:\nDa doppiatore \u00e8 sostituito da:"}
{"id": "489495", "revid": "96758", "url": "https://it.wikipedia.org/wiki?curid=489495", "title": "Gorlice", "text": "Gorlice (in tedesco \"G\u00f6rlitz\") \u00e8 una citt\u00e0 polacca del distretto di Gorlice nel voivodato della Piccola Polonia dal 1999, mentre dal 1975 al 1998 ha fatto parte del voivodato di Nowy S\u0105cz.Ricopre una superficie di 23,56 km\u00b2 e nel 2006 contava 28.539 abitanti.\nStoria.\nGorlice venne fondata nel 1352, sotto il regno di Casimiro il Grande, da coloni tedeschi provenienti dalla citt\u00e0 lusaziana di G\u00f6rlitz. Nel 1915 fu al centro di un'offensiva militare, chiamata offensiva di Gorlice-Tarn\u00f3w, condotta dagli Imperi centrali contro i russi."}
{"id": "489496", "revid": "110157", "url": "https://it.wikipedia.org/wiki?curid=489496", "title": "Chiesa dei Santi Quirico e Giulitta (Firenze)", "text": "La chiesa dei Santi Quirico e Giulitta \u00e8 un luogo di culto cattolico che si trova all'interno di un piccolissimo borgo (che oggi \u00e8 anche un centro sportivo) su una collina a sud ovest di Firenze, in via San Quirichino, contrada di via delle Bagnese (la strada che collega il Galluzzo a Scandicci).\nStoria e descrizione.\nLa chiesa fu dedicata a San Quirico martire ed alla madre Giulitta anch'essa martire delle persecuzioni romane ad Antiochia.\nDocumentata sin dal XIII secolo, fu sotto il patronato degli Altoviti, dei Rossi, dei Covoni e dei Girolami, la famiglia del vescovo San Zanobi. Nel XIV secolo fu \"cappella\" della pieve di Giogoli.\nMinuscola e con bel portale timpanato, conserva tracce della sua antichit\u00e0 ed opere d'arte di pregio come un ciborio del '400 e nel coro un affresco raffigurante la \"Madonna col Bambino, san Quirico e santa Giulitta, san Bartolomeo ed i santi Zanobi e Giovanni Battista\" del pittore Francesco Mati (1598). Soppressa come parrocchia, \u00e8 stata unita a quella di Santa Maria a Marignolle.\nFino al 1921 la chiesa era raggiungibile grazie a una fermata della tranvia Firenze-Signa, inaugurata nel 1881 e prolungata nel 1895 fino a Porto di Mezzo, costituendo uno dei principali collegamenti con l'area occidentale della citt\u00e0."}
{"id": "489498", "revid": "1828", "url": "https://it.wikipedia.org/wiki?curid=489498", "title": "Guglielmo de Marcillat", "text": ""}
{"id": "489500", "revid": "1522738", "url": "https://it.wikipedia.org/wiki?curid=489500", "title": "Debout Congolais", "text": "Debout Congolais (Bat\u025b\u0301l\u025b\u0301m\u025b\u0301 Bakong\u00f3le in lingala) \u00e8 l'inno nazionale della Repubblica Democratica del Congo. Il testo \u00e8 stato scritto da Joseph Lutumba, la musica \u00e8 di Simon-Pierre Boka. Fu adottato nel 1960, anno dell'indipendenza del Paese.\nL'inno \u00e8 stato sostituito da \"La Za\u00efroise\" (brano pure composto da Boka) nel 1971, per scelta del governo di Mobutu. Dopo l'ascesa al potere di Laurent-D\u00e9sir\u00e9 Kabila nel 1997, \"Debout congolais\" \u00e8 ridiventato l'inno nazionale.\nIl testo.\nDebout Congolais \nUnis par le sort\nUnis dans l'effort pour l'ind\u00e9pendance.\nDressons nos fronts, longtemps courb\u00e9s\nEt pour de bon prenons le plus bel \u00e9lan, \nDans la paix\n\u00d4 peuple ardent\nPar le labeur\nNous b\u00e2tirons un pays plus beau qu'avant\nDans la paix\nCitoyens\nEntonnez l'hymne sacr\u00e9 de votre solidarit\u00e9\nFi\u00e8rement\nSaluez l'embl\u00e8me d'or de votre souverainet\u00e9\nCongo!\nDon b\u00e9ni (Congo!) \nDes a\u00efeux (Congo!)\n\u00d4 pays (Congo!)\nBien aim\u00e9 (Congo!)\nNous peuplerons ton sol\net nous assurerons ta grandeur\n(Trente juin) \u00f4 doux soleil\n(Trente juin) du trente juin\n(Jour sacr\u00e9) soit le t\u00e9moin, \n(Jour sacr\u00e9) de l'immortel\nSerment de libert\u00e9\nQue nous l\u00e9guons\n\u00c0 notre post\u00e9rit\u00e9\nPour toujours\nTraduzione in italiano.\nAlzatevi Congolesi \nUniti dal destino\nUniti nello sforzo per l'indipendenza.\nRialziamo le nostre fronti, a lungo chine\nE per davvero prendiamo il pi\u00f9 bello slancio\nNella pace\nOh popolo ardente\nAttraverso il lavoro\nCostruiremo un Paese pi\u00f9 bello di prima\nNella pace\nCittadini\nIntonate l'inno sacro della vostra solidariet\u00e0\nFieramente\nSalutate l'emblema d'oro della vostra sovranit\u00e0\nCongo!\nDono benedetto, (Congo!)\nDegli antenati, (Congo!)\nOh paese, (Congo!)\nAmatissimo, (Congo!)\nPopoleremo la tua terra\nE garantiremo la tua grandezza\n(Trenta giugno), O dolce sole\n(Trenta giugno), del trenta giugno\n(Giorno sacro), sii testimone,\n(Giorno sacro), dell'immortale\nGiuramento di libert\u00e0\nChe noi lasciamo\nAi nostri posteri\nPer sempre"}
{"id": "489504", "revid": "110157", "url": "https://it.wikipedia.org/wiki?curid=489504", "title": "Chiesa di Santa Maria a Marignolle", "text": "La chiesa di Santa Maria a Marignolle \u00e8 un luogo di culto cattolico che si trova nella zona collinare di Marignolle a sud ovest del centro di Firenze.\nStoria e descrizione.\nDi antica origine risalente a prima del '200, ebbe il patronato di famiglie importanti come i Marignolli, i Rossi, i Gianfigliazzi, i Medici ed i Capponi, che sulle amene colline avevano le loro ville suburbane. In quella dei Gianfigliazzi si ferm\u00f2 papa Leone X al suo arrivo a Firenze nel 1515.\nLa chiesa ebbe allora il titolo di prioria ed il privilegio di annunciare la Pasqua di Resurrezione col suono delle sue campane. Sub\u00ec varie trasformazioni, e l'aspetto che attualmente presenta non \u00e8 originale, ma frutto di un restauro effettuato all'inizio del Novecento dall'architetto Severino Crott. Fu riconsacrata nel 1903 ed ebbe il fonte battesimale nel 1949. Oggi \u00e8 sede parrocchiale, unita a quella dei Santi Quirico e Giulitta. Nella chiesa vi \u00e8 un organo positivo a 5 registri, costruito nel 1687 da Niccol\u00f2 Giovannini."}
{"id": "489505", "revid": "287204", "url": "https://it.wikipedia.org/wiki?curid=489505", "title": "Nowy Targ", "text": "Nowy Targ \u00e8 una citt\u00e0 polacca del distretto di Nowy Targ nel voivodato della Piccola Polonia.Ricopre una superficie di 51,07 km\u00b2 e nel 2006 contava 33.460 abitanti. \u00c8 il capoluogo della regione Podhale e il suo nome significa 'nuovo mercato'. Come molte altre citt\u00e0 dell'Europa orientale, si ritiene che la citt\u00e0 sia stato il luogo in cui Vladimir Lenin abbia scontato una condanna in prigione.\nGeografia fisica.\nNowy Targ appartiene al voivodato della Piccola Polonia dal 1999, mentre precedentemente ha fatto parte del voivodato di Nowy Sacz (1975-1998).\nSport.\nLa citt\u00e0 \u00e8 famosa in Polonia per la sua squadra di hockey \"Podhale Nowy Targ\", team di successo."}
{"id": "489508", "revid": "77358", "url": "https://it.wikipedia.org/wiki?curid=489508", "title": "Triangolo d'Estate", "text": ""}
{"id": "489509", "revid": "1272592", "url": "https://it.wikipedia.org/wiki?curid=489509", "title": "Oratorio di San Giuseppe (Firenze)", "text": "L'oratorio di San Giuseppe \u00e8 una chiesetta situata in via Sant'Antonino, nel centro storico di Firenze a pochi passi dalla stazione di Santa Maria Novella e il mercato centrale. A Firenze sono dedicate a san Giuseppe anche la parrocchia di San Giuseppe e una chiesa minore in via Santa Caterina d'Alessandria.\nStoria e descrizione.\nDetto anche \"della Divina Incarnazione\", faceva parte del convento delle montalve, le minime ancelle della Santissima Trinit\u00e0, e venne costruito nel 1646 con una semplice facciata col portale fiancheggiato da due finestre ovali. Dopo la soppressione del complesso religioso nel 1780, le montalve furono trasferite al monastero di Sant'Agata in via San Gallo, poi a quello di San Jacopo in via della Scala e infine a villa La Quiete, in via di Boldrone, dove ancora oggi esiste la chiesa delle Suore Montalve.\nAll'angolo con via Faenza un bel tabernacolo \u00e8 dedicato alla Vergine Annunciata, come si legge nel cartiglio. Opera di un pittore fiorentino del '300, \u00e8 inserito in una cornice in pietra serena e decorazione a stucco con angeli in rilievo."}
{"id": "489513", "revid": "287204", "url": "https://it.wikipedia.org/wiki?curid=489513", "title": "Voivodato di Sandomierz", "text": "Il voivodato di Sandomierz (in polacco: \"Wojew\u00f3dztwo Sandomierskie\", in latino: \"Palatinatus Sandomirensis\") fu un'unit\u00e0 di divisione amministrativa e governo locale del Regno di Polonia dal XIV secolo fino alla spartizione della Polonia del 1772-1775. Faceva parte della provincia della Piccola Polonia.\nGoverno municipale.\nSede del Governo del voivodato (\"Wojewoda\"):\nSede del Consiglio regionale (\"sejmik generalny\"):"}
{"id": "489518", "revid": "1873017", "url": "https://it.wikipedia.org/wiki?curid=489518", "title": "Kumite", "text": "Il kumite () \u00e8 una delle tre componenti fondamentali dell'allenamento nel karate, assieme a \"kata\" e \"kihon\", e consiste nell'allenamento con un avversario.\nIl termine giapponese \"kumite\" viene tradotto con la parola \"combattimento\", per\u00f2 tale termine \u00e8 incompleto, cio\u00e8 privo degli elementi compresi nel concetto di kumite. \"Kumite\" si compone della parola \"kumi\", che significa \"mettere insieme\", e della sillaba \"te\", che significa mano. Per \"kumite\" si intende quindi l'incontrarsi con le mani: nel confronto reale come in quello di palestra \u00e8 necessario un avversario.\nLo scopo del vero combattimento \u00e8 quello di abbattere l'avversario, quello del \"kumite\" \u00e8 la crescita reciproca dei praticanti.\nIl kumite presuppone due fasi ben distinte: l'apprendimento delle tecniche dal punto di vista formale e la loro applicazione. L'importanza che riveste la forma (\"kata\") in funzione del combattimento \u00e8 quindi fondamentale, perch\u00e9 racchiude le basi del karate. La filosofia del \"karate-d\u014d\" impone di migliorarsi continuamente per ricercare la massima padronanza tecnica e mentale, cos\u00ec da raggiungere equilibrio interiore, stabilit\u00e0, consapevolezza.\nPer allenare il combattimento, nel senso del \"karate-do\", vengono studiati alcuni tipi di \"kumite\" fondamentale: combattimento a cinque passi, a tre passi, a un passo, semilibero e libero.\n\"Gohon kumite\" e \"sanbon kumite\".\nIl combattimento a cinque passi, \"gohon kumite\", e il combattimento a tre passi, \"sanbon kumite\", sono le prime forme di combattimento cui viene avvicinato l'atleta. Esse hanno lo scopo di fare assimilare l'aspetto pratico e formale delle tecniche, di perfezionare calci, pugni e parate che vanno poi collegati agli spostamenti propri e a quelli dell'avversario. Distanza (\"maai\") e precisione sono gli aspetti che maggiormente vanno evidenziati ed appresi in tale fase. \"Maai\" nelle arti marziali giapponesi \u00e8 la distanza da mantenere nei confronti dell'avversario, esprime non solo la distanza e l'intervallo nello spazio, ma anche nel tempo. Esprime un ritmo, ad esempio l'intervallo tra le colonne di un tempio, un movimento di avvicinamento ed allontanamento; \u00e8 la corretta distanza, ma variabile, ai fini dell'attacco o della difesa. Non va misurata, ma sentita con l'intuizione e l'atteggiamento mentale, con la percezione istintiva della spazialit\u00e0 delle tecniche, un errore di maai nel combattimento causa l'immediato attacco da parte dell'avversario e quindi la perdita dell'incontro.\n\"Kihon ippon kumite\".\nIl combattimento a un solo passo \"kihon ippon kumite\" \u00e8 la forma pi\u00f9 essenziale di combattimento. I due atleti, posti ad una distanza corrispondente all'estensione del loro braccio, prestabiliscono l'area verso la quale indirizzeranno l'attacco: viso, tronco o bacino. Quindi alternativamente e senza finte, attaccano e parano. La relativa facilit\u00e0 strategica e coordinativa del combattimento a un solo passo ha lo scopo di fare emergere la massima intenzione durante l'attacco e di annullare il tempo intercorrente tra la parata ed il contrattacco.\n\"Jiyu ippon kumite\".\nIl combattimento semilibero, \"jiyu ippon kumite\", \u00e8 lo stadio preliminare al combattimento libero. I contendenti si pongono in guardia a distanza libera (normalmente per\u00f2 viene stabilita a tre metri), l'attaccante dichiara l'area su cui porter\u00e0 la tecnica, il difensore esegue una parate libera e contrattacca. Questo tipo di allenamento \u00e8 finalizzato allo studio dell'applicazione reale delle tecniche. Chi attacca deve sapere sfruttare qualsiasi apertura gli si offra, utilizzando finte e spostamenti liberi, ed entrambi i praticanti devono acquisire abilit\u00e0 nella respirazione e nella distanza.\n\"Jiyu kumite\".\nIl combattimento libero, \"jiyu kumite\", \u00e8 il combattimento in cui sfociano i precedenti. In esso nulla \u00e8 prestabilito, i due atleti si affrontano, esprimendo le proprie capacit\u00e0 tecniche e psicologiche. Nella maggior pare degli stili rimane per\u00f2 come elemento fondamentale il controllo, cio\u00e8 la capacit\u00e0 di portare la tecnica con potenza e precisione ma senza recare danno all'avversario. Nel \"kyokushinkai\" e negli altri stili di karate a contatto oggi esistenti, invece, i colpi si possono affondare per ricercare il KO.\nPer poter praticare il combattimento libero questi elementi dovranno essere gi\u00e0 stati interiorizzati perch\u00e9 su di essi si imperniano le scelte strategiche: parata e contrattacco (\"go no sen\"), attacco al momento della partenza dell'avversario (\"tai no sen\"), attacco sul primo movimento dell'avversario (\"sen no sen\") e, infine, il \"prima del prima\" (\"sen sen no sen\"), cio\u00e8 la tecnica di anticipo con intuizione.\nAd Okinawa, anticamente, il karate veniva allenato attraverso esercizi individuali. Lo studio del combattimento fondamentale si svilupp\u00f2 dopo l'introduzione del karate in Giappone negli anni venti. Il combattimento libero apparve ufficialmente nel 1936, durante una manifestazione organizzata per la fondazione della Federazione Studentesca Giapponese di Karate-do.\nIl regolamento delle gare prevede l'assegnazione di punti per la qualit\u00e0 delle tecniche: \"\"wazaari\" (tecnica buona) e \"ippon\"\" (tecnica eccezionale), e l'irrogazione di penalit\u00e0 per le scorrettezze commesse.\nRecentemente il sistema di punteggio \u00e8 variato. Il nuovo regolamento assegna punti in base alla parte del corpo colpita e alla tecnica utilizzata. \nNel kumite la perfetta conoscenza delle proprie qualit\u00e0 tecniche \u00e8 essenziale, ed altrettanto lo sono la padronanza mentale e la convinzione di combattere usando tutte le proprie risorse, come si trattasse di un combattimento per la vita o per la morte. Non \u00e8 importante il numero di colpi ma la loro efficacia e la dimostrazione di dominio di s\u00e9 e dell'avversario. Il senso della distanza e la capacit\u00e0 di comprendere come e quando entrare o uscire dallo spazio dell'avversario introducono nel combattimento un aspetto non puramente razionale: il presentimento dell'attacco, chiamato anche \"Cadenza del niente\"."}
{"id": "489521", "revid": "3704256", "url": "https://it.wikipedia.org/wiki?curid=489521", "title": "Voidovato di Rawa", "text": ""}
{"id": "489522", "revid": "339392", "url": "https://it.wikipedia.org/wiki?curid=489522", "title": "WWE SmackDown!", "text": ""}
{"id": "489523", "revid": "36426", "url": "https://it.wikipedia.org/wiki?curid=489523", "title": "Chiesa di Sant'Ilario a Colombaia", "text": "La chiesa di Sant'Ilario a Colombaia \u00e8 un luogo di culto cattolico che si trova nell'omonima via, pochi passi fuori da Porta Romana, a Firenze. Essa \u00e8 sede parrocchiale, retta dal clero diocesano dell'arcidiocesi di Firenze.\nStoria.\nCitata fin dal 1072, era in origine un oratorio che accoglieva i pellegrini che si recavano a Roma tramite la via Cassia nuova. \nVerso il Duecento venne ingrandito l'oratorio e trasformato in chiesa ma fu danneggiata nel 1325 da Castruccio Castracani.\nVenne poi ristrutturata nel 1457 e in seguito dedicata a sant'Ilario, vescovo di Poitiers morto nel 368.\nAnticamente la chiesa si chiamava \"Lari alle Fonti\" perch\u00e9 all'inizio della strada esiste un'antica fonte posta lungo la via Senese, nel punto dove oggi ancora sorgono alcune arcate.\nDiventata parrocchia, la chiesa aveva una giurisdizione molto ampia, estendendosi sulle colline meridionali (rispetto a Firenze), di San Gaggio, di Marignolle, del Bobolino, e le pendici di Bellosguardo.\nFu di patronato di nobili famiglie fiorentine, fra le quali gli Adimari, i Ghiberti, i Donati e i Quaratesi; e nel tempo sub\u00ec numerosi altri rifacimenti.\nDescrizione.\nEsterno.\nLa semplice facciata \u00e8 preceduta da un bel portico trecentesco a tre arcate su pilastri, restaurato nel 1954, con resti di affreschi: una \"Madonna col Bambino\" della prima met\u00e0 del XV secolo, e una \"Scena cortese\" di Stefano d'Antonio, pi\u00f9 o meno dello stesso periodo; la lunetta sul portale risale invece al Trecento.\nL'attuale campanile risale al 1880.\nInterno.\nLa chiesa, ad unica navata, custodisce l'altare maggiore delimitato da un arcone e contenente un ciborio della bottega di Andrea della Robbia. \n/Alla parete di sinistra un \"Sant'Antonio Abate\" ad affresco attribuito ad Ambrogio di Baldese (1400 ca.) e sul lato opposto una \"Madonna del Rosario con i santi Domenico e Caterina\" di scuola fiorentina, datata 1707. Sulla cantoria in controfacciata, costruita nel 1842, vi l'organo a canne di scuola toscana, con 10 registri; lo strumento venne costruito nel 1809 per la chiesa di San Gaggio e acquistato dalla parrocchia di Sant'Ilario nel 1810.\nIl controsoffitto \u00e8 dipinta con un affresco del 1713 circa raffigurante \"Sant'Ilario\", dipinto all'epoca di un'importante ristrutturazione, alla quale si deve anche la balaustra in pietra serena dell'altare maggiore.\nLe formelle della via Crucis sono novecentesche.\nOratorio.\nDalla chiesa si pu\u00f2 accedere all'oratorio dove si trova un crocifisso ligneo della Compagnia dei Bianchi, risalente verosimilmente agli ultimissimi anni del Trecento.\nVia Sant'Ilario a Colombaia.\nLa tranquilla via Sant'Ilario che si inerpica per una tratto collinare, circondata da edifici in stile rinascimentale, un tempo era detta Lari a Cholombaja.\nLa via conserv\u00f2 il toponimo di \"Lari a Colombaia\", come riportato anche negli antichi cabrei, fino al XVIII sec quando la chiesa fu dedicata a Sant'Ilario, traslitterando cos\u00ec il toponimo originale.\nIl nome di \"Colombaia\", gi\u00e0 presente in antichi documenti, deriva dal nucleo originario di una feudale turrita colombaia poi divenuta \"Casa da Signore\". Lo stemma di questa torre \u00e8 ancora visibile sulle arcate dell'edificio sul lato della via Senese. La Torre Colombaia venne poi trasformata in casa colonica dopo la Peste del 1347/1353, e quindi ingrandita al fine di ospitare la famiglia dei mezzadri. L'edificio corrisponde agli attuali numeri civici 2 e 4.\nCome tutte le torri colombaie era stata edificata accanto ad un ruscello e questo alimentava una fonte sulla via Senese che diede il nome alle arcate, ancora presenti, dette La Fonte di Colombaia.\n\"La Fonte di Colombaja, un edifizio di antichissima costruzione fatto a guisa di portico che ha nell'interno una fonte ed un pubblico lavatoio. Di questa fonte, che dette il nome alla localit\u00e1, si trovano ricordi anche in numerosi provvisioni della Repubblica, la pi\u00f9 antica delle quali \u00e9 del 9 novembre 1294 e si riferisce ad uno stanziamento di lire 100 per restaurarla.\" \nLungo la strada si trovano sette formelle robbiane che segnano una \"Via Matris\" (dei sette dolori di Maria), collocate nel 1934 come ricorda una targa all'inizio della serie sulla casa al numero 2.\nDi particolare pregio il tiglio ultrasecolare nel giardino del numero civico 8, dove nell'Ottocento fu edificata una villa.\nUn'altra targa, nella piazzetta antistante la chiesa, ricorda lo scrittore statunitense James Fenimore Cooper. Autore del celebre romanzo \"L'ultimo dei Mohicani\", visse con la sua famiglia nell'estate del 1829 nella villa di fronte alla Chiesa, ospite di una gentildonna inglese.\n\"We left our palazzo within the walls, and went to a villa, called St.Ilario, just without them. All the eminences around Florence are dotted with these retreats, many of which are large and princely. That we occupy is on a smaller scale; but it has numerous rooms, is near the town, and has many conveniences. Among other recommendations, it has two covered belvederes, where one can sit in the breeze and overlook the groves of olive-trees, with all the crowded objects of an Italian landscape.\" J.F. Cooper\nUna terza targa infine ricorda l'ampliamento della piazzetta nel 1930 e ne ringrazia i munifici fautori."}
{"id": "489524", "revid": "1828", "url": "https://it.wikipedia.org/wiki?curid=489524", "title": "Fonte Avellana", "text": ""}
{"id": "489525", "revid": "125945126", "url": "https://it.wikipedia.org/wiki?curid=489525", "title": "Giacomo I d'Aragona", "text": "Origine.\nEra figlio del re d'Aragona e conte di Barcellona, Gerona, Osona, Besal\u00fa, Cerdagna e di Rossiglione, Pietro II \"il Cattolico\" e di Maria di Montpellier, figlia del signore di Montpellier Guglielmo VIII.\nBiografia.\nSecondo la Cronaca piniatense, Giacomo era il figlio di Pietro II il Cattolico di Aragona e di Maria di Montpellier (\"la filla del noble princep Don Guillem de Montpeller\u2026Maria, nieta del Emperador de Costantin noble\") e secondo una cronaca in occitano, trovata nei documenti del conte di Tolosa, Raimondo il Giovane, Giacomo era nato, nel febbraio 1208, il primo o il 22.Secondo un'altra fonti invece era nato il 2 agosto 1207.\nNel 1209 suo padre Pietro II era entrato in possesso della contea di Urgell, dopo la morte del conte Ermengol VIII de Urgell (1158-1209) senza eredi maschi, a nome del figlio Giacomo, fidanzato con la figlia di Ermengol, la contessa d'Urgell, Aurembiaix de Urgell (1192/1196-1231). Poco dopo per\u00f2 il fidanzamento venne cancellato.\nDopo che la (crociata albigese), indetta dal papa Innocenzo III nell'agosto del 1209, aveva conquistato B\u00e9ziers e Carcassonne, e il comando militare era stato affidato a Peribuon De Sidotto, che govern\u00f2 le due citt\u00e0 in nome del re di Aragona Pietro II, Giacomo fu condotto a Carcassonne e affidato a Simone di Monfort.\nGiovinezza e inizio del Regno.\nAlla morte del padre nel 1213 a Muret (battaglia di Muret), dove Pietro II difendeva i suoi vassalli occitani, Giacomo, che era a Carcassonne, venne trattenuto nella contea occitana (di fatto Giacomo era prigioniero) da Simone IV di Montfort, leader della crociata contro i Catari e nemico giurato degli Occitani. Giacomo venne riconsegnato agli Aragonesi, nel 1214, solo dopo varie pressioni del papa Innocenzo III.Durante la sua infanzia rimase sotto la tutela dei Cavalieri templari, il cui gran Maestro era GioGuerao De Sidot, nel castello di Monz\u00f3n. Ebbe come reggente il Conte di Rossiglione Sancho Raim\u00fandez, prozio di Giacomo e figlio del Conte di Barcellona, Ram\u00f3n Berenguer IV.\nAveva sei anni quando prest\u00f2 giuramento alla Corte di Lleida nel 1214. Nel settembre del 1218 si celebr\u00f2 per la prima volta a Lleida una Corte Generale tra Aragonesi e Catalani, nella quale venne dichiarato gi\u00e0 maggiorenne. Eredit\u00f2 la Signoria di Montpellier alla morte della madre nel 1219.\nIl 6 febbraio del 1221, ad \u00c1greda (Soria), si spos\u00f2 con Eleonora di Castiglia (1202-1244), figlia del re di Castiglia Alfonso VIII e di Eleonora Plantageneta (seconda figlia femmina legittima di Enrico II Plantageneto re d'Inghilterra e della duchessa Eleonora d'Aquitania), quindi sorella di Berenguela e zia di Ferdinando III di Castiglia. Il matrimonio fu annullato, nel 1229, per consanguineit\u00e0.\nDurante i primi quindici anni del suo regno, turbato dalle mire ambiziose di molti nobili (desiderosi di affermare la propria indipendenza) e di membri della famiglia reale (desiderosi di impadronirsi della corona), Giacomo combatt\u00e9 diverse lotte contro la nobilt\u00e0 aragonese che lo fece addirittura prigioniero nel 1224. Nel 1227 affront\u00f2 una nuova rivolta nobiliare degli Aragonesi, diretta contro l'infante Ferdinando (o Ferrante, che si ritir\u00f2 nel Monastero di Santa Maria di Poblet), zio del re, che fin\u00ec grazie all'intervento del papa attraverso l'arcivescovo di Tortosa, con la firma del concordato di Alcal\u00e1 nel marzo del 1227. Questo trattato segn\u00f2 il trionfo della monarchia sui nobili ribelli, dando la stabilit\u00e0 necessaria per cominciare le campagne contro i musulmani. Questa stabilit\u00e0 pose fine alle lotte intestine della nobilt\u00e0 aragonese.\nNel 1231 Giacomo I firm\u00f2 il trattato di Tudela con il re di Navarra, Sancho VII che prevedeva che colui che fosse sopravvissuto avrebbe occupato il regno dell'altro re. Ma quando, nel 1234, il re Sancho VII mor\u00ec, Giacomo I non pretese l'applicazione del trattato e i navarresi si scelsero come re il nipote di Sancho, Tebaldo IV di Champagne\nLa Conquista di Maiorca.\nPer porre fine alla minaccia dei pirati di Maiorca i mercanti di Barcellona, Tarragona e Tortosa chiesero aiuto a Giacomo I. In una riunione delle \"cortes\" a Barcellona nel dicembre del 1228 i catalani gli offrirono le proprie navi, mentre i nobili si accordarono per partecipare all'impresa in cambio di parte del bottino e dei domini territoriali da conquistare. In un'altra riunione a Lleida i nobili aragonesi accettarono le stesse condizioni, ma consigliarono al sovrano di dare la precedenza alla lotta contro i musulmani di Valencia, questo fece s\u00ec che la loro partecipazione alla battaglia contro i maiorchini non fosse significativa.\nAlla campagna per la conquista di Maiorca partecip\u00f2 cos\u00ec solo una piccola guarnigione di nobili aragonesi, l'impresa fu quindi merito principalmente dei catalani, che poi furono coloro che in maggioranza vi si sarebbero stabiliti. Nel 1229, le forze catalane partirono da Salou per andare contro le armate di Ab\u016b Yahya, il governatore almohade semi-indipendente dell'isola.\nLe truppe catalano-aragonesi sbarcarono a \"Santa Ponsa\" e sconfissero i musulmani nella \"Battaglia di Portopi\" il 13 settembre 1229. L'isola venne conquistata in pochi mesi (Giacomo I entr\u00f2 nella capitale dell'isola il 31 dicembre del 1229, dopo un prolungato assedio), solo un piccolo nucleo di resistenza musulmana permase fino al 1232. Le popolazioni musulmane dell'isola fuggirono in Africa o vennero fatti schiavi, Maiorca venne ripopolata dai catalani, soprattutto della Catalogna settentrionale (l'attuale Rossiglione, francese).\nDopo avere sterminato gli abitanti di Medina Mayurqa la quantit\u00e0 di cadaveri fu tale da produrre un'epidemia che dimezz\u00f2 l'esercito di Giacomo I. Inoltre i nobili catalani tentarono di tenersi tutto il bottino, provocando una rivolta che indebol\u00ec ulteriormente il potere militare del sovrano aragonese.\nIl \"Regno di Maiorca\" venne annesso alla corona di Aragona sotto il nome di \"regnum Maioricarum et insulae adyacentes\", ottenendo la carta di franchigia nel 1230, dopo avere deposto il wali Abu Yahya Hiqem.L'istituzione nel 1249 del comune di Maiorca (l'attuale Palma de Maiorca) contribu\u00ec all'istituzionalizzazione del regno.\nLa conquista di Minorca.\nIl monarca aragonese si vide impossibilitato a conquistare Minorca a causa delle divisioni interne del suo esercito aragonese-catalano, per via del bottino e della riduzione delle sue forze armate. Il sovrano nonostante tutto riusc\u00ec a ottenere un vassallaggio su Minorca grazie al \"Trattato di Capdepera\", con il quale i musulmani minorchini accettarono la sua sovranit\u00e0 (1231). Dopo la morte di Giacomo I il governo di Minorca venne riunito sotto il regno di Maiorca.\nL'isola venne conquistata definitivamente solo dall'erede di Giacomo, Alfonso III di Aragona, dopo la capitolazione di Ab\u016b \u2018Umar nel 1287. Fu ripopolata dai catalani, bench\u00e9 rimase una piccola parte della popolazione musulmana che pi\u00f9 tardi venne debellata.\nLa conquista delle isole Pitiuse, Ibiza e Formentera.\nLe ultime isole del Mediterraneo a cedere alla sottomissione catalana furono Ibiza e Formentera, conquistate grazie al contributo determinante di Guglielmo de Montgr\u00ed, arcivescovo di Tarragona, di suo fratello Bernardo di Santa Eugenia e dell'aristocrazia catalana, che concluse l'impresa nel 1235.Nel 1236 le isole furono ripopolate da contadini provenienti dall'Emp\u00faries.\nLa conquista di Valencia.\nLa conquista di Valencia, a differenza di quella di Maiorca, venne compiuta con un'impronta contingente di aragonesi. Nel 1231 Giacomo I si riun\u00ec, ad Alca\u00f1iz, con il nobile Blasco di Alag\u00f3n e il maestro degli ospitalieri, Hugo de Folcalquer, per fissare un piano di conquista dei territori valenciani. Blasco raccomand\u00f2 di assediare le citt\u00e0 della piana ed evitare le citt\u00e0 fortificate, tuttavia i primi luoghi a essere conquistati furono due avamposti arroccati fra le montagne. Il primo fu Morella, al nord di Castell\u00f3n, conquistato da Blasco d'Alagon, nel 1232, che approfitt\u00f2 della debolezza del governo musulmano locale, mentre Giacomo I and\u00f2 alla conquista del secondo, Ares, e da qui si rec\u00f2 a Morella, dove Blasco fece atto di sottomissione e ottenne la citt\u00e0 come feudo.Nel 1233 venne pianificata la campagna ad Alca\u00f1iz, che consistette in tre tappe:\nNegli anni seguenti a quest'ultima tappa Giacomo I dovette fare fronte a diverse rivolte dei Mori. A livello amministrativo decise di mantenere, rispettando gli usi e i costumi locali, separati il Regno di Valencia con quello della Corona di Aragona (al quale quello Valencia era comunque unito), per evitare un'eccessiva espansione territoriale da parte della nobilt\u00e0 aragonese che reag\u00ec rabbiosamente a questa decisione.\nIl secondo matrimonio e la contea di Rossiglione.\nGiacomo, annullato il primo matrimonio, contrasse una seconda unione con la principessa ungherese Violante (1215-1251), figlia del re di Ungheria Andrea II e di Iolanda di Courtenay, sposata l'8 settembre 1235 a Barcellona.Nel 1241, con la morte di suo cugino Nu\u00f1o S\u00e1nchez, figlio di Sancho Raimundez, eredit\u00f2, per testamento, le contee di Rossiglione e Cerdagna e la confinante viscontea di Fenolleda attualmente in Francia.\nInquisizione e rapporti con gli Ebrei.\nNel 1232 convoc\u00f2 il primo concilio e, nel 1242, il secondo concilio di Tarragona in cui in Aragona venne avviata l'inquisizione, che fu lasciata nelle mani del potente Raimondo di Pe\u00f1afort, che durer\u00e0 per tutto il regno di Giacomo I.\nNon fu un persecutore degli Ebrei e anzi a Barcellona, nel 1263, patrocin\u00f2 la contesa tra il cristiano \"Pablo Cristiani\" e il giudeo \"Mos\u00e8 Nachmanidi\" in cui fece da arbitro, forse non troppo parziale.\nLa politica con la Francia e terzo matrimonio.\nIl rapporto di Giacomo I con il regno di Francia fu abbastanza conflittuale:\nPoco dopo che era rimasto vedovo (1251) Giacomo si spos\u00f2 per la terza volta con Teresa Gil di Vidaure, figlia di Giovanni di Vidaure.\nCon il Trattato di Corbeil (1258) Giacomo pose fine alle sue pretese sull'Occitania, territorio appartenuto agli antichi conti di Barcellona e alla contea di Tolosa, mantenne solo la signoria di Montpellier e Carlad\u00e8s. Come contropartita Luigi IX di Francia rinunciava ai suoi diritti, come discendente di Carlo Magno, sui territori catalani che facevano parte della Marca di Spagna, le contee della Catalogna e la contea di Rossiglione.Il figlio del re di Francia, Filippo, il 28 maggio 1262 spos\u00f2 la figlia di Giacomo I, Isabella d'Aragona.Nello stesso anno, il figlio Pietro (il futuro Pietro III di Aragona) spos\u00f2 Costanza, figlia di Manfredi di Sicilia e nipote di Federico II di Svevia.\nLa conquista del Regno di Murcia.\nI castigliani avevano sottomesso il Regno di Murcia nel 1243, ma i murciani nel 1264 si ribellarono con l'appoggio del Regno di Granada e i governanti del Nord Africa. La regina di Castiglia Violante d'Aragona (sposa di Alfonso X il Saggio) chiese aiuto al padre, Giacomo I. Le truppe aragonesi mandate dall'infante Pietro (il futuro Pietro III il Grande) riconquistarono il regno di Murcia nel 1265-66; nel gennaio del 1266, il regno fu conquistato dagli aragonesi, che lo riconsegnarono alla Corona di Castiglia; pi\u00f9 di 10.000 aragonesi, dopo la conquista, rimasero in quei territori.\nGli ultimi anni.\nNel settembre del 1269 Giacomo I part\u00ec da Barcellona con la sua armata per la spedizione in Terra Santa. Una tempesta disperse le sue navi, dovette sbarcare ad Aigues-Mortes, vicino a Montpellier, rinunciando cos\u00ec all'impresa. Comunque il gruppo di crociati aragonesi che raggiunse Acri fu di notevole aiuto ai cristiani che difendevano la citt\u00e0 dai musulmani.\nNel 1271, alla morte di Alfonso di Poitiers, rivendic\u00f2 parte dei territori della contea di Foix, senza ottenere alcuna soddisfazione.\nNel 1274 il concilio di Lione accolse con indifferenza i suoi propositi di riorganizzare una spedizione in Terra Santa.\nGiacomo I, nel corso del suo regno, pubblic\u00f2 una raccolta (\"Compilacion de Canellas o de Huesca\") che, oltre a un compendio dei principi giuridici del diritto aragonese tradizionale, offriva, quali fonti supplementari, il buon senso e l'equit\u00e0, e pur non abrogando i \"fueros\" delle citt\u00e0 era ritenuta la fonte della giurisprudenza.\nDopo un regno di sessantatr\u00e9 anni mor\u00ec a Valencia il 27 giugno 1276 dopo che il giorno prima aveva redatto un testamento, lasciando al figlio Pietro, i Regni di Aragona e di Valencia e le contee catalane, mentre all'altro figlio, Giacomo eredit\u00f2 il Regno di Maiorca, che comprendeva anche Minorca (Isole Baleari), Ibiza e Formentera (isole Pitiuse) e la signoria di Montpellier.\nDiscendenza.\nGiacomo I si spos\u00f2 tre volte, avendo figli da tutte le tre consorti, ma ebbe anche pi\u00f9 di un'amante, pure dalle quali ebbe figli.\nDalla sua prima moglie Eleonora ebbe un solo figlio:\nDalla seconda moglie Violante di Ungheria ebbe dieci figli:\nDalla terza moglie Teresa ebbe due figli:\nDalla sua amante Bianca di Antill\u00f3n, figlia del barone Sancho di Antill\u00f3n, ebbe un figlio:\nDalla moglie di cui non si conoscono n\u00e9 il nome n\u00e9 gli ascendenti ebbe un figlio:\nDalla sua amante Berenguela Fernandez, ebbe un figlio:\nDa una terza amante di cui non si conosce il nome ebbe un altro figlio:\nDa una quarta amante di cui non si conosce il nome ebbe un altro figlio:"}
{"id": "489527", "revid": "2196578", "url": "https://it.wikipedia.org/wiki?curid=489527", "title": "Chiesa di Nostra Signora del Sacro Cuore (Firenze)", "text": "La chiesa di Nostra Signora del Sacro Cuore, nata col titolo di \"Santa Maria della Concezione\", \u00e8 un luogo di culto cattolico di Firenze, situato in piazza Santa Caterina d'Alessandria e all'angolo con via Enrico Poggi, nel centro storico del capoluogo toscano.\n\u00c8 sorta a met\u00e0 Ottocento nelle estreme vicinanze dell'ex-Monastero di Santa Caterina d'Alessandria o di Cafaggio, della quale la si pu\u00f2 idealmente considerare \"ereditaria\". L'antico Monastero, un tempo prospiciente via delle Ruote, a seguito della soppressioni leopoldine, \u00e8 stato poi demolito per far spazio al palazzo dell'Agenzia delle Entrate della citt\u00e0.\nStoria.\nIl monastero.\nAnticamente, nelle vicinanze dell'attuale chiesa di Nostra Signora del Sacro Cuore, esisteva l'ex-monastero di \"Santa Caterina d'Alessandria\" o \"di Cafaggio\" (dal nome della zona nord del centro storico, fino a piazza Santissima Annunziata, dove esisteva terreno boscoso o comunque non edificato), o \"Lungo le mura, o \"del Vetricciaio\" (dalle piante di vetrici).\nQuesto monastero venne fondato da suore agostiniane nel 1306 ed \u00e8 documentato dal 1310, quando apparteneva ai Canonici del Duomo. Il cenobio si trovava negli edifici a destra della chiesa odierna, presso il palazzo dell'Agenzia delle Entrate. Esso venne ingrandito e abbellito per circa due secoli e la ruota dentata, simbolo della santa martire Caterina d'Alessandria, si poteva forse vedere sulle facciate di molte case della zona, date a pigione dalle stesse religiose: non a caso il monastero veniva talvolta indicato anche come \"di Santa Caterina delle Ruote\". Anche il nome della vicina via delle Ruote viene proprio dal monastero. \nDal Cinquecento, per motivi legati alla gestione della curia, le monache vennero trasferite, e nei locali del monastero si alternarono altri usi, tra cui quello di ospedale dei fanculli abbandonati (1592), poi quello di convento dei francescani.\nNel 1615 venne qui sistemato il Conservatorio delle fanciulle abbandonate, pi\u00f9 conosciuto come \"Santa Caterina degli Abbandonati\", che era sotto dipendenza del Capitolo di Santa Maria del Fiore. \nCon le secolarizzazioni di Pietro Leopoldo l'ex-monastero divenne una scuola per zitelle povere (1778) e in seguito sede del Monopolio del sale e del tabacco. Della chiesa antica non resta oggi niente, perch\u00e9 fu distrutta quando venne creato l'asse per via Nazionale, e sull'area del monastero sorse poi nel Dopoguerra il palazzo degli Uffici Finanziari, detto dai fiorentini il \"palazzaccio\". Con l'ampliamento della via Santa Caterina fu demolito anche il chiostro, del quale resta momoria sclusivamente nel volume sgombro della piazza di Santa Caterina d'Alessandria.\nLa parrocchia.\nNelle immediate vicinanze dell'ex-monastero, a met\u00e0 '800, tra la via Santa Caterina d'Alessandria e via delle Officine (via Enrico Poggi), a poca distanza dalla piazza di Barbano (piazza dell'Indipendenza), si decise di ricostruire un edificio religioso in stile neoclassico.\nLa costruzione fu iniziata nel giugno 1848 dalle \"Scuole delle Zitelle Povere\", dette \"Scuole Leopoldine\"\", nell'ambito dell'edificazione del quartiere circostante detto \"di Barbano\", su progetto dell'architetto Gaetano Baccani, di cui restano le dieci colonne monolitiche e i due grandi archi interni. La costruzione infatti fu sospesa ben presto per mancanza di fondi.\nNel 1857 la prosecuzione dei lavoratori fu affidata all'ingegnere e architetto Giuseppe Martelli. Questi modific\u00f2 il progetto di Baccani per ampliare l'aula ecclesiale: aggiunse le navate laterali e soppresse i previsti coretti dell'abside. Utilizz\u00f2 le dieci colonne gi\u00e0 pronte, provenienti dalle cave del monte Ceceri. La facciata, che doveva avere tre ampie arcate su colonne per sostenere il timpano neoclassico, rimase incompleta. \nIl 31 dicembre 1863 la chiesa fu aperta al culto, dedicata all'Immacolata e a Santa Caterina d'Alessandria.\nNel 1904 i Missionari del Sacro Cuore di Ges\u00f9, fondati cinquanta anni prima, giunsero a Firenze e acquistarono la chiesa, impiantandovi una comunit\u00e0 religiosa che si occupava della formazione dei giovani seminaristi.\nIl 1\u00ba gennaio 1937 fu eretta canonicamente in Parrocchia dal cardinale Elia Dalla Costa, prendendo - dopo qualche mese - il titolo di \"Nostra Signora del Sacro Cuore\" (cos\u00ec p. Jean Jules Chevalier, fondatore dei Missionari del S. Cuore, aveva chiamato la Madonna per onorare lo speciale rapporto tra Maria e il Cuore del Figlio suo). Furono intrapresi lavori di sistemazione del presbiterio, degli altari laterali e del fonte battesimale, progettati dall'architetto Aurelio Cetica e terminati nel 1941. L'altare maggiore fu consacrato il 4 novembre 1939 dal Card. Della Costa che, il 13 dicembre 1942, consacr\u00f2 la chiesa intera.\nDescrizione.\nFacciata.\nLa facciata \u00e8 rimasta incompiuta, con due colonne isolate, al posto di un porticato con grande timpano che era previsto nel progetto originale.\nInterno.\nAll'interno otto colonne monolitiche, con capitelli corinzi, accentuano la sobria monumentalit\u00e0 della chiesa.\nA Nostra Signora del Sacro Cuore \u00e8 dedicato l'altare della navata laterale sinistra, ove si trova un dipinto su tela dei primi del '900, opera di Giuseppe Catani Chiti. Nella cappella in fondo della stessa navata si trova il fonte battesimale e alle pareti il trittico di Edoardo Gelli (1913) raffigurante l'\"Annunciazione\", la \"Nativit\u00e0\" e la \"Deposizione\". \nSulla navata laterale destra, l'altare \u00e8 dedicato a san Giuseppe con un dipinto a olio su tela di Adorno Bonciani. In fondo, la cappella delle anime dei defunti, ove trova posto un tondo su tela del XVIII secolo raffigurante la \"Sacra Famiglia con san Giovannino dormiente\", opera della scuola del Franciabigio, riferibile forse al suo allievo Jacopo Torni detto l'Indaco.\nAl centro dell'abside \u00e8 collocato un crocifisso ligneo del XVI secolo, riferito a Baccio da Montelupo. \nI quattordici riquadri in cotto della Via Crucis sono opera dello scultore Zampini (1937). Il pavimento \u00e8 stato restaurato nel 1957. L'organo meccanico \u00e8 un Tamburini del 1962. L'attuale sistemazione dell'area presbiterale dell'ambone, della sede presidenziale e del tabernacolo risale al 2012, secondo le norme liturgiche vigenti.\nLa lapide entrando a destra:\nPIO PP. XI\nKALENDIS IANUARIIS MCMXXXVII\nELIAS CARD. DALLA COSTA\nARCHIEPISCOPUS FLORENTINORUM\nHANC ECCLESIAM\nIN AEDEM CURIALEM ERECTAM\nP. HUMBERTO DI CAPRIO\nMISS. SS. CORDIS IESU\nREGENDAM COMMITTIT\nTraduzione: \u00abEssendo papa Pio XI il primo gennaio 1937 il cardinale Elia Dalla Costa. arcivescovo dei fiorentini, affid\u00f2 al padre Umberto Di Caprio dei Missionari del Sacro Cuore la cura pastorale di questa chiesa eretta a parrocchia\u00bb.\nLa lapide entrando a sinistra:\nPIO PP. XI\nIDIBUS DECEMBRIBUS MCMXLII\nELIAS CARD. DALLA COSTA\nARCHIEPISCOPUS FLORENTINORUM\nHANC AEDEM CURIALEM\nDOMINAE NOSTRAE A SACRO CORDE\nDICATAM\nRITU SOLLEMNI\nCONSECRAVIT \nTraduzione: \u00abEssendo papa Pio XII il 13 dicembre 1942 il cardinale Elia Dalla Costa arcivescovo dei fiorentini consacr\u00f2 con rito solenne questa chiesa parrocchiale dedicata a Nostra Signora del Sacro Cuore\u00bb.\nAttivit\u00e0 e istituzioni culturali.\nA partire dagli anni sessanta, soprattutto negli anni settanta del Novecento, l'impegno apostolico dei Padri missionari si \u00e8 esteso dalle attivit\u00e0 parrocchiali all'apostolato dell'ospitalit\u00e0 con la fondazione dell'\"Istituto Alfa Nuova\", convitto-studentato maschile affiancato alla chiesa, che accoglie studenti universitari provenienti da ogni parte d'Italia e del mondo. Nel nome rivive il gi\u00e0 noto Circolo Studentesco \"Alfa 48\", fondato nell'immediato dopoguerra da padre Walter Donnini.\nFino ad anni recenti esisteva, nei locali laterali alla canonica, attigui all'Agenzia delle Entrate, l\u2019istituto religioso femminile della famiglia vincenziana, congregazione in seguito accorpata in altra sede fiorentina. Le suore, oltre alle attivit\u00e0 parrocchiali, gestivano un pensionato universitario femminile.\nNel territorio della parrocchia ricade la vicina chiesa di San Giuseppino e la chiesa di San Giovannino dei Cavalieri."}
{"id": "489528", "revid": "287204", "url": "https://it.wikipedia.org/wiki?curid=489528", "title": "Lahu", "text": "I Lahu (o anche La Hu, Ladhulsi, Kawzhawd; in vietnamita: La H\u1ee7; in cinese: \u62c9\u795c\u65cf L\u0101h\u00f9z\u00fa) sono una delle 56 etnie cinesi riconosciute ufficialmente dalla Repubblica popolare cinese e uno dei 54 gruppi etnici ufficialmente riconosciuti dal Vietnam.\nIn Thailandia i Lahu sono una delle sei etnie principali e la loro popolazione varia dalle 20.000 alle 60.000 persone. Circa 5300 Lahu vivono nella provincia di Lai Chau in Vietnam. Altri vivono in Laos e in Birmania.\nI Lahu si dividono in altri sottogruppi, come i Lahu Na (Lahu Neri), i Lahu Nyi (Lahu Rossi), i Lahu Hpu (Lahu Bianchi), i Lahu Shi (Lahu Gialli) e i Lahu Shehleh. Il colore nel nome della trib\u00f9 deriva dal colore caratteristico dei loro vestiti. La lingua parlata dai Lahu \u00e8 molto diversa da quella degli altri gruppi etnici vietnamiti. La lingua lahu, infatti, appartiene alla branca \"loloish\", un sottogruppo Lolo-Birmano del ceppo linguistico Tibeto-Birmano, caratterizzato dall'ordine soggetto-verbo-oggetto molto particolare che ne rende molto problematica la comprensione. In Thailandia, la lingua lahu spesso \u00e8 usata come lingua franca tra le varie trib\u00f9 delle zone di montagna.\nReligione.\nLa religione tradizionale lahu si avvicina a una sorta di politeismo.\nIl dio principale dei Lahu \u00e8 Exia, che viene considerato il creatore dell'universo e di tutta l'umanit\u00e0. Tutti i maggiori villaggi lahu hanno un tempio dedicato a questa divinit\u00e0 e nessuno straniero vi si pu\u00f2 avvicinare. Exia, infatti, ha il potere di decidere la sorte di tutti i Lahu.\nNel XVII secolo, durante la dinastia Qing, molti Lahu furono convertiti al Buddismo da alcuni monaci di Dali, nella provincia cinese sud-occidentale dello Yunnan. Questi monaci erano contrari alla politica imperialistica cinese, che in molti casi era motivo di oppressione per il popolo lahu, e questo aspetto li aiut\u00f2 non poco nei processi di conversione.\nL'esistenza di un dio supremo e superiore, inoltre, ha facilitato in passato le conversioni di molti Lahu al cristianesimo. I primi missionari che arrivarono nelle zone dei Lahu furono gli esponenti di un gruppo di battisti americani che si installarono nella regione all'inizio del XX secolo."}
{"id": "489530", "revid": "46931", "url": "https://it.wikipedia.org/wiki?curid=489530", "title": "La Hu", "text": ""}
{"id": "489531", "revid": "599013", "url": "https://it.wikipedia.org/wiki?curid=489531", "title": "Arjen Robben", "text": "Considerato uno dei calciatori pi\u00f9 forti della sua generazione nonch\u00e9 una delle ali pi\u00f9 forti di sempre, nel corso della sua carriera ha vestito le maglie di , , , e , vincendo numerosi titoli nazionali e internazionali. Con la nazionale olandese ha partecipato a tre Europei (2004, 2008 e 2012) e a tre Mondiali (2006, 2010 e 2014), diventando vicecampione del mondo nel 2010.\nA livello individuale, \u00e8 entrato per cinque volte, di cui tre consecutive, nella lista dei candidati per il Pallone d'oro.\nCaratteristiche tecniche.\nTalento precoce, Robben era un esterno d'attacco dotato di eccezionale velocit\u00e0: secondo una stima effettuata dalla FIFA, durante il Mondiale 2014 ha toccato una punta di 37 km/h, record per un calciatore. La partenza palla al piede dalla trequarti destra del campo, cui seguiva il dribbling sui difensori per accentrarsi e tirare da fuori area col sinistro, era una delle sue giocate pi\u00f9 ricorrenti, passata alla storia come il taglio dentro. Inoltre, risultava bravo nei tiri a giro e dalla distanza. Durante la sua carriera, \u00e8 stato spesso soggetto a infortuni.\nCarriera.\nClub.\nGroningen.\nInizia a giocare nel club della sua citt\u00e0 natale, il VV Bedum, seguendo il metodo Coerver, una tecnica di allenamento creata e resa popolare dall'allenatore olandese Wiel Coerver.\nViene presto acquistato dal che lo inserisce nella squadra giovanile per la stagione 1999-2000. Nel novembre del 2000 viene aggregato alla prima squadra per la partita contro il , ma il debutto ufficiale risale al mese successivo, quando il 3 dicembre sostituisce l'infortunato Leonardo dos Santos contro l'RKC Waalwijk. Durante l'inverno si conquista sempre pi\u00f9 spazio, terminando la stagione 2000-2001 con 18 presenze e 2 reti.\nAl termine della stagione di debutto viene nominato \"Giocatore dell'anno\" del Groningen dimostrando, insieme al compagno Jordi Hoogstrate, la qualit\u00e0 dell'accademia giovanile della squadra olandese. Rimane anche nella stagione 2001-2002, migliorando il suo score con 6 reti in 28 gare. Al termine del campionato passa al per 3,7 milioni di euro.\nPSV Eindhoven.\nDurante la sua prima stagione al PSV gioca 33 gare, realizzando 12 reti. Al termine del campionato 2002-2003, viene nominato \"Giocatore dell'anno\" della squadra, insieme al compagno di attacco Mateja Ke\u017eman, con cui forma una coppia soprannominata dai tifosi del PSV \"Batman e Robben\". Contribuisce alla vittoria del 17\u00ba titolo olandese e vince il premio di Miglior giovane dell'anno della Eredivisie.\nDopo questa stagione il PSV non riesce a tener testa alla rivale ed \u00e8 costretta a lottare per il secondo posto della Eredivisie. Nella primavera del 2004 il proprietario del Chelsea, Roman Abramovi\u010d offre 18 milioni di euro che il PSV accetta. Nella restante parte della stagione nei Paesi Bassi s'infortuna al tendine del ginocchio due volte e salta diverse partite. Alla fine della stagione conta 23 presenze e 5 reti nella Eredivise\nChelsea.\nNon esord\u00ec ufficialmente con il fino al novembre del 2004, a causa di un infortunio riportato durante un'amichevole estiva contro la , in cui si ruppe un osso metatarsale del piede destro in uno scontro con Olivier Dacourt.\nAl ritorno in campo dopo il primo infortunio riceve il premio \"Barclays Man of the Match\" per la prestazione contro l' e va a segno consecutivamente contro , Everton, e . Le prestazioni disputate nel novembre gli valgono il premio di \"Giocatore del mese\" della Premier League. Dimostra nelle gare giocate di essere una delle migliori ali del campionato inglese e con l'attaccante ivoriano Didier Drogba e l'ala irlandese Damien Duff riesce a sviluppare un gioco veloce e fluido. Nel febbraio del 2005 si infortuna gravemente nella gara di campionato con il Blackburn Rovers ed \u00e8 costretto a rimanere fuori dalla corsa al titolo del Chelsea ed anche dalla scalata fino alle semifinali della UEFA Champions League.\nDurante tutta la stagione 2004-2005 salta molte gare a causa di diversi infortuni, tanto da disputare solamente 18 gare in Premier League, arricchite per\u00f2 dalle 7 reti realizzate. Al termine della stagione viene anche nominato per il titolo di Giovane dell'anno della PFA, ma viene battuto da Wayne Rooney del .Torna a giocare nella stagione 2005-2006, durante la quale contribuisce con 6 reti alla vittoria del secondo titolo consecutivo nella FA Premier League per la prima volta in assoluto nella storia del club londinese.\nQuesta stagione lo vede anche ricevere i primi due cartellini rossi della sua carriera nelle gare contro e West Brom. Rimane anche coinvolto in un episodio antisportivo con il portiere del Jos\u00e9 Reina. Verso la fine della gara di campionato tra Chelsea e Liverpool giocata allo Stamford Bridge, con il Chelsea avanti 2-0, dopo che Reina gli mette una mano in faccia, in seguito ad alcune sue parole provocatorie, cade teatralmente a terra ed il portiere spagnolo viene espulso per \"comportamento violento\".\nDopo il Campionato mondiale di calcio 2006, con l'arrivo a Londra di Michael Ballack, il manager dei \"Blues\" Jos\u00e9 Mourinho opta per il 4-1-3-2, al posto del classico 4-3-3 usato nelle stagioni precedenti, preferendo un centrocampo pi\u00f9 fisico, formato dai mediani Frank Lampard e Michael Essien ai fianchi del tedesco, piuttosto che utilizzare un'ala come lui. Parte quindi in posizione svantaggiata per conquistarsi un posto nella formazione titolare della squadra inglese. In novembre l'allenatore portoghese inizia a dargli maggiori opportunit\u00e0 di giocare, schierandolo sia da attaccante esterno sia da ala. Dopo l'infortunio al ginocchio di Joe Cole, diventa una pedina importante per il Chelsea, grazie alla sua capacit\u00e0 di portare palla sulla fascia, in una squadra essenzialmente priva di grandi dribblatori. Il 23 dicembre viene nominato \"Man of the Match\" nella gara contro il Wigan, dopo aver realizzato due assist ed il gol vittoria. Viene poi messo al margine della squadra a causa di problemi alla coscia. Torna a giocare nel gennaio successivo, ancora contro il Wigan, realizzando un assist ed una rete che gli permettono di essere nominato di nuovo \"Man of the Match\". Il 20 gennaio si infortuna per\u00f2 nella gara contro il Liverpool e torna in campo nella vittoria 3-0 sul in febbraio, causando un autogol di Abel Xavier. Il 25 febbraio, nella finale di Carling Cup contro l'Arsenal, entra all'inizio del secondo tempo e serve l'assist a Drogba per il gol della vittoria all'84'. Risulta decisivo anche in Champions League, realizzando il gol che permette al Chelsea di superare il negli ottavi di finale.\nAlla fine di marzo viene sottoposto all'ennesima operazione al ginocchio, a causa di un infortunio sub\u00ecto in una gara con la nazionale olandese, che lo tiene fuori per quattro settimane. Ritorna ad inizio maggio nella semifinale di Champions contro il Liverpool e disputa anche alcuni minuti nella finale di FA Cup vinta contro il Manchester United il 19 maggio.\nTermina la stagione con 21 presenze e 2 reti in Premier League e 5 in Champions League, vincendo FA Cup e League Cup.\nReal Madrid.\nIl 22 agosto 2007 si trasferisce al , che lo acquista per 36,55 milioni di Euro. Diventa cos\u00ec il quinto acquisto pi\u00f9 costoso della storia del Real, dopo Zin\u00e9dine Zidane, Lu\u00eds Figo, David Beckham e Ronaldo. Debutta con la maglia delle \"Merengues\" il 28 settembre nella prima gara di Champions League contro il .\nIl 17 ottobre, in una gara con la Nazionale olandese, rimane vittima di uno stiramento che lo tiene fermo per circa sei settimane. Il 23 dicembre gioca il suo primo \"Cl\u00e1sico\", subentrando a Robinho all'85\u00ba minuto. Realizza il suo primo gol al Real il 2 gennaio in Coppa del Re contro l'Alicante CF, aprendo le marcature nel 2-1 finale per il Real Madrid. Nella Liga realizza il primo gol il 10 febbraio contro il Valladolid, gara vinta poi 7-0.\nNella decisiva gara per la vittoria del titolo contro l'Osasuna il 4 maggio realizza il gol dell'1-1 all'87\u00ba minuto, a cui segue il raddoppio di Gonzalo Higua\u00edn che regala vittoria e conquista del titolo al Real ed il quarto titolo nazionale in due paesi diversi da quello di nascita.\nNella stagione 2008-2009 realizza il primo gol contro lo Sporting Gijon alla quarta giornata di campionato, nella partita vinta 7-1 a Madrid: suo il gol del 5-0. La sua unica rete in Champions League la segna contro lo nella gara della fase a gironi vinta 3-0 in casa, tuttavia il Real sar\u00e0 eliminato dalla competizione agli ottavi di finale. In campionato, in cui realizza 7 reti, i madrileni arrivano secondi dietro il Barcellona.\nBayern Monaco.\nIl 28 agosto 2009 viene acquistato dal per una cifra vicina ai 25 milioni di euro; Robben vestir\u00e0 la divisa numero 10. Il giorno dopo esordisce nel match di campionato contro il siglando una doppietta e portando i compagni alla vittoria per 3-0. Nella partita giocata il 17 aprile 2010 e vinta 7-0 contro l' realizza una tripletta. Con i bavaresi, Robben conquista il 5\u00ba campionato nazionale della sua carriera. Apre le marcature, con un rigore, nella finale di Coppa di Germania vinta 4-0 sul . Realizza 4 gol in Champions League, andando a segno contro la Fiorentina agli ottavi, sia all'andata, su rigore (vittoria per 2-1), che al ritorno (sconfitta per 3-2), mentre ai quarti segna il gol del definitivo 3-2 in favore del Manchester United nella partita giocata in Inghilterra, gol che sancisce la qualificazione alle semifinali in virt\u00f9 del 2-1 dell'andata. In semifinale segna la rete del vittorioso 1-0 della gara d'andata contro il Lione. Il Bayern raggiunge la finale della competizione, persa per\u00f2 2-0 con l'Inter.Conclude la stagione con un totale di 23 reti: 16 in campionato, 3 in Coppa di Germania e 4 in Champions League. Viene inoltre nominato miglior giocatore stagionale della Bundesliga, con il 71,2% dei voti..\nInfortunatosi nel corso dei mondiali, Robben non comincia subito la stagione 2010-2011.Il 7 agosto, ad Augusta, Il Bayern batte 2-0 lo Schalke 04 e conquista la Supercoppa di Germania, anche se lui non gioca la partita. Il 26 ottobre 2010 \u00e8 inserito nella lista dei 23 candidati al Pallone d'oro, dove si qualifica quattordicesimo. Ritorna in campo il 15 gennaio 2011 alla diciottesima giornata di Bundesliga in Wolfsburg-Bayern Monaco (1-1), entrando dalla panchina per sostituire l'infortunato Rib\u00e9ry. Il 22 gennaio, sette giorni dopo, realizza la sua prima rete stagionale, aprendo le marcature nel match vinto 5-1 contro il Kaiserslautern. Il 12 marzo mette a segno una tripletta nell'incontro terminato per 6-0 in favore del Bayern contro l'Amburgo. Ha concluso l'annata con 13 reti realizzate in 18 partite giocate (12 reti in 14 partite solo in campionato) e il Bayern si \u00e8 qualificato al 3\u00ba posto.\nRealizza la sua prima rete nella stagione 2011-2012 nella gara dei preliminari di Champions League vinta per 2-0 con lo Zurigo, il 17 agosto 2011. Nella stessa stagione il Bayern raggiunge la finale di Coppa di Germania, perdendo per 5-2 con il Borussia Dortmund (nonostante un suo gol), e quella di Champions League, persa invece contro il Chelsea ai tiri di rigore, in cui si fa parare anche una massima punizione nei supplementari da Petr \u010cech. In totale, ha giocato 36 partite (di cui 24 in campionato, in cui il Bayern \u00e8 arrivato secondo), mettendo a segno 19 reti (12 in campionato).\nAll'inizio della stagione successiva vince la Supercoppa di Germania, battendo il . Il 6 aprile 2013 vince la sua seconda Bundesliga (il ventitreesimo titolo dei bavaresi) con sei giornate di anticipo rispetto alla fine del campionato. Il 25 maggio 2013 decide, con una rete all'89\u00ba minuto, la finale di Champions League contro il Borussia Dortmund, regalando al Bayern Monaco la sua quinta Coppa dei Campioni: nell'esultare si esibisce in un gesto polemico rivolto alla tifoseria del Bayern, in seguito alle critiche subite nel corso della stagione. Il 1\u00ba giugno 2013 vince anche la sua seconda Coppa di Germania, ottenendo il treble con la compagine bavarese.\nInizia la stagione 2013-2014 con una doppietta al Borussia Dortmund nella finale di Supercoppa di Germania del 27 luglio, persa per\u00f2 per 4-2. Il 30 agosto 2013 conquista la Supercoppa UEFA, sconfiggendo ai rigori in finale la compagine londinese del Chelsea, dopo che i tempi supplementari si erano conclusi sul 2-2. Nel corso dell'annata la squadra bavarese conquista altri tre titoli, la Coppa del mondo per club, la Bundesliga e la Coppa di Germania, ma viene eliminata in semifinale di Champions League contro il Real Madrid all'andata 1-0 e al ritorno 4-0.\nIl 26 aprile 2015 vince il terzo campionato consecutivo con il Bayern, il quarto della sua carriera. Nella Coppa di Germania invece la squadra rossa-bianca viene sconfitta in semifinale dai giallo-neri del per 2-0 ai rigori, mentre nella Champions League come nell'anno precedente la squadra tedesca viene battuta in semifinale, questa volta dal Barcellona, perdendo 3-0 a Barcellona e vincendo 3-2 a Monaco di Baviera.\nDurante la stagione 2015-16 la squadra bavarese perde per 5-4 ai rigori la Supercoppa di Germania contro il . In compenso per\u00f2 Robben insieme alla compagine rossa-bianca vince il quarto campionato consecutivo, il quinto della sua carriera, e anche la Coppa di Germania battendo 4-3 ai rigori il . In Champions League invece il team tedesco viene eliminato per il terzo anno consecutivo in semifinale e per la terza volta di seguito da una spagnola,in questo caso dall'Atl\u00e9tico Madrid,perdendo 1-0 in Spagna e vincendo 2-1 all'Allianz Arena.\nLa stagione 2016-17 si apre con l'arrivo nel del nuovo allenatore Carlo Ancelotti. Nella prima stagione col tecnico italiano Robben e la sua squadra vincono la Supercoppa di Germania contro il per 2-0 e anche l'ennesimo campionato,il quinto consecutivo della squadra tedesca e il sesto vinto nella carriera dell'olandese. Nella Coppa di Germania invece il team rosso-bianco viene eliminato in semifinale dal per 3-2 e in Champions League esce ai quarti di finale contro il Real Madrid perdendo 2-1 in Germania e 4-2 ai supplementari a Madrid.\nNelle stagioni 2017-18 e 2018-19 vince altri due campionati, portando i suoi successi in Bundesliga a quota otto. Chiude la sua lunga militanza con il Bayern Monaco avendo collezionato 309 presenze e 144 reti in dieci anni con 21 trofei in bacheca.\nPrimo ritiro, ritorno al Groningen e secondo ritiro.\nIl 4 luglio 2019, all'et\u00e0 di 35 anni, annuncia il ritiro dal calcio giocato, salvo poi tornare sui propri passi e annunciare, il 27 giugno 2020, l'intenzione di tornare a giocare con il , squadra che lo aveva lanciato. Il 13 settembre torna a giocare in Eredivisie in Groningen-PSV (1-3), ma dopo mezz'ora di gioco \u00e8 costretto a uscire dal campo per via di un problema al bicipite femorale. Infortunatosi nuovamente il 18 ottobre in Groningen-Utrecht (0-0), torner\u00e0 in campo dopo quasi sei mesi l\u201911 aprile 2021 nel finale di Groningen-Heerenveen (0-2) terminando l\u2019annata con 7 presenze e 2 assist.\nIl 15 luglio dello stesso anno annuncia l\u2019addio definitivo al calcio giocato all\u2019et\u00e0 di 37 anni.\nNazionale.\nRobben debutta in nazionale maggiore il 30 aprile 2003, a 19 anni, nel corso di un'amichevole contro il . Alla sua terza presenza, nella partita di qualificazione per gli Europei del 2004 dell'11 novembre dello stesso anno, giocata ad Eindhoven e vinta 5-0 con la Moldavia, realizza la sua prima rete in nazionale. Con la maglia \"oranje\" ha in seguito preso parte all'Europeo 2004, in cui ha collezionato 4 presenze e la sua squadra \u00e8 stata eliminata in semifinale, e al Mondiale 2006, in cui ha giocato 3 partite e realizzato un gol (nella partita della fase a gironi vinta 1-0 con Serbia e Montenegro) ed i Paesi Bassi sono usciti agli ottavi; in entrambi i casi, ad eliminare gli olandesi \u00e8 stato il Portogallo. Il 17 agosto 2005 ha realizzato la sua prima doppietta con la nazionale, nel pareggio interno per 2-2 con la Germania a Rotterdam.\n\u00c8 stato tra i convocati della nazionale olandese di Marco van Basten per Euro 2008. Dopo aver saltato per problemi fisici la gara inaugurale contro l'Italia (vinta 3-0 dagli olandesi), Robben rientra in campo contro la Francia mettendo a segno la rete del vantaggio della propria squadra sul 3-1, prima dell'ultimo goal di Sneijder. Gli \"Oranje\" verranno eliminati ai quarti di finale dalla Russia per 3-1.\nConvocato per il , salta le prime due partite del torneo per un infortunio; debutta nella terza partita della fase a gironi, giocata contro il Camerun e vinta 2-1. Realizza il suo primo gol nella manifestazione nel corso della partita vinta 2-1 contro la Slovacchia agli ottavi di finale, per poi ripetersi in semifinale contro l' (3-2 per gli \"oranje\" il risultato finale). Nella finale contro la Spagna, persa per 1-0 nei tempi supplementari, \u00e8 protagonista in negativo, fallendo un'occasione per segnare davanti al portiere spagnolo Casillas.\nViene convocato agli Europei del 2012 in Ucraina e Polonia, in cui la sua squadra esce ai gironi.\nPartecipa al Mondiale 2014 in Brasile, dove si far\u00e0 nuovamente notare per le sue doti tecniche. Realizza una doppietta nella brillante vittoria per 5 a 1 sulla Spagna campione del mondo, e segna anche nella partita successiva contro l'Australia. Nell'ottavo di finale contro il Messico si procura il rigore con il quale gli oranje vanno a vincere in extremis per 2 a 1 al 93\u00ba minuto. L'Olanda chiuder\u00e0 vincendo la medaglia di bronzo, dopo la vittoria sui padroni di casa del Brasile nella finalina per il terzo posto, anche in questa partita Robben si procura un rigore, realizzato poi da Robin van Persie. Al termine del torneo viene inserito nella top 11 Fifa della competizione. Nel settembre 2015 il neo commissario tecnico della nazionale Danny Blind gli affida la fascia da capitano degli \"Oranje\".\nDa qui in poi non riesce a portare la propria Nazionale n\u00e9 all'europeo 2016 n\u00e9 al mondiale 2018, fermandosi in entrambe le competizioni al turno di qualificazione. Disputa, dunque, l'ultimo match con la maglia degli \"Oranje\" il 10 ottobre 2017 in occasione della vittoria per 2-0 ai danni della Svezia nella quale \u00e8 autore di entrambe le reti.\nStatistiche.\nPresenze e reti nei club.\n\"Statistiche aggiornate al 19 maggio 2021.\"\nTra club e nazionale, Arjen Robben ha collezionato in totale 741 presenze e 255 gol segnati, per una media di 0,35 gol a partita."}
{"id": "489533", "revid": "46931", "url": "https://it.wikipedia.org/wiki?curid=489533", "title": "Ladhulsi", "text": ""}
{"id": "489534", "revid": "46931", "url": "https://it.wikipedia.org/wiki?curid=489534", "title": "Kawzhawd", "text": ""}
{"id": "489539", "revid": "121239128", "url": "https://it.wikipedia.org/wiki?curid=489539", "title": "BitComet", "text": "BitComet \u00e8 un client di BitTorrent scritto in C++ per Microsoft Windows.\nPanoramica.\n\"BitComet\" \u00e8 un programma freeware di tipo P2P per la condivisione dei file, completamente compatibile con \"BitTorrent\", che \u00e8 uno dei pi\u00f9 popolari Protocolli P2P disegnato per la diffusione di grandi file ad alta velocit\u00e0. Esso supporta simultaneamente i download, le code di download, download di parti presenti nel pacchetto torrent, ripresa rapida, mainline DHT, protocollo di criptazione, chat, \"disk cache\", limiti di velocit\u00e0, \"port mapping\", scambio di peer (PEX), UDP NAT traversal, proxy e filtraggio di IP.\n\"BitComet\" fornisce anche una finestra di Internet Explorer integrata per cercare con pi\u00f9 facilit\u00e0 i file torrent. Nei preferiti della finestra \u00e8 inclusa anche una lista di siti dove ricercare file .torrent, che pu\u00f2 essere modificata dagli utenti. Tuttavia sono comuni gli errori degli Script.\n\"BitComet\" e DHT.\nDalla versione 0.59 alla 0.60, \"BitComet\" ha avuto una cattiva pubblicit\u00e0 a causa di una implementazione incompleta della caratteristica DHT. DHT \u00e8 un protocollo che pu\u00f2 connettere i peer senza la necessit\u00e0 di un tracker. L'implementazione di \"BitComet\" non rispettava il flag privato di un torrent, permettendo ad altri utenti DHT fuori da un sito privato di scaricare questo file se:\nQuesta opzione permetteva agli utenti che non si erano iscritti di cominciare a scaricare file con delle restrizioni, che sono comuni nei tracker, e questo era ingiusto nei confronti dei peer del tracker privato. Molti tracker privati (BitSpirit incluso) hanno ora bandito tutte le versioni incriminate di \"BitComet\" a causa del difetto. Oggi il programma \u00e8 arrivato alla versione 1.37 e ha risolto questi problemi. \u00c8 infatti utilizzato da moltissimi utenti in tutto il mondo.\nControversie con \"FileHippo\".\nIl sito di download \"FileHippo\" aveva cessato il suo supporto a \"BitComet\" nell'aprile del 2008, esponendo il seguente annuncio (tradotto in italiano):\u00abA partire da aprile 2008, \"FileHippo\" non aggiorner\u00e0 pi\u00f9 \"BitComet\". Hanno copiato i testi, i file, le immagini e l\"'Update Checker\" del sito \"FileHippo\" e li stanno facendo passare per lavoro proprio. Vi consigliamo di usare un altro client torrent pi\u00f9 rispettabile, come \"\u03bcTorrent\".\u00bb \nLa controversia sembra essersi risolta, infatti dal 29 aprile 2015 su FileHippo sono disponibili anche la versioni successive del programma."}
{"id": "489541", "revid": "2056951", "url": "https://it.wikipedia.org/wiki?curid=489541", "title": "Wolfenstein (disambigua)", "text": "Videogiochi.\nWolfenstein \u00e8 una celeberrima serie di videogiochi, creata inizialmente da Muse Software all'inizio degli anni '80 e continuata da id Software:"}
{"id": "489545", "revid": "54354", "url": "https://it.wikipedia.org/wiki?curid=489545", "title": "Joe Bonanno", "text": ""}
{"id": "489546", "revid": "1699816", "url": "https://it.wikipedia.org/wiki?curid=489546", "title": "Metal Slug 3", "text": " \u00e8 un videogioco di genere sparatutto a scorrimento orizzontale (a tratti verticale) dal tema bellico, nato come videogioco arcade per Neo Geo e portato successivamente su PlayStation 2, Xbox, Android e iOS. \u00c8 il quarto titolo della serie di \"Metal Slug\".\nTrama.\nL'esercito della Ribellione, nuovamente riformatosi e riorganizzatosi, attacca ancora una volta l'Esercito Regolare (ancora sparso in tutto il mondo) in vari punti del globo, sopraffacendolo grazie a una nuova tecnologia e sottraendogli di nuovo tutti i suoi Super Vehicles 001. L'Esercito Regolare \u00e8 cos\u00ec costretto a schierare nuovamente lo squadrone speciale dei Falchi Pellegrini per contrattaccare. Intanto il Generale Morden ha fatto apparentemente pace con gli alieni, ma sembra essere scomparso dalla circolazione. Dopo l'ennesima battaglia gli eroi scoprono che in verit\u00e0 il generale ribelle \u00e8 stato rapito dagli alieni e che colui che hanno ucciso non \u00e8 altro che uno di essi, cos\u00ec, assieme ai soldati ribelli, partono a bordo di alcuni missili spaziali per raggiungere l'astronave madre delle creature, ancora orbitante attorno alla Terra. Dopo varie battaglie l'astronave viene distrutta e il capo alieno Rootmars sconfitto (ma non morir\u00e0). Tra i tanti nemici figurano anche animali giganteschi (mutati radicalmente dalle radiazioni sprigionate da alcuni esperimenti prolungati del dottor Moreau, alleato dei Marziani, che non appare mai), alcuni non-morti e persino Sasquatch, questi ultimi senza alcun legame coi Marziani.\nModalit\u00e0 di gioco.\nIl gioco consiste nel guidare un soldato, con una pistola e 10 bombe a mano nello zainetto, lungo il territorio nemico e farsi strada attraverso soldati, veicoli, presenze aliene e forza occulte. Durante la sua missione, il soldato pu\u00f2 scegliere di salire su vari carri armati incustoditi che trova lungo il suo percorso o su una serie di altri macchinari chiamati \"Slug\" e che caratterizzano la serie. Questi Slug, ovviamente, danno al giocatore da un lato una maggiore potenza di fuoco e, dall'altro, una migliore resistenza ai colpi subiti.\nAnche in questo capitolo della serie sono presenti gli ostaggi, grazie ai quali il giocatore, se decide di liberarli, pu\u00f2 ottenere armi, bombe o potenziamenti vari e aggiuntivi.\nNovit\u00e0.\nIl gioco presenta fin dal primo livello le sue novit\u00e0 e cio\u00e8, come disse Groupie Guy (il programmatore di \"Metal Slug\") in un'intervista, i \"Warp Gates\", ovvero vie alternative da esplorare nei livelli, e che cambiano completamente la scenografia con lo scopo di rendere pi\u00f9 vario o, comunque, non eccessivamente lineare, il gioco. Per ogni livello esistono, almeno, tre-quattro warp gates, alcuni dei quali ben nascosti, per non dire mimetizzati, dimodoch\u00e9, anche rigiocando pi\u00f9 volte, si possano provare nuove esperienze. Questa novit\u00e0 ha rappresentato una delle caratteristiche che attribuiscono maggiore longevit\u00e0 al videogioco e maggiore interesse anche per coloro che non sono molto attratti dagli sparatutto.\nOltre alle trasformazioni in mummia e in obeso, si pu\u00f2 ora (ma solo nella missione 2) subire una nuova trasformazione: quella in zombie. Quando il personaggio verr\u00e0 colpito dal fluido giallastro secreto dagli zombie oppure da certi zombie che si buttano addosso ad esso, perder\u00e0 temporaneamente i sensi, per poi alzarsi subito dopo trasformato in uno zombie. Lo zombie ha, al contrario della mummia che pu\u00f2 saltare ancora pi\u00f9 in alto della forma normale, i movimenti molto ridotti (sia nel camminare che nel salto) e al contrario dei personaggi obesi non usufruisce dell'arma speciale, ma in compenso diventer\u00e0 praticamente invulnerabile a qualsiasi colpo inferto dai soldati nemici e dai loro veicoli (siano essi proiettili, coltellacci, missili o bombe). Se per\u00f2 il personaggio zombie verr\u00e0 colpito nuovamente da uno zombie o dal suo fluido, oppure dall'alito ghiacciato degli yeti nella grotta (sempre presente nella missione 2), o ancora dagli attacchi del secondo boss, perder\u00e0 una vita. Un altro punto di forza sono le bombe: al posto di esse, lo zombie vomiter\u00e0 la lunga fontana di sangue con un'angolazione di 90\u00b0 dal basso verso l'alto e cos\u00ec devastante da riuscire a uccidere tutti i nemici presenti nel suo raggio d'azione e distruggere pi\u00f9 facilmente il boss. L'unico inconveniente di questa tecnica \u00e8 che il personaggio rimarr\u00e0 immobile durante l'esecuzione e sar\u00e0 quindi esposto agli attacchi degli altri zombie. Il trattamento dello zombie \u00e8 una cassetta del pronto soccorso che di solito rilasciano gli zombie scienziati dopo essere stati uccisi.\nSono presenti anche nuovi slug (scavatrice; sottomarino; astronave; ecc.) alcuni dei quali si troveranno in zone nascoste del gioco.\nI livelli sono 5, a differenza dei precedenti titoli che ne hanno 6, ma l'ultimo livello \u00e8 enormemente pi\u00f9 lungo rispetto ai precedenti quattro. Inoltre, nella versione PS2 e Xbox dopo aver completato tutto il gioco, si potr\u00e0 sbloccare la modalit\u00e0 \"soldato\", che permetter\u00e0 di giocare come uno dei 3 tipi di soldati ribelli dal gioco (granata, scudo e bazooka, ma non fucile) dove si cercher\u00e0 di salvare il generale Morden e quanti altri soldati ribelli possibile.\nGrafica.\nLa grafica 2D risulta estremamente curata, sia per quanto riguarda gli sprite dei personaggi che per i fondali e porta al massimo perfezionamento la tecnica della pixel-art, sempre meno utilizzata nel mercato del videogame in favore di vesti grafiche tridimensionali.\nVersione Android e iOS.\nIl 12 luglio 2012 \u00e8 stata prodotta una conversione anche per sistemi Android e iOS. Questa versione non \u00e8 un semplice porting dell'originale presente su Neo Geo, in quanto oltre alla classica \"ARCADE MODE\", \u00e8 presente anche una \"MISSION MODE\" che permette di selezionare direttamente il livello da giocare.\nAccoglienza.\nLa rivista \"Play Generation\" tratt\u00f2 la versione uscita su PlayStation Network, affermando che era un run 'n' gun brillante che era riuscito a reinventare gli sparatutto 2D in un mondo che era ormai dominato dalla grafica poligonale."}
{"id": "489548", "revid": "31620", "url": "https://it.wikipedia.org/wiki?curid=489548", "title": "Giacomo I di Aragona", "text": ""}
{"id": "489551", "revid": "1795548", "url": "https://it.wikipedia.org/wiki?curid=489551", "title": "Legumi", "text": "In gastronomia, i legumi sono un insieme di grandi semi commestibili di diverse piante della famiglia delle \"Fabaceae\", che vengono utilizzati tendenzialmente come verdura.\nDal punto di vista botanico, invece, con legume (o baccello), ci si riferisce al frutto di tali piante, che fa da contenitore ai semi.\nUtilizzo.\nSpesso nell'alimentazione i legumi vengono associati ai cereali, in quanto questi due tipi di alimenti si integrano a vicenda dal punto di vista nutrizionale.\nI legumi forniscono anche un importante apporto energetico, essendo costituiti per lo pi\u00f9 da carboidrati, sono inoltre fonte di acido folico, vitamina B1, vitamina H, diversi minerali tra i quali ferro, zinco e magnesio, fibre.\nNei legumi sono presenti tre oligosaccaridi: raffinosio, stachiosio e verbascosio (in quantit\u00e0 massime nei legumi secchi, minime in fagioli e piselli freschi), che non vengono digeriti dagli enzimi del tratto gastrointestinale e fermentano nella flora batterica del colon, con una produzione di gas da 3 a 6 volte maggiore degli altri nutrienti.\nLa Giornata mondiale dei legumi.\nAnche i legumi hanno una loro giornata celebrativa: Dal 2019, ogni 10 febbraio, si celebra infatti la \"Giornata mondiale dei legumi\" ."}
{"id": "489555", "revid": "585241", "url": "https://it.wikipedia.org/wiki?curid=489555", "title": "Tutone", "text": "Tutone \u00e8 un marchio storico siciliano di origine palermitana, che identifica il nome di una bevanda spiritosa all'anice ad altissima gradazione alcolica (60 gradi), a base di anice misto aromatizzato con parti di cumino. Nome ufficiale della bevanda \u00e8 \"Anice Unico Tutone\", dal nome dei fratelli palermitani che realizzarono la prima bottiglia nel 1813.\nPer quanto riguarda gli ingredienti, il Tutone viene ottenuto tramite una piccola quantit\u00e0 di spirito di vino con essenza di cumino ed anetolo, mentre il tipo di distillazione \u00e8 sconosciuto. Questo perch\u00e9 la ditta ne custodisce il segreto da sei generazioni: si tratta di una ricetta di famiglia del 1813, scritta su un fogliettino di carta gelosamente custodito.\nStoria.\n\u00c8 uno dei prodotti tipici siciliani. Molto probabilmente si deve agli Arabi l'invenzione dell'acqua e anice (\"Acqua i zamm\u00f9\" in siciliano), in particolare a un arabo-siracusano di nome Sogehas Ben Al\u00ec.\nLa storia del famoso marchio ha inizio nel 1813 a Palermo, a Piazza Fieravecchia, oggi Piazza Rivoluzione. La famiglia Tutone gestiva un chiosco frequentato dall'aristocrazia palermitana, il pi\u00f9 importante della citt\u00e0 fino al 1892. Un luogo ideale per fermare le carrozze e dissetarsi gustando un bicchiere di acqua e anice, o meglio conosciuto come \"zamm\u00f9\". Quell'anno venne riformulata la ricetta della bevanda, aggiungendo anetolo, ossia l'olio ricavato dall'anice stellato, reperibile nelle farmacie ed importato direttamente dalla Cina, ancora oggi l'ingrediente principale. Tuttavia, la ricetta non \u00e8 mai stata rivelata del tutto. La famiglia Tutone custodisce il segreto da sei generazioni e la ricetta originale \u00e8 trascritta in bella grafia su un quadernetto con copertina nera e fogli a quadretti gelosamente custodito. Il segreto \u00e8 esteso anche ad altri liquori derivati.\nPer rendere noto alla clientela la nuova e gustosa bevanda, questa venne venduta come \"Anice Unico\". L'Anice Tutone vinse la Medaglia d'Oro all'Esposizione di Como del 1909.\nDato il successo riscosso in breve tempo, l'attivit\u00e0 del chiosco acquisiva un andamento sempre pi\u00f9 imprenditoriale. Nel 1948 venne inaugurata la sede operativa in Via Garibaldi e nel 1979, venne costituita con capitale familiare la S.p.A.\nConsumo.\nSi pu\u00f2 aggiungere, in poche gocce, all'acqua fresca. Viene anche usato come ingrediente principale in alcuni cocktail alla frutta, in certe paste e dolci tipici siciliani; inoltre \u00e8 usato come correttivo del caff\u00e8."}
{"id": "489564", "revid": "63760", "url": "https://it.wikipedia.org/wiki?curid=489564", "title": "Hendrix", "text": ""}
{"id": "489565", "revid": "80853659", "url": "https://it.wikipedia.org/wiki?curid=489565", "title": "Ministero della Sanit\u00e0", "text": ""}
{"id": "489566", "revid": "72396", "url": "https://it.wikipedia.org/wiki?curid=489566", "title": "Cecubo", "text": ""}
{"id": "489568", "revid": "196390", "url": "https://it.wikipedia.org/wiki?curid=489568", "title": "Rock-Blues", "text": ""}
{"id": "489569", "revid": "78273", "url": "https://it.wikipedia.org/wiki?curid=489569", "title": "Blues-Rock", "text": ""}
{"id": "489570", "revid": "53508", "url": "https://it.wikipedia.org/wiki?curid=489570", "title": "Memoriale di Tannenberg", "text": "Il Memoriale di Tannenberg (\"Tannenberg-Nationaldenkmal\" / \"Reichsehrenmal Tannenberg\") era un memoriale eretto nel 1927 presso Hohenstein (su progetto degli architetti-fratelli Kruger), nella Prussia Orientale (attuale Polonia: nome polacco Olsztynek) in ricordo dei soldati tedeschi caduti nella celebre battaglia di Tannenberg del 1914 durante la prima guerra mondiale. Gli architetti avevano preso a modello Stonehenge, sito inglese che secondo i fratelli Kruger era stato un antico luogo di riunione dove si celebravano i riti festivi: il monumento doveva, infatti, circondare lo spazio sacro piuttosto che esserne circondato. In quello stesso cimitero volle farsi tumulare Paul von Hindenburg, morto nel 1934, comandante in capo dell'esercito tedesco che aveva vinto la famosa battaglia e ultimo presidente della Germania fino all'avvento di Adolf Hitler.\nNel gennaio 1945, all'approssimarsi dell'Armata Rossa, il dittatore tedesco Adolf Hitler diede l'ordine di distruggerlo parzialmente; il corpo di Hindenburg venne traslato a Marburgo, nella \"Elisabethkirche\". La demolizione del sito fu completata solo nel dopoguerra dal genio polacco (1952-1953)."}
{"id": "489577", "revid": "125820416", "url": "https://it.wikipedia.org/wiki?curid=489577", "title": "Giovanni Bosco", "text": "\u00c8 considerato uno dei santi sociali torinesi.\nBiografia.\nGiovanni Bosco nacque il 16 agosto 1815 in una modesta cascina dove ora sorge la Basilica di Don Bosco, nella frazione collinare I Becchi di Castelnuovo d'Asti (oggi Castelnuovo Don Bosco), figlio dei contadini Francesco Bosco (1784-1817) e Margherita Occhiena (1788-1856).\nIl padre, nel 1811, era rimasto vedovo della prima moglie Margherita Cagliero, dalla quale aveva avuto due figli: Antonio (1808-1849) e Teresa Maria, morta nel 1810 due giorni dopo la nascita; da Margherita Occhiena, prima di Giovanni, aveva avuto Giuseppe (1813-1862).\nQuando Giovanni aveva soltanto due anni, il padre contrasse una grave polmonite che lo condusse alla morte l'11 maggio 1817, a soli 33 anni. Francesco Bosco lasci\u00f2 cos\u00ec la moglie Margherita vedova con tre figli da accudire (Antonio, Giuseppe e Giovanni), oltre alla madre del marito, Margherita Zucca (1752-1826), anziana e inferma. Furono anni molto difficili per mamma Margherita; molta gente mor\u00ec a causa della fame e delle epidemie.\nA nove anni il piccolo Giovanni Bosco ebbe un sogno che egli stesso defin\u00ec \"profetico\" e che pi\u00f9 volte raccont\u00f2 ai ragazzi del suo Oratorio: \nLo storico Pietro Stella ipotizz\u00f2 che il sogno del giovane Bosco sia stato influenzato da una predica riguardante il mandato di Ges\u00f9 a San Pietro e la celebre frase: \u00abPasci le mie pecorelle\u00bb. Secondo gli studi dello storico, infatti, Giovanni fece quel sogno proprio la notte successiva alla festa di San Pietro.\nLa formazione e gli studi.\nIn seguito a quel sogno, il giovane Bosco decise di seguire la strada del sacerdozio. A Capriglio vi era una scuola elementare all'interno della parrocchia, in cui si rec\u00f2 il ragazzino per studiare, ma don Lacqua, il cappellano che gestiva le lezioni, non lo accolse fra i suoi alunni perch\u00e9 apparteneva a un altro comune. Il caso volle che, morta la serva del curato, questi assunse Marianna Occhiena, sorella di Margherita e dunque zia di Giovanni Bosco, che preg\u00f2 don Lacqua affinch\u00e9 accogliesse il nipote a scuola. Questi accett\u00f2 malvolentieri, ma fin\u00ec comunque per affezionarsi al ragazzo, difendendolo dai compagni che lo maltrattavano perch\u00e9 di un altro paese.\nPer avvicinare alla preghiera e all'ascolto della messa i ragazzini del paese, Giovanni Bosco decise di imparare i giochi di prestigio e le acrobazie dei saltimbanchi, attirando cos\u00ec i coetanei e i contadini del luogo grazie a salti e trucchetti di magia, invitandoli per\u00f2 prima a recitare il Rosario e ad ascoltare una lettura tratta dal Vangelo.\nNel febbraio del 1826 Giovanni Bosco perse anche la nonna paterna che viveva con lui. Poich\u00e9 ella riusciva a tenere a freno i tre ragazzi della famiglia, Margherita, spaventata dal fatto che il figlio potesse perdere la via giusta, chiese al parroco, don Sismondo, di concedergli la Comunione, bench\u00e9 l'et\u00e0 media dei ragazzi per accedere al sacramento fosse di dodici anni, mentre Giovanni Bosco aveva soltanto undici anni. Don Sismondo accondiscese e cos\u00ec il 26 marzo 1826, il ragazzo fece la sua Prima Comunione.\nL'inverno che segu\u00ec per lui fu il pi\u00f9 duro: il fratellastro Antonio, che gi\u00e0 guardava di cattivo occhio il fatto che Giovannino frequentasse la scuola e per di pi\u00f9 passasse il tempo pregando e compiendo giochi di prestigio, si lament\u00f2 di lui e a stento il ragazzino riusc\u00ec a salvarsi dai suoi pugni. Margherita fu cos\u00ec costretta a mandare via il figlio dai Becchi per farlo vivere come garzone a Moncucco Torinese presso la cascina dei coniugi Luigi e Dorotea Moglia, dove rimase dal febbraio 1827 al novembre 1829. Essi, in un primo momento, non volevano accogliere il giovane fra i propri lavoratori, ma osservando la tenacia e l'intelligenza del ragazzo decisero di tenerlo con loro, affidandolo al vaccaro della famiglia, il vecchio Giuseppe, chiamato da tutti \"lo zio\".\nEssendo desideroso di studiare, Giovanni chiese allo zio Michele Occhiena, che aveva scambi con il Seminario di Chieri, di intercedere per lui affinch\u00e9 qualche sacerdote accettasse di istruirlo. Michele non riusc\u00ec per\u00f2 a ottenere alcun risultato. Nel settembre di quel 1829, a Morialdo era venuto a stabilirsi come cappellano don Giovanni Calosso, sacerdote settantenne; questi, dopo aver constatato quanto intelligente e desideroso di studiare fosse il giovane, decise di accoglierlo nella propria casa per insegnargli la grammatica latina e prepararlo cos\u00ec alla vita del sacerdote. Un anno dopo, e precisamente il 21 novembre del 1830, Giovanni Calosso fu colpito da apoplessia e moribondo diede al giovane amico la chiave della sua cassaforte, dove erano conservate seimila lire che avrebbero permesso a Giovanni di studiare ed entrare in Seminario. Il ragazzo, per\u00f2, prefer\u00ec non accettare il regalo del maestro e consegn\u00f2 l'eredit\u00e0 ai parenti del defunto.\nIl 21 marzo 1831 il fratellastro Antonio spos\u00f2 Anna Rosso, di Castelnuovo, e la madre decise di dividere l'asse patrimoniale con lui, cos\u00ec che Giovanni pot\u00e9 tornare a casa e riprendere da settembre gli studi a Castelnuovo con la possibilit\u00e0 di una semi-pensione presso Giovanni Roberto, sarto e musicista del paese, che gli insegn\u00f2 il proprio mestiere. A fine anno decise di andare a studiare a Chieri e l'estate la pass\u00f2 al \"Sussambrino\", una cascina di Castelnuovo che suo fratello Giuseppe (1813-1862), insieme con l'amico Giuseppe Febraro, aveva preso a mezzadria.\nGrazie all'aiuto del maestro, don Emanuele Virano, riusc\u00ec a recuperare tutto il tempo perduto ma, non appena questi fu nominato parroco di Mondonio e dovette abbandonare la scuola, il suo sostituto, don Nicola Moglia, di settantacinque anni, non riuscendo a contenere i suoi giovani studenti, fece perdere al giovane Bosco tempo prezioso, che egli comunque spese imparando diversi mestieri, quale quello del sarto, grazie all'aiuto di Giovanni Roberto, e quello del fabbro nella fucina di Evasio Savio, un suo amico, grazie ai cui insegnamenti egli in seguito riusc\u00ec a fondare laboratori per i ragazzi dell'Oratorio di Valdocco.\nIl sacerdozio.\nIl Seminario e l'amicizia con Luigi Comollo.\nA Chieri si stabil\u00ec a pensione presso la casa di Lucia Matta. Per mantenersi agli studi lavor\u00f2 come garzone, cameriere, addetto alla stalla, ecc. Qui fond\u00f2 la Societ\u00e0 dell'Allegria, attraverso la quale, in compagnia di alcuni giovani di buona fede, tentava di far avvicinare alla preghiera i coetanei attraverso i suoi soliti giochi di prestigio e i suoi numeri acrobatici. Egli stesso raccontava che un giorno riusc\u00ec a battere un saltimbanco professionista, acquistandosi cos\u00ec il rispetto degli altri e la loro considerazione.\nDurante gli anni di studio, Giovanni Bosco strinse forte amicizia con Luigi Comollo, nipote del parroco di Cinzano. Il giovane era spesso maltrattato dai suoi compagni, insultato e picchiato, ma accettava spesso con un sorriso o una parola di perdono queste sofferenze. Il giovane Bosco, dal canto suo, non sopportava di vedere il coetaneo cos\u00ec maltrattato e spesso lo difendeva, azzuffandosi con i suoi aggressori.\nLe parole di Comollo e le sue incessanti preghiere turbarono profondamente l'animo di Giovanni, tanto che egli stesso un giorno ricord\u00f2 nelle sue Memorie: \"Posso dire che da lui ho cominciato a imparare a vivere da cristiano\". Grazie al suo atteggiamento cos\u00ec mansueto e innocente, il futuro santo comprese quanto fosse importante per lui raggiungere la salvezza dell'anima e ci\u00f2 rimase talmente impresso nella sua mente che, quando fond\u00f2 l'Oratorio a Valdocco, trascrisse su un cartello nella propria stanza: \u00abToglimi tutto, ma dammi le anime\u00bb.\nNell'autunno del 1832, Giovanni Bosco incominci\u00f2 la terza grammatica. Nei due anni seguenti prosegu\u00ec regolarmente, frequentando le classi che venivano chiamate umanit\u00e0 (1833-34) e retorica (1834-35), dimostrandosi un allievo eccellente, appassionato dei libri e di grande memoria.\nNel marzo 1834 Giovanni Bosco, che si avviava a terminare l'anno di umanit\u00e0, chiese di essere ammesso nell'ordine francescano, ma cambi\u00f2 idea prima di entrare in convento, seguendo un sogno misterioso e il consiglio diretto di don Giuseppe Cafasso. Decise allora di vestire l'abito clericale, entrando in seminario.\nDon Giuseppe Cafasso gli consigli\u00f2 di completare l'anno di retorica e quindi di presentarsi all'esame per entrare nel seminario di Chieri. Giovanni super\u00f2 l'esame, che si tenne a Torino, il 25 ottobre prese l'abito ecclesiastico e il 30 ottobre 1835 si present\u00f2 in seminario.\nIl 3 novembre 1837 Giovanni inizi\u00f2 lo studio della teologia, fondamentale per gli aspiranti al sacerdozio. In quel tempo occupava cinque anni, e comprendeva come materie principali la dogmatica (lo studio delle verit\u00e0 cristiane), la morale (la legge che il cristiano deve osservare), la Sacra Scrittura (la parola di Dio), la storia ecclesiastica (storia della Chiesa dalle origini del cristianesimo all'et\u00e0 contemporanea).\nIn seminario Giovanni Bosco ritrov\u00f2 l'amico Comollo con il quale pot\u00e9 cos\u00ec ristabilire la salda amicizia di un tempo. Ma il 2 aprile del 1837, Luigi Comollo, gi\u00e0 debole fisicamente, cadde malato e si spense a soli 22 anni. Nella notte dal 3 al 4 aprile, notte che seguiva il giorno della sua sepoltura, secondo una testimonianza diretta di Giovanni Bosco e dei suoi venti compagni di camera, alunni del corso teologico, l'amico defunto apparve loro sotto forma di una luce che, per tre volte consecutive, disse: \"Bosco! Bosco! Bosco! Io sono salvo!\". A ricordo dell'evento fu posta una lapide in un corridoio nel Seminario di Chieri. Il giovane chierico da quel momento in poi decise di \"mettere la salvezza eterna al di sopra di tutto, a considerarla come l'unica cosa veramente importante\". Il suo motto, ispirato a Gn 14,21, che richiudeva il suo programma di vita, fu sempre: \"Da mihi animas, coetera tolle\" (\"Dammi le anime, prenditi tutto il resto\"), scritto a grossi caratteri su un cartello, che teneva nella sua stanza.\nIl 29 marzo 1841 ricevette l'ordine del diaconato, il 26 maggio incominci\u00f2 gli esercizi spirituali di preparazione al sacerdozio che ricevette il 5 giugno 1841 nella cappella dell'Arcivescovado di Torino. \nDiventato prete, ricevette alcune proposte lavorative da parte di amici e conoscenti che, per ricompensare lui e la sua famiglia dei sacrifici fatti, lo volevano come istitutore a Genova o come cappellano. Egli per\u00f2 si rifiut\u00f2 di accettare tali funzioni sia per una propria inclinazione all'umilt\u00e0, sia per le accese omelie di Giuseppe Cafasso, che accusava i sacerdoti di ingordigia e avidit\u00e0, sia per la perentoria affermazione della madre Margherita: \u00abSe per sventura diventerai ricco, non metter\u00f2 mai pi\u00f9 piede a casa tua\u00bb.\nSu invito del Cafasso, decise di entrare, ai primi di novembre del 1841, in convitto a Torino, in un ex-convento accanto alla chiesa di San Francesco d'Assisi, dove il teologo Luigi Guala, aiutato dal Cafasso, preparava 45 giovani sacerdoti a diventare preti del tempo e della societ\u00e0 in cui dovranno vivere. La preparazione dur\u00f2 tre anni.\nPrimi incontri con i giovani disagiati.\nIspirato dalle notizie riguardanti don Giovanni Cocchi, che pochi anni prima di lui aveva tentato di radunare all'interno di un Oratorio i ragazzi disagiati di Torino, Giovanni Bosco decise di scendere per le strade della sua citt\u00e0 e osservare in quale stato di degrado fossero i giovani del tempo. Incontr\u00f2 cos\u00ec i ragazzi che, sulla piazza di Porta Palazzo, cercavano in tutte le maniere di procurarsi un lavoro. Di questi giovani molti erano scartati perch\u00e9 poco robusti e in poco tempo destinati a finire sottoterra. Le statistiche confermano che in quel tempo ben 7184 fanciulli sotto i dieci anni erano impiegati nelle fabbriche.\nIn piazza San Carlo, don Bosco poteva conversare con i piccoli spazzacamini, di circa sette o otto anni, che gli raccontavano il loro mestiere e i problemi da esso generati. Erano molto rispettosi nei confronti del sacerdote che li difendeva molto spesso contro i soprusi dei lavoratori pi\u00f9 grandi che tentavano di derubarli del misero stipendio.\nInsieme con don Cafasso cominci\u00f2 a visitare anche le carceri e inorrid\u00ec di fronte al degrado nel quale vivevano giovani dai 12 ai 18 anni, rosicchiati dagli insetti e desiderosi di mangiare anche un misero tozzo di pane. Dopo diversi giorni di antagonismo, i carcerati decisero di avvicinarsi al sacerdote, raccontandogli le loro vite e i loro tormenti. Don Bosco sapeva che quei ragazzi sarebbero andati alla rovina senza una guida e quindi si fece promettere che, non appena essi fossero usciti di galera, lo avrebbero raggiunto alla chiesa di San Francesco.\nL'8 dicembre 1841 incontr\u00f2, prima di celebrare Messa, Bartolomeo Garelli nella sacrestia della chiesa di San Francesco d'Assisi. Questi fu il primo ragazzo che si un\u00ec al suo gruppo. Don Bosco aveva deciso cos\u00ec di radunare intorno a s\u00e9 tutti i ragazzi degradati della zona, dai piccoli spazzacamini agli ex detenuti. Fondamenti della sua futura attivit\u00e0 erano tre: l'amicizia con i giovani (che molto spesso erano orfani senza famiglia), l'istruzione e l'avvicinamento alla Chiesa. La sera di quello stesso giorno, Giovanni fece amicizia anche con i tre fratelli Buzzetti, provenienti da Caronno Varesino, che si erano addormentati durante la sua predica.\nQuattro giorni dopo, durante la messa domenicale, erano presenti Bartolomeo Garelli insieme con un nutrito gruppo di amici e i fratelli Buzzetti, con seguito di compaesani. Quello sarebbe stato il primitivo gruppo che avrebbe dato il via all'Oratorio di don Bosco. Gi\u00e0 poco tempo dopo il gruppo era talmente numeroso che il sacerdote chiese l'assistenza di tre giovani preti: don Carpano, don Ponte, don Trivero. Anche alcuni ragazzi di media cultura si avvicinarono a don Bosco, aiutandolo a tenere a bada i ragazzi pi\u00f9 impulsivi e ribelli.\nNella primavera del 1842, al ritorno dal paese, i fratelli Buzzetti conducevano con loro il pi\u00f9 piccolo, Giuseppe, che si affezion\u00f2 molto a don Bosco e decise, in et\u00e0 adulta, di seguire la via del sacerdozio, divenendo cos\u00ec suo braccio destro nella gestione del futuro ordine salesiano.\nNell'autunno del 1844 don Giuseppe Cafasso comunic\u00f2 a don Bosco la nomina a cappellano dell'Ospedaletto di Santa Filomena, ricovero per bambine disabili, fondato dai marchesi di Barolo (Tancredi Falletti e la moglie Giulia Colbert). Don Cafasso voleva inoltre che il giovane amico facesse conoscenza con don Giovanni Borel, sacerdote legato ai marchesi di Barolo, che avrebbe potuto aiutarlo economicamente nella gestione dell'Oratorio e che ne sarebbe divenuto in seguito il direttore.\nFondazione e sviluppo della Societ\u00e0 salesiana.\nIl 12 aprile 1846, giorno di Pasqua, finalmente don Bosco trov\u00f2 un posto per i suoi ragazzi, una tettoia con un pezzo di prato: la tettoia Pinardi a Valdocco.\nNel 1854 don Bosco diede inizio alla Societ\u00e0 salesiana, con la quale assicur\u00f2 la stabilit\u00e0 delle sue opere e del suo spirito anche per gli anni futuri. Dieci anni dopo pose la prima pietra del santuario di Maria Ausiliatrice. Nel 1848, i progressi dell'opera furono elogiati pubblicamente da Pio IX, amico personale di don Bosco, da due anni salito al soglio pontificio.\nAgli inizi del 1867, don Bosco era a Roma ospite del conte Vimercati. Nel febbraio torn\u00f2 verso il Piemonte passando dalle Marche e dalla Romagna. A Fermo incontr\u00f2, fra gli altri, il giovane Domenico Svampa, futuro vescovo e cardinale; a Forl\u00ec, dove la fama di don Bosco era gi\u00e0 molto diffusa, fu ricevuto dal vescovo Pietro Paolo Trucchi, che era anche amico del conte Vimercati.\nIn quegli stessi anni molti collegi e istituti scolastici decentrati di stampo salesiano furono fondati in Piemonte, come ad esempio il collegio San Carlo a Borgo San Martino vicino ad Alessandria.\nNel 1872, con Maria Domenica Mazzarello, fond\u00f2 l'Istituto delle Figlie di Maria Ausiliatrice, con lo scopo di educare, con il medesimo spirito, la giovent\u00f9 femminile.\nSempre nel 1872 per interessamento dell'arcivescovo di Genova Salvatore Magnasco e con il finanziamento di alcuni benefattori don Bosco acquist\u00f2 nell'allora cittadina di San Pier d'Arena, alle porte di Genova, la chiesa di San Gaetano e l'annesso convento gi\u00e0 dei teatini, e nel novembre dello stesso anno i salesiani vi avviarono la loro opera di assistenza. Nasceva cos\u00ec il primo istituto salesiano al di fuori del Piemonte, che negli anni successivi fu ampliato e divenne un importante punto di riferimento per la cittadina ligure, che in quel momento stava vivendo un periodo di forte sviluppo demografico legato all'imponente crescita industriale. Convinto che l'istruzione professionale dei giovani delle classi pi\u00f9 povere fosse fondamentale per il miglioramento della loro condizione sociale e lavorativa, don Bosco apr\u00ec, oltre all'oratorio, una scuola professionale per la formazione delle figure operaie maggiormente richieste in quel tempo (calzolai, falegnami, meccanici, sarti, tipografi, stampatori e legatori).\nL'azione sociale e sindacale.\nDon Bosco seguendo i giovani anche nei cantieri e nei luoghi di lavoro si accorge come i padroni sfruttassero gli apprendisti utilizzandoli anche come servitori e sguatteri. Non esistono contratti scritti e il tempo lavorativo supera di gran lunga le otto ore, non ci sono mansionari per determinare il tipo di lavoro da eseguire, nessun riposo settimanale e nessuna tutela di sicurezza o della salute sono previste per i lavoratori non adulti. Don Bosco si presenta dai datori di lavoro come garante, ma pretende da loro regole precise. Cos\u00ec, nella capitale sabauda preunitaria, i primi contratti scritti per l'apprendistato portano la firma di don Bosco: l'8 febbraio 1852 a Torino, nella casa dell'oratorio San Francesco di Sales, il giovane apprendista falegname Giuseppe Odasso firmava il primo contratto di \u00abapprendizzaggio\u00bb in tutta Italia, su carta bollata da 40 centesimi, garante appunto don Giovanni Bosco. Conservato nell'archivio della congregazione salesiana insieme con altri contratti, tra cui uno precedente del novembre 1851 ma in carta semplice, sono il primo esempio in assoluto per gli stati italici di questo tipo di tutela \"sindacale\". Nascono anche i primi laboratori dove don Bosco, aiutato da artigiani adulti, insegna ai ragazzi senza futuro una professione, un mestiere specializzato. Queste iniziative saranno poi il fulcro della futura scuola salesiana. Inoltre don Bosco, sull'esempio delle prime societ\u00e0 di mutuo soccorso che andavano diffondendosi, associazioni libere tra lavoratori per accantonare dei fondi da utilizzare dai soci qualora colpiti da malattie o infortuni, promuover\u00e0 una \"mutua\" salesiana per i suoi \"protetti\", pubblicandone il regolamento e facendolo entrare in vigore il 1\u00ba giugno 1850. Questa sua azione sociale sollev\u00f2 malumori contro il sacerdote in diversi ambienti: dagli anticlericali ai valdesi, dai massoni a certi ambiti padronali, e tutto questo provoc\u00f2 una serie di attentati nei suoi confronti, dai quali per\u00f2 usc\u00ec sempre indenne. Inoltre, come gi\u00e0 accennato, il fondatore dei salesiani si occup\u00f2 dei giovani finiti a marcire nelle prigioni piemontesi. Prendendo accordi con le autorit\u00e0 reali, scettiche, chiese di permettere ai galeotti minorenni di uscire dalle galere per alcune ore al giorno in modo che potessero imparare dei mestieri e non ricadessero in futuro negli stessi errori, il tutto sotto la sola sorveglianza di don Bosco e dei suoi collaboratori senza la presenza di guardie armate. Il progetto ebbe un tale successo che anche dall'estero vennero a studiare il \"metodo salesiano\" di recupero sociale. Quando nell'estate del 1854 a Torino scoppia il colera nel Borgo Dora, dove si ammassano gli immigrati, a due passi dall'oratorio di don Bosco, tutti gli studenti guidati dal santo si metteranno a disposizione delle autorit\u00e0 sanitarie per soccorrere la popolazione: miracolosamente nessuno di loro verr\u00e0 contagiato dal morbo.\nLe relazioni con gli ambienti cristiani non cattolici.\nLe relazioni tra Giovanni Bosco e gli ambienti protestanti torinesi furono sempre molto dure. Dapprima egli si limit\u00f2 a difendere le dottrine cattoliche e attaccare quelle protestanti. Nel 1859 bruci\u00f2, per mostrare dinanzi ai suoi allievi come dovessero avere in disprezzo l'eresia, libri protestanti e opuscoli anticattolici, tra cui la Bibbia nell'edizione Diodati, ossia l'edizione utilizzata dai protestanti italiani.\nBuoni furono i rapporti con Davide Lazzaretti, che fu ospitato a Valdocco per alcune settimane e fu difeso da don Bosco quando venne arrestato per vagabondaggio, truffa e cospirazione politica. Nel 1859 Lazzaretti si era arruolato nella cavalleria piemontese, prendendo parte nel 1860 alla battaglia di Castelfidardo contro le truppe pontificie.\nTuttavia questo avvenne alcuni anni prima che il Lazzaretti si autoproclamasse \"Cristo Duca e Giudice\" e fondatore della dottrina millenaristica del Giurisdavidismo e fosse di conseguenza dichiarato eretico dalla chiesa cattolica e scomunicato nel 1878.\nLe missioni in Argentina.\nLa prima spedizione.\nNel 1875 part\u00ec la prima spedizione missionaria per l'Argentina, terra della grande emigrazione italiana dell'Ottocento. Don Bosco fond\u00f2 intanto i Cooperatori, considerati da don Bosco stesso come i \u00abSalesiani Esterni\u00bb. La presenza dei missionari era stata richiesta dall'arcivescovo, Mons. Aneiros. Informato dal console argentino Giovanni Battista Gazzolo sul lavoro dei Salesiani, propose a don Bosco di accettare la gestione di una parrocchia a Buenos Aires e un collegio di ragazzi a San Nicol\u00e1s de los Arroyos. Don Bosco accolse la richiesta. Con una solenne celebrazione nella Basilica di Maria Ausiliatrice, in Torino, il giorno 11 novembre 1875, prese avvio la prima spedizione missionaria salesiana. Guidati da don Giovanni Cagliero, i missionari di don Bosco si imbarcarono dal porto di Genova il 14 novembre 1875. A Buenos Aires si insediarono in una parrocchia per emigrati italiani.\nLa seconda spedizione.\nLa seconda spedizione, giusto un anno dopo, il 14 novembre 1876, port\u00f2 a sbarcare un altro gruppo di salesiani. Li guidava don Francesco Bodrato. Con loro venne aperta, sempre a Buenos Aires, una scuola di arte e mestieri, dove si formavano sarti, falegnami, legatori. Altro personale arriv\u00f2 con la terza spedizione missionaria nel 1877. Questa volta, insieme con i Salesiani, arrivarono le prime Figlie di Maria Ausiliatrice, guidate da Suor Angela Vallese.\nIl sogno di don Bosco per l'Argentina mirava tuttavia alla Patagonia. Dopo anni di attesa, nel 1879 si present\u00f2 l'occasione. Il Governo argentino affid\u00f2 al generale Julio Argentino Roca la spedizione militare il cui obiettivo era la \u201cconquista del deserto\u201d. Mons. Espinosa, vicario di Buenos Aires, e i salesiani don Giacomo Castamagna e il chierico Botta accompagnarono l'esercito come cappellani. Venne cos\u00ec avviata la missione in Patagonia, Carmen de Patagones, la prima opera salesiana. Pi\u00f9 tardi venne aperta Chos Malal, quindi Bah\u00eda Blanca, Jun\u00edn de los Andes e gradualmente le altre case.\nGrandi missionari, come don Milanesio e don Fagnano, dedicarono impegno e creativit\u00e0 pastorale a questa generosa terra e ai suoi abitanti, soprattutto gli indio delle pampa. Nel 1884 don Cagliero venne nominato vicario apostolico della Patagonia settentrionale e centrale e ricevette la consacrazione episcopale il 7 dicembre dello stesso anno. L'azione missionaria sognata da don Bosco cominciava a dare i suoi frutti ecclesiali. L'importanza dei salesiani nella cultura del paese sudamericano \u00e8 testimoniata indirettamente dal tango \"Cambalache\" (\"bottega di rigattiere\"), scritto e musicato nel 1934 da Enrique Santos Discepolo. Il testo, nonostante il pessimismo di fondo dell'autore, accosta don Bosco a figure positive come lo sportivo Primo Carnera e l'eroe nazionale argentino Jos\u00e9 de San Mart\u00edn\nAlcune figure di missionari.\nDopo gli inizi comprensibilmente faticosi, la consistenza dei figli di don Bosco in Argentina crebbe. Tra i Salesiani che hanno legato il loro nome alla nazione sudamericana si possono ricordare don Domenico Milanesio, don Giuseppe Vespignani, don Alberto Maria De Agostini, Mons. Giuseppe Fagnano, don Luigi Costamagna, il tedesco don Mattia Saxler, e gli argentini don Stefano Pagliere e don Luigi Pedemonte. Artemide Zatti, giovane emigrato italiano che in Argentina diventa salesiano, svolgendo la sua opera come infermiere, \u00e8 stato proclamato beato nell'aprile 2002. Sul versante educativo la Patagonia argentina ha prodotto due figure giovanili: Ceferino Namuncur\u00e1 e Laura Vicu\u00f1a, allieva delle FMA morta tredicenne a Jun\u00edn de Los Andes e proclamata beata dal Papa il 3 settembre 1988 al Colle don Bosco. Altra figura significativa \u00e8 quella di D. Juan E. Vecchi: grande maestro di pastorale giovanile, \u00e8 stato l'ottavo successore di don Bosco. Oggi la presenza salesiana \u00e8 diffusa su tutto il territorio argentino (da Buenos Aires a Bah\u00eda Blanca, da C\u00f3rdoba a Rosario, da San Miguel de Tucum\u00e1n a La Plata) attraverso due Ispettorie con oltre 120 opere animate da un migliaio di Salesiani, in gran parte argentini.\nLa morte.\nDon Bosco mor\u00ec di bronchite a Torino all'alba del 31 gennaio 1888 all'et\u00e0 di 72 anni e il suo corpo \u00e8 attualmente esposto all'interno di un'urna nel Santuario di Maria Ausiliatrice, in una cappella in fondo alla navata destra.\nIl messaggio educativo si pu\u00f2 condensare attorno a tre parole: ragione, religione, amorevolezza. Alla base del suo sistema preventivo ci fu un profondo amore per i giovani, chiave di tutta la sua opera educativa.\nTra le opere pittoriche raffiguranti San Giovanni Bosco la pi\u00f9 conosciuta e divulgata, anche sotto forma di santino, \u00e8 quella del pittore Luigi Cima, custodita nella chiesa di San Rocco a Belluno.\nBeatificazione e canonizzazione.\nI miracoli per la beatificazione.\nAll'epoca erano necessari due miracoli per la beatificazione: nel caso di don Bosco la Chiesa cattolica ha ritenuto miracolose le guarigioni di Teresa Callegari e Provina Negro.\nA Castel San Giovanni, in provincia di Piacenza, la ventitreenne Teresa Callegari, nel novembre 1918, si ammal\u00f2 di polmonite di origine influenzale. Ricoverata in ospedale guar\u00ec dalla polmonite ma, durante la convalescenza, si ammal\u00f2 di poliartrite infettiva ribelle a ogni cura. La patologia si cronicizz\u00f2 e nel 1921, anche a causa di complicazioni, la donna non riusciva pi\u00f9 ad alimentarsi e i medici disperavano di salvarla.\nSu consiglio di un'amica incominci\u00f2 una novena a don Bosco, ripetuta nel luglio dello stesso anno. Il 16 luglio, ottavo giorno della novena, la situazione peggior\u00f2 ulteriormente e si pens\u00f2 alla morte imminente della giovane. Quest'ultima per\u00f2, alle 4 di mattina del 17, come raccont\u00f2 in seguito, avrebbe visto avanzare verso il suo letto d'ospedale don Bosco che le ordinava di alzarsi: discese dal letto senza avvertire pi\u00f9 alcun disturbo e, mentre vedeva svanire l'immagine del sacerdote, corse gridando verso le altre malate incredule.\nIl giorno dopo i medici, tra cui il dottor Miotto, constatarono la guarigione, che fu confermata durante il processo apostolico anche dai dottori Ghisolfi e Fermi e, successivamente, dai dottori Chiays, Sympa e Stampa. Il processo di beatificazione dur\u00f2 fino al 1929, anno in cui, il 19 marzo, la Chiesa dichiar\u00f2 miracolosa la guarigione che, istantanea, completa e definitiva, non appariva scientificamente spiegabile. In tale occasione fu dichiarata miracolosa anche la guarigione di suor Provina Negro, appartenente alla congregazione delle Figlie di Maria Ausiliatrice: la sua improvvisa guarigione da una gravissima forma di ulcera allo stomaco era stata esaminata parallelamente a quella di Teresa Callegari, ed era stata attribuita all'intercessione di don Bosco, il quale fu beatificato da papa Pio XI il 2 giugno 1929.\nI miracoli per la canonizzazione.\nAnche per la canonizzazione erano necessari all'epoca due miracoli, e la Chiesa cattolica riconobbe come miracolose le guarigioni di Anna Maccolini e Caterina Lanfranchi.\nLa signora Anna Maccolini fu colpita, nell'ottobre del 1930, da una broncopolmonite di origine influenzale che dur\u00f2 fino al febbraio dell'anno seguente, complicata da una grave flebite alla gamba sinistra. Una notte, sul finire dello stesso anno, dopo aver posto sull'arto una reliquia del beato don Bosco, si ritrov\u00f2 improvvisamente guarita completamente dalla flebite. \nLa signora Caterina Lanfranchi era stata colpita da artrite, specialmente alle ginocchia e ai piedi, con compromissione della funzionalit\u00e0 degli arti. Dopo l'insuccesso delle cure, e dopo due viaggi senza risultato al Santuario di Nostra Signora di Lourdes, il 6 maggio 1931 fu portata dalla sorella al Santuario di Maria Ausiliatrice a Torino. Dopo aver pregato davanti all'urna del beato Giovanni Bosco, si ritrov\u00f2 istantaneamente guarita. \nLe due guarigioni, giudicate scientificamente inspiegabili dalle commissioni mediche, furono dichiarate dalle commissioni teologiche come miracolose e ottenute per intercessione di don Bosco, il quale fu canonizzato da papa Pio XI il 1\u00b0 aprile 1934. Papa Giovanni Paolo II nel 1988 lo nomin\u00f2 padre e maestro della giovent\u00f9. La memoria liturgica \u00e8 stata fissata al 31 gennaio.\nIl sogno delle due colonne.\nIn fondo alla basilica di Maria Ausiliatrice di Torino, voluta da don Bosco, si trova il dipinto raffigurante il famoso \"Sogno delle due colonne\", considerato profetico sul futuro della Chiesa.\nIl sogno, raccontato dal futuro santo la sera del 30 maggio 1862, descrive una terribile battaglia sul mare, scatenata da una moltitudine di imbarcazioni contro una grande nave che simboleggerebbe la Chiesa cattolica, guidata da un comandante che rappresenterebbe il Papa. La grande nave \u00e8 scortata da molte navicelle che da lei prendono ordini, e viene colpita ripetutamente.\nA un tratto il Papa, ferito gravemente, cade. Subito soccorso, viene colpito una seconda volta e muore. Appena morto il Papa, un altro Papa subentra al suo posto, eletto cos\u00ec rapidamente che la notizia della morte del primo giunge con la notizia dell'elezione del suo successore che, superando ogni ostacolo, guida la nave in salvo in mezzo a due colonne che si ergono altissime in mezzo al mare, e rappresenterebbero la prima l'Eucaristia, simboleggiata da una grande ostia con la scritta \"Salus credentium\", la seconda la Madonna, simboleggiata da una statua dell'Immacolata con la scritta \"Auxilium Christianorum\". Allora tutte le navi nemiche fuggono, fracassandosi a vicenda, mentre le navicelle che hanno combattuto con il Papa si ormeggiano anch'esse al sicuro tra le due colonne. Nel mare prende a regnare una grande calma.\nLa notte del 13 settembre 1953 il beato cardinale Schuster, allora arcivescovo di Milano, che si trovava a Torino come Legato Pontificio al Congresso eucaristico Nazionale, durante il solenne pontificale di chiusura dedic\u00f2 a questo sogno una parte rilevante della sua omelia.\nRiconoscimenti.\nIl 16 agosto 2015, nel compimento dei 200 anni dalla nascita, nelle chiese salesiane d'Italia e del mondo sono stati svolti solenni festeggiamenti, compreso il pellegrinaggio a Roma in occasione dell'Angelus di Papa Francesco. Inoltre 5.000 giovani provenienti da tutto il mondo si sono riuniti, prima a Torino poi al Colle don Bosco, durante la settimana tra il 10 e il 16 agosto 2015 per festeggiare il bicentenario in un evento di scala mondiale. Questo evento \u00e8 noto come SYM DON BOSCO e il suo motto \u00e8 \"LIKE Don Bosco WITH the young FOR the young\" (ovvero \"COME Don Bosco CON i giovani PER i giovani\"). Il SYM \u00e8 stato caratterizzato da spettacoli e celebrazioni in varie lingue, prevalentemente inglese, spagnolo e italiano.\nLa citt\u00e0 di Torino gli ha dedicato una via nel quartiere di San Donato e la ridenominazione di un ospedale in zona nord.\nA Roma, si trova la Basilica di San Giovanni Bosco, nel quartiere omonimo.\nIn Valle d'Aosta, due scuole parificate portano il suo nome: un istituto di educazione primaria a Aosta e la principale scuola di falegnameria della regione, situata a Ch\u00e2tillon.\nA Torino in via Manara 10, presso il Borgo Crimea, c'\u00e8 una scuola primaria statale che porta il suo nome, perch\u00e9 il suo corpo pass\u00f2 di l\u00ec prima di essere portato presso il Liceo salesiano Valsalice fino al trasferimento definitivo nel 1929 presso il Santuario di Maria Ausiliatrice. E il sindaco di allora decise di intitolare la nuova scuola elementare a Don Bosco, nel 1888 si chiamava cos\u00ec la scuola primaria, anche se non si trattava di una paritaria."}
{"id": "489598", "revid": "729019", "url": "https://it.wikipedia.org/wiki?curid=489598", "title": "Simca 1100", "text": "La 1100 era una autovettura di fascia medio-bassa prodotta con il marchio SIMCA tra il 1967 ed il 1979 e con il marchio Talbot dal 1979 al 1985.\nStoria.\nLa \"Simca 1100\" \u00e8 stata una delle prime berline a due volumi dotate di portellone posteriore; una soluzione che nella seconda met\u00e0 degli anni sessanta era ancora piuttosto fuori dal comune, sebbene alcune case costruttrici avessero gi\u00e0 prodotto vetture con tale soluzione. Tra queste vanno segnalate le utilitarie Renault 4 e Citro\u00ebn 2CV Mixte, entrambe del 1961, e l'Autobianchi Primula, risalente al 1964, che aveva avuto grande successo in Francia e alla quale era chiaramente ispirata la Simca 1100.\nGenesi e debutto.\nFu proprio la vettura italiana a fare da ispiratrice per la futura \"Simca 1100\": l'idea di avere nel listino Simca una vettura di fascia media votata alla praticit\u00e0 di utilizzo cominci\u00f2 a solleticare il patron della Simca Enrico Teodoro Pigozzi gi\u00e0 nel momento in cui questi vide i primi prototipi della \"Primula\", risalenti al 1962, le cui immagini furono diffuse dalla stampa specializzata. Il Pigozzi fece avviare quindi uno studio sulla possibilit\u00e0 di realizzare una vettura di quel genere, dando cos\u00ec il via al cosiddetto progetto VLBB (Voiture L\u00e9g\u00e8re Berline-Break). Ma al reparto progettazioni Simca non si respirava una buona aria, poich\u00e9 si aveva l'impressione che la Chrysler, da poco entrata nel capitale della Casa di Poissy, non lasciasse un gran margine di indipendenza alla Simca stessa, nonostante la sua quota azionaria fosse minoritaria rispetto a quella detenuta dalla Fiat. La situazione degener\u00f2 quando nel 1963 il colosso americano fece suo il 65% del pacchetto azionario della Simca: a quel punto, la quota detenuta dalla Fiat divenne minoritaria e la Chrysler pot\u00e9 disporre a suo piacimento della Casa francese. Fu a questo punto che Pigozzi si dimise dalla carica di presidente, sostituito da Georges Hereil: quest'ultimo cominci\u00f2 ad avviare un programma che portasse la Casa della Rondine in fase di rapida espansione sul mercato interno ed internazionale: per ampliare la gamma, decise di proseguire con l'idea maturata a suo tempo da Pigozzi e dalle ceneri del progetto \"VLBB\" nacque il nuovo progetto 928. Le specifiche imposte per la nuova vettura non lasciarono campo libero a troppe scelte: motore da 1.1 litri in posizione anteriore trasversale, trazione anteriore, corpo vettura a due volumi o due volumi e mezzo provvisto di portellone, lunghezza inferiore ai 4 metri, abitacolo ampio ed accogliente. In pratica, le principali caratteristiche della futura \"1100\" furono gi\u00e0 tracciate.\nIl compito pi\u00f9 difficile per i progettisti fu quello di sposare efficacemente delle soluzioni tecniche mai provate fino a quel momento con le caratteristiche dell'abitacolo ed il mantenimento dello stile tipicamente Simca. Invece, il compito pi\u00f9 difficile per Georges Hereil fu quello di far accettare il progetto allo stato maggiore della Chrysler, ed a questo scopo il presidente Simca dovette dar fondo a tutte le sue capacit\u00e0 diplomatiche per avere l'approvazione degli americani. Quando ci\u00f2 avvenne, le acque si calmarono ed il progetto pot\u00e9 essere condotto con pi\u00f9 serenit\u00e0. Il progetto 928, ormai completamente sviluppato, dopo breve pausa di analisi, venne portato avanti senza che la nuova propriet\u00e0 intervenisse sensibilmente. Si arriv\u00f2 cos\u00ec al 1966, quando vennero realizzati i primi prototipi dalle forme quasi definitive, prototipi che dal punto di vista tecnico ricalcavano quanto avrebbe poi proposto la vettura definitiva. Alla fine i prototipi saranno 24, tutti testati a fondo per collaudare l'affidabilit\u00e0 della meccanica e rilevare ogni problema che si fosse presentato. Il collaudo definitivo, quello condotto nel deserto del Marocco, fu condotto con sette esemplari di pre-serie nel luglio del 1967, esemplari che furono sottoposti ad un vero e proprio tour de force in un ambiente molto caldo e su strade dissestate.\nUna prima presentazione della nuova vettura si ebbe nel settembre del 1967, in anteprima per la stampa. La location scelta per l'evento fu la Sardegna, le cui strade tortuose fecero da palcoscenico alle caratteristiche stradali, valutate molto positivamente dalla critica, della nuova auto, anche se sulle prime fu la linea fuori dal comune a lasciare perplessi, tanto che non mancarono anche alcune critiche, destinate per\u00f2 a spegnersi dopo qualche tempo, una volta che ci si fu abituati all'inusuale corpo vettura. Un'altra dimostrazione delle doti dinamiche della vettura venne data sempre a settembre, ma sul circuito di Monthl\u00e9ry, dove la stampa rimase impressionata dalla tenuta di strada della nuova Simca. Il debutto ufficiale della \"Simca 1100\" avvenne al Salone di Parigi del 1967, di fronte al pubblico ed alla stampa, la \"1100\" fece bella mostra di s\u00e9 nelle versioni di carrozzeria a 3 e 5 porte, Break (solo a 3 porte) e \"commerciale\". Per le due versioni berlina gli allestimenti furono due, denominati \"LS\" e \"GL\", quest'ultimo pi\u00f9 rifinito ed accessoriato. Un altro aspetto che non manc\u00f2 di far discutere fu l'applicazione da parte della Casa francese della garanzia di due anni o 60.000\u00a0km su motore, cambio ed altri organi meccanici, in un'epoca in cui la concorrenza fissava la garanzia per appena 6 mesi.\nDesign esterno ed interno.\nLa \"1100\" \u00e8 stata accostata alla Renault 6 e alla Citro\u00ebn Dyane per le sue analogie nell'impostazione del corpo vettura. In realt\u00e0, queste ultime sono pi\u00f9 vicine al segmento delle utilitarie che non a quello delle medio-piccole, a causa delle motorizzazioni pi\u00f9 ridotte: all'epoca, anche i Costruttori che avevano optato per la linea due volumi (Austin/Morris/Innocenti 1100/IM3/I4, Autobianchi Primula, ecc.), non avevano osato pensare ad un bagagliaio comunicante con l'abitacolo. Proprio la presenza del portellone posteriore era la particolarit\u00e0 della \"1100\": pur non una novit\u00e0 assoluta rappresentava un elemento innovativo molto forte, soprattutto sul mercato interno dove costitu\u00ec una primizia assoluta nella sua fascia di mercato, dove Citro\u00ebn Ami 6, Peugeot 204 e Renault 8, concorrenti della stessa fascia, erano classiche berline a tre volumi (4 porte senza portellone).\nIl frontale era tipicamente Simca, ricordava sia la Simca 1000 che le 1301 e 1501, con i suoi fari tondi e la calandra a tutta larghezza. La linea di fiancata invece si distanziava da tutte le altre vetture dell'epoca: fino all'altezza del montante posteriore sembrava quasi un'auto come tante, ma l'andamento della coda, molto sfuggente e formante un diedro, le conferiva una personalit\u00e0 unica, mentre le luci posteriori erano piccole e di forma rettangolare sviluppata orizzontalmente.\nLa linea, pur se nuova e coraggiosa, manteneva alcuni elementi tradizionali, che alcune delle concorrenti avevano invece abbandonato: il padiglione era molto largo, con spigoli arrotondati, ed i vetri laterali erano piatti, invece che rastremati; buono, per l'epoca, il rapporto tra superficie vetrata e fiancata.\nOltre al portellone, altra caratteristica del modello era la sua altezza, anticipando alcune tendenze odierne. Questo permetteva di avere un abitacolo spazioso anche per 5 persone, a differenza delle concorrenti contemporanee (gruppo all'epoca costituito da Peugeot 204, Fiat 1100 e 128, Lancia Fulvia e Opel Kadett).\nMeccanica e motori.\nAnche dal punto di vista tecnico, la \"1100\" non manc\u00f2 di proporre soluzioni particolari, come la trazione anteriore, la quale venne ancora accolta con scetticismo da molti costruttori, specialmente tedeschi (Opel, Ford, Volkswagen, ecc). La struttura monoscocca fu invece una soluzione tecnica che gi\u00e0 da anni stava diffondendosi a macchia d'olio presso tutti i costruttori, specialmente quelli europei e che la stessa Simca aveva gi\u00e0 introdotto oltre 15 anni prima con il lancio della Aronde. Altra soluzione particolare proposta dalla \"1100\" fu il motore disposto trasversalmente, una soluzione oggigiorno universalmente adottata da parte di tutti i costruttori generalisti, poich\u00e9 permette un pi\u00f9 ottimale sfruttamento dello spazio all'interno dell'abitacolo, una specifica richiesta anche in fase di sviluppo della stessa \"1100\".\nPer quanto riguarda le sospensioni, la \"1100\" proponeva la soluzione a ruote indipendenti sui due assi, quando le 1300 e 1500 avevano ancora il retrotreno ad assale rigido. Sui due assi erano previsti ammortizzatori idraulici telescopici: l'avantreno era a quadrilateri deformabili con barre di torsione longitudinali mentre il retrotreno era a bracci tirati con barre di torsione trasversali. L'impianto frenante era di tipo misto, vale a dire con dischi all'avantreno e tamburi al retrotreno, mentre lo sterzo era a cremagliera.\nCome da denominazione, la \"Simca 1100\" era spinta da un motore da 1118 cm\u00b3 con distribuzione a valvole in testa. Tale motore, noto con la sigla Type 350, era previsto in due livelli di potenza: 53 CV per l'allestimento pi\u00f9 basso e 56\u00a0CV per i due allestimenti pi\u00f9 ricchi. Il cambio, in blocco con il motore, era manuale a 4 marce: come nel caso della 1000, anche in questo caso si trattava di un cambio con sincronizzatori prodotti dalla Porsche.\nAllestimenti.\nIl Salone di Parigi del 1967 vide la presentazione della \"1100\", che in quell'occasione fu esposta in quattro varianti di carrozzeria, ma in soli due livelli di allestimento, \"LS\" e \"GL\". In realt\u00e0, gi\u00e0 al debutto era previsto un terzo livello, pi\u00f9 ricco e rifinito, e denominato GLS.\nEvoluzione.\nLa prima fase produttiva.\nL'avvio della produzione della \"1100\" dovette ben presto scontrarsi con i moti del maggio francese, che per\u00f2 non ebbe ripercussioni negative sull'andamento delle vendite, che quindi fecero della nuova Simca un modello di successo. Le versioni \"Break\" e \"Commerciale\", presentate anch'esse al precedente Salone di Parigi, cominciarono ad essere commercializzate solo a partire dal marzo del 1968. Al successivo Salone di Parigi vi furono diverse novit\u00e0: innanzitutto, per venire incontro anche a quella fetta di potenziale clientela che solo per poco non riusciva a permettersi una \"1100\", la Casa di Poissy introdusse nell'autunno 1968 anche una versione fiscalmente pi\u00f9 favorevole, la Simca LS 5CV, spinta dal motore Type 352, dimensionalmente identico al motore Type 315 da 944\u00a0cm\u00b3 montato sulla \"Simca 1000\", ma differente perch\u00e9 riprogettato in modo da poter essere montato trasversalmente. Con una potenza ridotta a 45 CV, tale motore garant\u00ec prestazioni idonee al tipo di vettura ed and\u00f2 a scontrarsi direttamente con la neonata Ford Escort, la cui motorizzazione di base era del tutto analoga (940\u00a0cm\u00b3). La \"5CV\" fu l'unico modello della gamma a non annoverare nella lista optional il cambio semiautomatico e per diversi anni costitu\u00ec il 25% della produzione totale della \"Simca 1100\". Contemporaneamente, la gamma si arricch\u00ec con l'arrivo delle \"Break GL\" e \"GLS\" a 5 porte, sensibilmente pi\u00f9 pratiche: esse andarono a sostituire le corrispondenti \"Break\" a 3 porte. Inoltre, la \"1100 Commerciale\" fu ribattezzata 1100 Fourgonnette e divenne la sola a montare il motore da 53 CV, mentre tutte le versioni berlina e \"Break\" furono uniformate con il motore da 56\u00a0CV e per esse divenne disponibile nella lista optional anche un cambio semiautomatico Ferodo a 3 rapporti, realizzato sul modello del cambio Transfluide utilizzato durante il decennio precedente sulla Renault Fr\u00e9gate.\nNel 1969, la \"LS Break\" ricevette le 5 porte e and\u00f2 a sostituire la \"GL Break\"; tutta la gamma conobbe inoltre un leggero aumento di potenza, poich\u00e9 la versione \"LS 5CV\" pass\u00f2 da 45 a 48 CV, le versioni con motore 1.1 passarono da 56 a 60\u00a0CV e la \"Fourgonnette\" pass\u00f2 da 53 a 54 CV. Altri aggiornamenti di dettaglio si ebbero allo sterzo, ai sedili, alle manovelle degli alzacristalli ed al cruscotto, ora a strumenti tondi in luogo della precedente strumentazione a sviluppo orizzontale. Comparvero anche gli attacchi per le cinture di sicurezza a 3 punti sui sedili anteriori ed un antifurto bloccasterzo.\nNel 1970, l'intera gamma vide l'arrivo delle cinture di sicurezza a 3 punti, per le quali erano stati predisposti da qualche mese gli attacchi; ma la novit\u00e0 pi\u00f9 succulenta fu l'arrivo della 1100 Sp\u00e9cial, nuova versione di punta equipaggiata con il motore Type 353 da 1204\u00a0cm\u00b3, un'unit\u00e0 in grado di erogare fino a 75 CV. Tale versione era anche pi\u00f9 riccamente equipaggiata, poich\u00e9 venne prevista con cerchi dal canale maggiorato (da 4.5 a 5 pollici), copricerchi recanti il nuovo logo \"Pentastar\" della Chrysler, fari di profondit\u00e0 allo iodio incastonati ai lati della calandra, sedili anteriori con poggiatesta, cruscotto a quattro strumenti circolari tra cui un contagiri, volante con corona in finto legno, sbrinalunotto e vano portaoggetti vicino alla leva del cambio. Nello stesso anno sparirono dal listino tutte le \"GL\" e la \"GLS\" a 3 porte. La gamma, che nello stesso periodo ricevette aggiornamenti di dettaglio un po' ovunque, a questo punto fu costituita da:\nVale ancora la pena sottolineare il continuo successo della vettura, alla fine di quello stesso 1970 super\u00f2 le 142\u00a0000 unit\u00e0 prodotte, in un trend che avrebbe continuato a salire anche negli anni successivi.\nNel 1971 anche le \"LS\" a 5 porte furono tolte di produzione, ma l'aggiornamento pi\u00f9 rilevante fu il ridisegnamento della parte posteriore, che ricevette un portellone pi\u00f9 bombato e dotato di lunotto maggiorato. Un altro significativo aggiornamento fu quello occorso alla \"1100 Sp\u00e9cial\", che ricevette il nuovo motore Type 366 da 1294\u00a0cm\u00b3, con potenza massima invariata ma coppia motrice salita da 98 a 103 Nm. Quest'ultima versione, con gli aggiornamenti occorsi nel frattempo al resto della gamma, divenne l'unica \"Simca 1100\" disponibile con carrozzeria a 3 porte. Nello stesso periodo, la vettura fu insignita del premio di auto pi\u00f9 sicura del 1971.\nNell'autunno del 1972, al Salone di Parigi, le versioni \"LS\" ricevettero il bracciolo anteriore, mentre la \"Fourgonnette\" venne ribattezzata VF1 ed affiancata da una nuova versione a tetto rialzato, la VF2, caratterizzata da una portata massima di 500\u00a0kg e che ricevette il consueto motore da 1.1 litri, ma depotenziato da 60 a 53 CV. Quest'ultima raggiunger\u00e0 per\u00f2 i listini Simca solo nel successivo mese di gennaio del 1973. In quell'anno, i successi sportivi della Matra-Simca portarono la Casa di Poissy ad introdurre nella gamma una versione celebrativa, denominata 1100 TI ed equipaggiata con il motore \"3G4\", una variante del 1.3 gi\u00e0 visto sulla \"Sp\u00e9cial\", ma che in questo caso raggiunse una potenza massima di 82 CV, portando la \"TI\" a scalzare la \"Sp\u00e9cial\" dal top della gamma. Caratteristiche della \"1100 TI\" furono i cerchi in lega, i fendinebbia, un piccolo spoiler posteriore ed uno anteriore, sotto il paraurti. Tale modello non fece che accrescere il gi\u00e0 confortante successo della \"1100\" ed il 28 giugno 1973 dalle linee di montaggio di Poissy usc\u00ec il milionesimo esemplare, una \"Sp\u00e9cial\". Tra le altre novit\u00e0 di quell'anno va segnalata la cancellazione delle versioni con motore da 944\u00a0cm\u00b3, avvenuta nel mese di agosto, mentre fece il suo ingresso nel listino anche la 1100 Break Sp\u00e9cial, con lo stesso motore 1.3 da 75\u00a0CV della \"Sp\u00e9cial\" berlina.\nNel febbraio 1974, circa sei mesi dopo la loro uscita dal listino, il motore da 944\u00a0cm\u00b3 torn\u00f2 nella gamma della \"1100\" per contrastare la crisi petrolifera del 1973 offrendo un'alternativa economica, inopportunamente eliminata l'anno prima. Questo motore, che and\u00f2 ad equipaggiare le 1100 LE e GLE, fu proposto nella variante da 48 CV, ossia la stessa che nell'agosto del 1973 venne tolta di listino. Sempre alla fine dell'inverno del 1974, comparve la 1100 ES, una sorta di ibrido che un\u00ec l'allestimento della \"Sp\u00e9cial\" ed il motore da 1.1 litri e 60 CV. Nell'estate dello stesso anno, per\u00f2, la \"GLE\" venne gi\u00e0 cancellata dal listino, lasciando alla sola \"LE\" il compito di rappresentare la base della gamma.\nLa seconda fase produttiva.\nNel settembre del 1974 vi fu l'arrivo del restyling di mezza et\u00e0, non molto marcato: i principali segni distintivi furono le luci posteriori di maggiori dimensioni e le maniglie alle portiere non pi\u00f9 a pulsante, ma incassate. Contemporaneamente, la gamma si arricch\u00ec con l'arrivo della 1100 LX, dotata di un 1.1 depotenziato a 54 CV. Caratteristiche distintive del modello, che venne proposto unicamente con carrozzeria berlina a 3 porte, furono i cerchi specifici, la calandra di color nero e le bande adesive laterali.\nNel marzo del 1975 venne proposta anche una 1100 Break LE con motore da 944\u00a0cm\u00b3, destinata per\u00f2 ad una brevissima carriera, dal momento che verr\u00e0 tolta di produzione solo sei mesi dopo. Nel settembre dello stesso anno vi fu un taglio deciso alla gamma: sparirono infatti le versioni \"LS\", la \"Break LE\", la \"GLS\" berlina, la \"TI\" a 3 porte e la \"Break Sp\u00e9cial\". In compenso, la \"LE\" venne proposta anche con motore 1.1 da 50 CV, ma la versione con motore inferiore vide la propria potenza scendere da 48 a 47 CV. Inoltre, fu introdotta la 1100 GLX, praticamente una \"LX\", ma pi\u00f9 elegante, senza bande laterali e con dotazione pi\u00f9 completa, nonch\u00e9 provvista del motore 1.1 ad alta compressione, che proprio in quell'anno scese da 60 a 58 CV. Sul fronte dei veicoli commerciali comparve una 1100 Pick-Up telonata con motore da 1.1 litri e soli 50 CV, per una portata massima di 535\u00a0kg.\nNel 1976 furono cancellate la \"LE\" con motore da 944\u00a0cm\u00b3 e la \"Sp\u00e9cial\". Meccanicamente si ebbe l'arrivo di un impianto frenante a doppio circuito su tutta la gamma, mentre il tergilunotto divenne di serie su tutta la gamma (tranne la \"LE\" che non lo prevedeva) e le versioni \"LX\" ed \"ES\" ricevettero nella dotazione di serie la predisposizione per l'autoradio. Alla fine dello stesso anno fu lanciata una nuova versione commerciale, la 1100 AS, praticamente una berlina a tre porte ma con i soli due sedili anteriori: la parte posteriore dell'abitacolo era completamente vuota per permettere il carico di merci e strumenti di lavoro. L'allestimento interno ed il propulsore utilizzato erano gli stessi della \"LX\".\nNel 1977 fu presentata la Matra-Simca Rancho, ossia una \"1100\" in veste simil-fuoristrada, ritenuta da molti come l'antesignana delle successive SUV: adottava un propulsore di 1.5 litri, con 80\u00a0CV era in grado di raggiungere i 145\u00a0km/h. Parte della carrozzeria era di materia plastica, per contenere la massa.\nSempre nel 1977, e precisamente nel mese di aprile, vi fu l'arrivo della 1100 LX Sp\u00e9cial, versione a tiratura limitata: la sua dotazione comprendeva tra l'altro il tergilunotto, la predisposizione per l'autoradio, le bande laterali simili (ma non identiche) a quelle della \"LX\" ed i vetri oscurati. Sempre nel 1977 la calandra nera venne uniformata su tutta la gamma, mentre la \"LE\" a 3 porte venne reintrodotta a fianco di quella a 5 porte.\nGli ultimi anni.\nNel gennaio del 1978, vi fu il lancio commerciale della Chrysler Horizon, destinata in seguito a sostituire proprio la \"1100\". Ma per quest'ultima non era ancora arrivato il momento del pensionamento, anzi, alcuni modelli precedentemente tolti dal listino, tornarono in commercio. Fu per esempio il caso della \"GLS\" a 5 porte, che torn\u00f2 con il motore 1.1 da 58 CV. Nello stesso anno fu lanciata sul mercato la nuova versione furgonata, la VF3, caratterizzata dal tetto rialzato di 20\u00a0cm rispetto alla \"VF2\", che comunque rimase in gamma. Il 1978 fu per\u00f2 anche l'anno in cui il Gruppo PSA rilev\u00f2 l'intera Chrysler europea, detentrice del marchio Simca. Per questo motivo, nella tarda estate il colosso francese annunci\u00f2 la prossima estinzione della Simca a favore del marchio Talbot, che venne rispolverato dopo decenni di inattivit\u00e0. Nel frattempo, la presenza della nuova arrivata Horizon comport\u00f2 una razionalizzazione della gamma, con il solo propulsore da 1.1 litri a motorizzare la ridotta gamma.\nNel 1979 il marchio Talbot cominci\u00f2 a comparire sul frontale della vettura, mentre in coda rimase invece il nome \"Simca\". Sempre nel 1979, la dotazione dei principali modelli divenne pi\u00f9 completa.\nDal 1980, la 1100 venne prodotta con il marchio Talbot, in affiancamento alla Horizon, in produzione a quel punto da oramai tre anni. Il marchio \"Simca\" scomparve definitivamente, anche dal portellone posteriore.\nNel luglio del 1981 le \"1100\" scomparvero quasi tutte dal listino: le uniche rimaste furono le versioni \"VF1\", \"VF2\" e \"VF3\". Queste ultime furono tolte dal commercio quattro anni dopo, nel 1985.\nDurante la sua produzione la 1100 fu commercializzata anche negli Stati Uniti tramite la Chrysler e con il nome di 1204 (poich\u00e9 nella versione USA montava unicamente quel motore), ma si rivel\u00f2 un flop nonostante potesse (caso pi\u00f9 unico che raro per una compatta) montare il condizionatore d'aria: fu disponibile sul mercato USA soltanto dal 1969 al 1970.\nRiepilogo caratteristiche.\nDi seguito vengono riepilogate le caratteristiche delle varie versioni previste per la gamma della \"1100\". I prezzi indicati sono in franchi e si riferiscono al momento del debutto nel mercato transalpino:"}
{"id": "489604", "revid": "671029", "url": "https://it.wikipedia.org/wiki?curid=489604", "title": "Armoriale di San Michele Arcangelo", "text": "In araldica, un armoriale \u00e8 una raccolta di armi o stemmi. Questa voce raccoglie stemmi in cui compare san Michele Arcangelo. \u00c8 uno dei santi pi\u00f9 rappresentati negli stemmi, particolarmente nell'araldica civica. Nel medioevo si attribuiva all'arcangelo Michele la croce bordonata come arma individuale."}
{"id": "489608", "revid": "834", "url": "https://it.wikipedia.org/wiki?curid=489608", "title": "Guillermo Ignacio Ca\u00f1as", "text": ""}
{"id": "489609", "revid": "729019", "url": "https://it.wikipedia.org/wiki?curid=489609", "title": "TomTom", "text": "TomTom International BV \u00e8 una societ\u00e0 olandese che produce sistemi di navigazione satellitare per autovetture, autocarri, autobus, motociclette, palmari e smartphone.\nDescrizione.\nI prodotti offrono una visione aerea del percorso. Il percorso viene calcolato attraverso l'utilizzo di ricevitori GPS (integrati o esterni) e di mappe digitali Tele Atlas.\nAlcuni modelli dispongono di Bluetooth e permettono, cos\u00ec, di utilizzare il dispositivo di navigazione come vivavoce per telefoni cellulari.\nL'azienda offre anche servizi a pagamento come lo stato di congestione del traffico o la presenza nella zona di transito di probabili autovelox.\nNel luglio del 2007 con un'offerta di 1,8 miliardi di dollari ha tentato di acquistare la societ\u00e0 connazionale Tele Atlas, produttrice di mappe digitali per sistemi GPS, ma \u00e8 stata fermata da una controfferta di 2,1 miliardi della rivale americana Garmin.\nNel novembre del 2007 la TomTom ha rilanciato con un'OPA da 2,9 miliardi di euro. Nel giugno del 2008 l'acquisizione diventa effettiva avendo ricevuto l'avallo anche della Commissione europea per quanto riguarda le problematiche legate alla tutela della concorrenza.\nProdotti.\nTomTom dispone dei seguenti tipi di prodotti:\nTomTom Telematics.\nTomTom Telematics \u00e8 una Business Unit di TomTom dedicata alla gestione del parco veicoli, ai dispositivi telematici dei veicoli e ai servizi per le auto connesse. WEBFLEET \u00e8 una soluzione SaaS (Software-as-a-Service) utilizzata da piccole e grandi aziende per migliorare le prestazioni dei veicoli, risparmiare carburante, assistere i conducenti e aumentare l'efficienza generale del parco veicoli. Inoltre, TomTom Telematics fornisce servizi per le assicurazioni, le agenzie di noleggio e leasing, gli importatori di auto e le societ\u00e0 che si rivolgono alle aziende e ai clienti."}
{"id": "489613", "revid": "729019", "url": "https://it.wikipedia.org/wiki?curid=489613", "title": "Tele Atlas", "text": "Tele Atlas \u00e8 una societ\u00e0 che produce mappe digitali per sistemi di informazione geografica (GIS), servizi di localizzazione (LBS), e sistemi navigazione automotiva. Tra i suoi clienti vi sono Blaupunkt, Google Maps, Map24, MapQuest, Microsoft, e TomTom. Tele Atlas ha base fuori 's-Hertogenbosch (Paesi Bassi) con uffici in tutto il mondo. La sua principale rivale era Navteq, ora incorporata in Nokia.\nStoria.\nNel luglio 2007 la societ\u00e0 ha ricevuto un'offerta da parte della societ\u00e0 TomTom produttrice dell'omonima serie di navigatori satellitari; l'offerta ammontava a circa 1,8 miliardi di euro. In ottobre la societ\u00e0 Garmin, anch'essa produttrice di una serie di navigatori satellitari, ha presentato un'offerta per la societ\u00e0; l'offerta ha superato quella della TomTom. In novembre la Tom Tom ha rilanciato nuovamente promuovendo un'OPA da 2,9 miliardi di euro.\nNel giugno del 2008 l'acquisizione diventa effettiva avendo ricevuto l'avallo anche della commissione europea sulla concorrenza. A fine giugno la societ\u00e0 rende noto di aver stretto un accordo di collaborazione con Google della durata di cinque anni. L'accordo prevede che Google utilizzi le mappe della societ\u00e0 e che gli utenti Google possano inviare degli aggiornamenti delle mappe direttamente a Tele Atlas."}
{"id": "489615", "revid": "1979849", "url": "https://it.wikipedia.org/wiki?curid=489615", "title": "Jim Capaldi", "text": "Biografia.\nBritannico di famiglia italiana, fu tra i membri dei Traffic e compose alcuni pezzi musicali del suo gruppo fra cui \"Paper Sun\"; inoltre fu lui a scrivere la maggior parte dei testi delle loro canzoni.\nAveva costruito anche una solida carriera solista, arrivata all'apice con il disco del 1988, \"Some come Running\", contenente l'hit-single \"Something so strong\", famosa per essere inclusa anche nella colonna sonora del film \"Best of the Best\" del 1989 con Eric Roberts. Jim Capaldi inizi\u00f2 la sua carriera da solista proprio quando i Traffic avevano raggiunto il suo apice, rilasciando il suo debutto da solista \"Oh How We Dancer\", all'inizio del 1972, a due anni di distanza da John Barleycorn Must Die.\nAl disco collaborarono compagni della band ed ex componenti (Steve Winwood e Dave Mason), oltre a Paul Kossoff dei Free, Trevor Burton dei Move, Rick Gresch, Jim Gordon e i Muscle Shoals Horns.\nNel 1975 spos\u00f2 la brasiliana Aninha (Anna) Campos, da cui ebbe due figlie, Tabitha e Tallulah.\nMor\u00ec per un tumore allo stomaco il 28 gennaio del 2005."}
{"id": "489619", "revid": "54354", "url": "https://it.wikipedia.org/wiki?curid=489619", "title": "TeleAtlas", "text": ""}
{"id": "489626", "revid": "117568380", "url": "https://it.wikipedia.org/wiki?curid=489626", "title": "Jaca Book", "text": "Jaca Book \u00e8 una casa editrice italiana con sede a Milano.\nStoria.\nLa casa editrice fu costituita nel 1965 da studenti universitari milanesi e inizi\u00f2 la propria attivit\u00e0 nel 1966. Tra i suoi fondatori possono essere ricordati Sante Bagnoli, tuttora presidente della casa editrice, Maretta Campi e Paolo Mangini. Il nome deriva da una pianta: la giaca (dal portoghese \"jaca\"), cui \u00e8 stato unito \"book\" ad indicare il genere di attivit\u00e0. Fino agli anni '80 \u00e8 stata la casa editrice affiliata al movimento di Comunione e Liberazione.\nFin dai primi anni si \u00e8 occupata di politica, macroeconomia, scienze umane, cristianesimo e teologia. In particolare, fra il 1966 e il 1973 ha pubblicato un numero notevole di opere di pensatori marxisti e libertari nelle collane \"Saggi per una conoscenza della transizione\" e \"Le transizioni socialiste e libertarie\". Nel 1978 avvi\u00f2 la pubblicazione della rivista culturale \"L'Umana Avventura\".\nDal 1980, col distaccamento da Comunione e Liberazione, inizi\u00f2 a pubblicare anche libri di storia dell'arte, di archeologia, di architettura, in genere coeditati insieme con i principali editori delle diverse lingue. Negli stessi anni Jaca Book inizi\u00f2 anche ad inserire nel proprio catalogo libri destinati ai ragazzi nei campi delle religioni, della storia e delle scienze.\nNel 2002 Jaca Book ha inaugurato la collana \"Patrimonio artistico italiano\", che illustra e documenta le opere dei principali stili dal paleocristiano al barocco. Nello stesso anno ha ricevuto il premio Alassio Centolibri - Un editore per l'Europa.\nAttivit\u00e0.\nJaca Book pubblica circa 4000 titoli e 2.500 autori fra i quali si trovano filosofi come Jacques Derrida (tradotto per la prima volta in italiano nel 1968), Emmanuel L\u00e9vinas, Paul Ric\u0153ur, Carlo Sini, Jean Soldini; teologi come don Giussani, il vescovo Luigi Negri, il cardinale John Henry Newman e papa Benedetto XVI, Henri de Lubac, Hans Urs von Balthasar, Inos Biffi; antropologi delle religioni come Mircea Eliade e il cardinale Julien Ries, Paleoantropologi come Yves Coppens e Fiorenzo Facchini, storici come Hubert Jedin, Jacques Heers, Giovanni Sale e pensatori come Raimon Panikkar o Pierre Teilhard de Chardin. E ancora, lo scrittore nigeriano Wole Soyinka, gli scrittori inglesi C. S. Lewis e Robert Hugh Benson, lo scrittore scozzese Bruce Marshall.\nPubblica inoltre la versione in lingua italiana della rivista internazionale di teologia cattolica Communio."}
{"id": "489628", "revid": "729019", "url": "https://it.wikipedia.org/wiki?curid=489628", "title": "Mio Technology", "text": "Mio Technology \u00e8 un produttore taiwanese di prodotti elettronici: palmari e PDA, smartphone e strumenti di navigazione personale (PND o \"personal navigation devices\"). Tutti i prodotti sono focalizzati al ritmo di uno \u00abstile di vita mobile\u00bb.\nIl suo marchio principale \u00e8 \"Mio explore more\".\nDal 2002, Mio Technology ha preso una direzione che ha consentito all'azienda di sviluppare alcuni dei prodotti di navigazione personale pi\u00f9 avanzati oggi disponibili. \"Da sempre cerchiamo di sviluppare nuove tecnologie che aiutino le persone a esplorare il mondo circostante. Sfruttando la nostra esperienza in tecnologie PDA, abbiamo sviluppato e rilasciato il primo PDA integrato con il sistema GPS gi\u00e0 nel 2003. Il successo di questo innovativo prodotto sui mercati altamente competitivi di Taiwan e Corea del sud ha consentito a Mio Technology di affermarsi come una delle societ\u00e0 di navigazione GPS in pi\u00f9 rapida crescita del mondo.\"\nIl marchio Mio DigiWalker \u00e8 stato lanciato in Europa nel 2004, seguito ben presto dall'espansione in Australia, Giappone e Stati Uniti. Grazie al software di facile uso e alle funzionalit\u00e0 hardware integrate, abbiamo rapidamente conquistato quote di mercato in questi nuovi segmenti.\nIn seguito alla fusione con Navman nel 2007, Mio ha rinnovato nel 2008 la propria immagine aziendale e in contemporanea ha lanciato i primi dispositivi integrati, la Serie Mio Moov, con un innovativo pacchetto di contenuti e servizi tra cui il software MioMoreTM che permette l'aggiornamento dei Punti di Interesse in tempo reale, collegandosi in remoto ad Infobel.com (il primo servizio Europeo di ricerca GPS locale).\nOggi Mio \u00e8 una delle aziende leader del settore con sedi a Taiwan, in Cina, Giappone, Sud Corea, Australia, Stati Uniti e Europa.\nMio Technology produce e commercializza dispositivi che permettono agli utenti di trarre vantaggio dai pi\u00f9 innovativi servizi che la navigazione offre. Mio attualmente impiega pi\u00f9 di 1500 dipendenti in tutto il mondo e vende e commercializza i suoi prodotti in oltre 47 nazioni. Le sedi di Mio in Europa sono in Belgio, UK e Polonia.\nI prodotti Mio, che comprendono sistemi di navigazione per auto, sistemi di navigazione portatile e PDA, sono stati sviluppati sulla base delle esigenze dei clienti. Il pay off di Mio, \u201cExplore More\u201d, esprime il cambiamento del modo in cui gli utenti dovrebbero esplorare il mondo: in maniera semplice e spontanea.\nProdotti.\nPDA con GPS - PDA Phone\nGPS autonomi - Automotive\nTelefonini cellulari\nMilestone.\nA seguito della fusione con Navman, Mio ha rinnovato la propria immagine aziendale con un nuovo pay off \u201cExplore More\u201d\nLancia i suoi primi dispositivi integrati, la Serie Mio Moov\nLancia MioMoreTM, un innovativo pacchetto di contenuti e servizi tra cui il software che permette l'aggiornamento dei Punti di Interesse in tempo reale, collegandosi in remoto ad Infobel.com \u2013 il primo servizio Europeo di ricerca GPS locale\nLancia la Serie C, PND con display 4,3\u201d con interfaccia a schermo diviso\nLancia Mio C620, il primo PND con visualizzazione in 3D\nFusione globale con Navman\nLancia Mio A701, il primo Smartphone con GPS integrato\n\u00c8 al terzo posto al mondo tra i pi\u00f9 grandi vendor di PDA\nMantiene la posizione numero 3 nel mercato EMEA per i dispositivi GPS portatili (fonte: Canalys)\nNumero 1 per i PDA con GPS nel mercato EMEA (fonte: Canalys)\nMio DigiWalker penetra sul mercato di Australia, Giappone e U.S.A.Lancio di Mio DigiWalker 269, il primo GPS dedicato munito di disco rigido integrato\nMio DigiWalker si associa ad Avis Rent-a-Car nella Corea del Sud per offrire ai propri clienti dei dispositivi GPS per le visite all'isola di Cheju\nMio DigiWalker \u00e8 nuovamente al primo posto nel settore dei palmari in Corea del Sud e a Taiwan (fonte: IDC)\nMio DigiWalker \u00e8 la seconda azienda produttrice di palmari in Europa (fonte: Canalys)\nMio DigiWalker \u00e8 tra i primi 5 fornitori di palmari al mondo (fonte: IDC)\nMio DigiWalker entra sui mercati di Europa, Medio Oriente e Africa e si colloca al quinto posto nell'area nel giro del primo anno\nMio DigiWalker \u00e8 al primo posto nel settore dei palmari in Corea del Sud e a Taiwan (fonte: IDC)\nLancio di Mio DigiWalker 168, il primo PDA al mondo munito di GPS integrato in Corea del Sud e a Taiwan\nFondazione di Mio Technology Limited"}
{"id": "489629", "revid": "122961494", "url": "https://it.wikipedia.org/wiki?curid=489629", "title": "Teatro dell'oppresso", "text": "Il Teatro dell'oppresso, in brasiliano \"Teatro do Oprimido\", o TdO, \u00e8 un metodo teatrale che comprende differenti tecniche create dal regista brasiliano Augusto Boal, gi\u00e0 direttore del Teatro Arena di San Paolo. Le accomuna l'obiettivo di fornire strumenti di cambiamento personale, sociale e politico per tutti coloro si trovino in situazioni di oppressione. Boal lo insegn\u00f2 in giro per il mondo fino alla sua morte nel 2009.\nStoria.\nIn Brasile.\nIspirato alle idee di Paulo Freire ed al suo trattato, \"La pedagogia degli oppressi\", il Teatro dell'Oppresso nasce in Brasile, in un clima di lotte operaie e contadine, in tempi in cui il regime oppressivo degli anni '60 del Novecento non consentiva l'espressione di critiche n\u00e9 di liberi pensieri e opinioni in pubblico. Boal port\u00f2 il teatro nella vita quotidiana delle persone, mostrando che ognuno di noi pu\u00f2 influenzare attivamente gli sviluppi socio-politici. Con gli anni si \u00e8 poi diffuso in tutto il mondo dove viene comunemente utilizzato.\nPassaggio in Europa.\nCacciato dal Brasile, Boal si trasfer\u00ec a Parigi, esportando le sue idee in Europa. Se in origine questo metodo era principalmente un mezzo per rendere coscienti le persone rispetto ai conflitti sociali, nella sua interpretazione europea il Teatro dell'Oppresso \u00e8 stato utilizzato per lavorare sui conflitti personali.\nAlcune delle tecniche, in particolare quella del flic-dans-la-t\u00eate sono infatti nate da laboratori annuali svolti proprio a Parigi nel 1980 assieme agli animatori del Centre du Theatre de l'Opprim\u00e9 per rispondere a una domanda nuova: come si possono affrontare col Teatro dell'Oppresso le questioni pi\u00f9 interiori, in cui \u00abil problema \u00e8 nella persona pi\u00f9 che nella situazione\u00bb, senza cadere in una psicoterapia individuale ma tenendo fede ai principi del TdO di essere una ricerca collettiva di liberazione?\nBoal, come racconta auto-ironicamente negli stage, arriva in Europa nel 1979 abituato a confrontarsi con oppressioni molto visibili e concrete, basate sulla violenza, la forza, la prevaricazione. Propone i suoi stage in Francia e poi ovunque e gli occidentali portano in essi oppressioni a lui sconosciute: solitudine, impotenza, confusione, malessere interiore... Boal prima rifiuta di trattare queste questioni e chiede\n\u00abma dove sono i poliziotti? Dove sono gli oppressori?\u00bb\ne infine si arrende alla realt\u00e0 e afferma:\n\u00abanche qui in Europa ci sono oppressioni, ma sono pi\u00f9 nascoste, pi\u00f9 sottili; anche qui la gente sta male, al punto che si toglie la vita per questo; dobbiamo scoprire gli oppressori; essi sono nella testa\u00bb.\nDa qui nascono le prime tecniche come \"I poliziotti e i loro anticorpi\", \"L'arcobaleno del desiderio\", \"L'immagine analitica\" ecc. che esplorano l'interiorit\u00e0 della persona per far emergere e portare in scena, ma visibili a tutti, gli oppressori interni; oppressori che sono stati, in passato, persone in carne ed ossa che il protagonista ha incontrato e che ora sono nascosti nella sua testa sotto forma di immagini di divieto, terrore, seduzione, impotenza, ecc. Le tecniche mirano a portare fuori questi flic perch\u00e9 il protagonista possa riconoscerli e affrontarli teatralmente, ma anche perch\u00e9 il gruppo possa lavorare e allenarsi a lottare contro questi impedimenti.\nLe tecniche sono tutte basate su un racconto iniziale del protagonista a cui segue la costruzione di immagini proposte da lui e/o dal pubblico e successive improvvisazioni in un caleidoscopio di relazioni e di piani (reale e simbolico e fantastico e grottesco...) che permettono un'esplorazione ricca di suggestioni.\nTematiche e tecniche.\nTutte le tecniche del TdO rappresentano una forma di educazione popolare basata sulla comunit\u00e0, che usa il teatro come strumento per il cambiamento sociale a livello individuale , locale e globale. Tecniche che sono utilizzate in oltre 100 paesi in vari ambiti di attivismo sociale e politico, di risoluzione dei conflitti, di costruzione di comunit\u00e0, di terapia, riabilitazione, sensibilizzazione e anche per creare legislazione. Progettato per i non-attori, utilizza il linguaggio universale del teatro come un mezzo per indagare la vita da parte di persone e comunit\u00e0 intere, di identificare i loro sogni e reinventare il loro futuro.\nIl TdO invita al pensiero critico e al dialogo. Si tratta di analizzare piuttosto che dare risposte, agire e interagire e non solo parlare. Boal svilupp\u00f2 specifiche tecniche teatrali con gli attori in modi che gli spett-attori potevano diffondere il messaggio di critica sociale. Boal svilupp\u00f2 una variet\u00e0 di tecniche, basate sull'interazione tra \"spettattore\" e attori.\nSecondo le intenzioni di Boal, le tecniche teatrali vanno usate per incoraggiare le persone alla cittadinanza attiva e per partecipare attivamente alla vita politica e sociale. Se \u00e8 vero infatti che i cambiamenti socio-politici influenzano la vita di tutti, comprese le persone pi\u00f9 deboli, anch'esse, come noi se ci uniamo, possono attuare cambiamenti in tutti gli ambiti della societ\u00e0. In questo senso il teatro ha il fine di rappresentare le oppressioni quotidiane con l'intento di trovare strategie per affrontarle e possibilmente trasformarle.\nUno dei motivi della popolarit\u00e0 del TdO \u00e8 l'idea di attivare lo spettatore (chiamato appunto spett/attore), ponendolo al centro del lavoro teatrale, al fine di includere differenti rappresentazioni della realt\u00e0 ed esplorarne possibili trasformazioni in forma creativa e socializzata."}
{"id": "489635", "revid": "22166", "url": "https://it.wikipedia.org/wiki?curid=489635", "title": "Storia del diritto tedesco", "text": ""}
{"id": "489639", "revid": "109180529", "url": "https://it.wikipedia.org/wiki?curid=489639", "title": "PHOLED", "text": "I diodi organici a emissione di luce di tipo fosforescente (sigla \"PH\"-OLED) sono una tecnologia sviluppata dalla compagnia Universal Display Corporation di Ewing (New Jersey).\nOstacoli.\nUno dei problemi che al momento ostacolano l'ampia diffusione di questa tecnologia, energeticamente molto efficiente, \u00e8 che i PHOLED rossi ed i PHOLED verdi durano anche alcune decine di migliaia di ore in pi\u00f9 di un PHOLED blu. Questo rende le immagini sugli schermi distorte troppo presto rispetto a quanto sarebbe necessario per rendere la tecnologia idonea ad un dispositivo commerciale."}
{"id": "489640", "revid": "729019", "url": "https://it.wikipedia.org/wiki?curid=489640", "title": "Cotonificio Poss", "text": "Con Cotonificio Poss venivano indicati i cotonifici presenti nel comune di Cesate, Uboldo e Saronno, costruiti dai Poss di Verbania a cavallo tra il XIX e il XX secolo.\nAlessandro Poss, figlio del fondatore, crea nel 1904 un altro stabilimento di tessitura a Uboldo con 416 telai Northrop e, poco dopo, un impianto per la filatura di fusi per assicurare il filo di trama. Nel 1908 \u00e8 la volta di un nuovo impianto di filatura a Cesate con fusi. Nel 1925 il Cotonificio diviene una Societ\u00e0 Anonima. Nel 1927 vengono aggiornati gli impianti per tessitura di Saronno con 128 telai automatici Ruti.\nL'azienda \u00e8 sempre rivolta all'innovazione e all'evoluzione delle tecniche produttive.\nAgli inizi del Novecento inizia anche la produzione di speciali tele per pneumatici, utilizzate ad esempio dalla Pirelli. Poi sar\u00e0 la volta del rayon, di tele per aerei (ad esempio quella per il volo Sesto Calende-Melbourne-Tokyo-Roma del comandante De Pinedo).\nDurante la Prima Guerra Mondiale, il cotonificio utilizza nei suoi impianti la canapa.\nDopo la Seconda Guerra Mondiale, la Poss, come tutti i cotonifici europei, deve fronteggiare la concorrenza dei produttori del terzo mondo. Gli stabilimenti chiudono negli anni '60.\nCotonificio di Cesate.\nLa struttura di produzione di Cesate dell'anno 1908 era considerata dalla Regione Lombardia esempio di archeologia industriale. Erano presenti officine meccaniche, laboratori, un opificio e un convitto operaio al fine della produzione di filati greggi per l\"'industria aeronautica e di pneumatici\". Negli anni sessanta la produzione \u00e8 in recessione e il percorso per la chiusura della sede \u00e8 segnato anche da uno scontro tra Polizia e operai, che tentarono di occupare lo stabilimento per protesta verso la riduzione di personale.\nIl cotonificio \u00e8 stato abbattuto nel 2004 per essere rimpiazzato da una zona residenziale a seguito di un Accordo di Programma, stipulato tra il 1992 e il 1997, dal Comune di Cesate, la Regione Lombardia e il privato proprietario dell'area.\nQuesta scelta ha provocato reazioni nei cittadini del paese di Cesate, che erano ormai affezionati alla confortante figura del cotonificio, il quale era circondato da un parco di querce e abeti secolari."}
{"id": "489643", "revid": "1893", "url": "https://it.wikipedia.org/wiki?curid=489643", "title": "Cixate", "text": ""}
{"id": "489644", "revid": "1718925", "url": "https://it.wikipedia.org/wiki?curid=489644", "title": "Orbe", "text": "Orbe (toponimo francese; in tedesco \"Orbach\", desueto) \u00e8 un comune svizzero di 6\u00a0903 abitanti del Canton Vaud, nel distretto del Jura-Nord vaudois.\nGeografia fisica.\nOrbe \u00e8 posto in cima a una collina che si eleva sopra la pianura circostante attraversata dal fiume Orbe.\nStoria.\nOrbe \u00e8 stato, al tempo dei Romani, un crocevia importante degli assi nord-sud e ovest-est dell'arco alpino. .\nIn tempi medievali, Orbe \u00e8 servito come del ; nel borgo fu edificato il suo castello, articolato in torri, una a base circolare .\nDalla fine del XX secolo Orbe \u00e8 in rapido sviluppo economico e residenziale; fino al 2008 \u00e8 stato capoluogo del distretto di Orbe.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nOrbe \u00e8 servito dall'uscita 3 dell'autostrada A9 Ballaigues-Ried-Briga e dall'omonima stazione ferroviaria, capolinea della ferrovia Orbe-Chavornay, e da quelle di Les Granges e di Saint-Eloi.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "489650", "revid": "76963", "url": "https://it.wikipedia.org/wiki?curid=489650", "title": "Guy Pearce", "text": "Biografia.\nNato ad Ely, Inghilterra, i suoi familiari (suo padre \u00e8 un pilota neozelandese, sua madre un'insegnante inglese) si trasferirono a Geelong, in Australia, quando lui aveva 3 anni. Suo padre mor\u00ec in un incidente aereo quando Pearce aveva 9 anni. Tra i 16 e 22 anni divenne un culturista professionista vincendo il titolo di Mr. Natural Victoria. Pearce ha sempre avuto un interesse particolare per la recitazione, ed eccelle nelle arti mimiche.\nHa iniziato a recitare in opere teatrali da quando era giovane, per poi iniziare una lunga gavetta televisiva che lo ha visto recitare nelle soap opera australiane \"Neighbours\" e \"Home and Away\", oltre alla serie TV \"La saga dei McGregor\". Nel 1994, acquista una certa notoriet\u00e0 interpretando una drag queen nel film cult \"Priscilla - La regina del deserto\", grazie al quale si fa notare a Hollywood. Nel 1997 appare nelle vesti di attore protagonista nel film \"L.A. Confidential\" di Curtis Hanson.\nSuccessivamente \u00e8 protagonista in \"Memento\" di Christopher Nolan e in \"The Time Machine\", remake de \"L'uomo che visse nel futuro\". Nel 2006 interpreta Andy Warhol nel controverso \"Factory Girl\", mentre interpreta Harry Houdini in \"Houdini - L'ultimo mago\". Nel 2009 interpreta un sopravvissuto insieme alla sua famiglia nel film post-apocalittico \"The Road\", con Viggo Mortensen e Charlize Theron. Nel 2010 interpreta il ruolo di Edoardo VIII nel film \"Il discorso del re\", vincitore del Premio Oscar. Nel 2011 interpreta il ruolo di Monty Beragon nella miniserie \"Mildred Pierce\", ruolo per il quale viene premiato con l'Emmy Award quale miglior attore non protagonista in una miniserie televisiva. Nel 2012 interpreta il ruolo del terribile Sir Peter Weyland, il fondatore della Weyland-Yutani, nel cortometraggio \"TED 2023\" e nel film \"Prometheus\" e il suo sequel del 2017, \"\". Nel 2013 interpreta il ruolo del \"villain\" Aldrich Killian nel film \"Iron Man 3\".\nPearce vive a Melbourne e, oltre alla recitazione, ha la passione per la musica e scrive canzoni. Nel novembre 2014 ha pubblicato il suo primo album, intitolato \"Broken Bones\".\nVita privata.\nNel 1997 ha sposato la psicologa Kate Mestitz. Dopo diciotto anni di matrimonio, nell'ottobre del 2015 Pearce ha confermato la loro separazione.\nDal 2015 ha una relazione con l'attrice Carice van Houten, dalla quale ha avuto un figlio, Monte Pearce, il 29 agosto 2016. La coppia vive ad Amsterdam.\nDoppiatori italiani.\nNelle versioni in italiano delle opere in cui ha recitato, Guy Pearce \u00e8 stato doppiato da:"}
{"id": "489651", "revid": "110157", "url": "https://it.wikipedia.org/wiki?curid=489651", "title": "Rances (Svizzera)", "text": "Rances (toponimo francese) \u00e8 un comune svizzero di 472 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "489652", "revid": "76963", "url": "https://it.wikipedia.org/wiki?curid=489652", "title": "Ayumi Hamasaki", "text": "Fra le pi\u00f9 famose artiste giapponesi internazionali. Dopo l'uscita del suo album \"LOVEppears\", il nome della cantante, sui prodotti ufficiali, compare scritto tutto minuscolo, cio\u00e8 ayumi hamasaki.\nProfilo.\nDal suo debutto nel 1998 con il primo singolo, \"Poker Face\", ha venduto pi\u00f9 di 55 milioni di copie, pubblicando 16 album, 5 mini-album, 6 compilation e 53 singoli. In tutta la storia del Giappone, la Hamasaki (spesso chiamata dai fan con il nomignolo \"Ayu\") \u00e8 il terzo \"best seller\" musicale.\nCon l'incisione del suo trentanovesimo singolo, \"Startin'/Born To Be..\", nel 2006, la Hamasaki ha raggiunto un record, diventando la prima cantante donna ad avere 26 singoli al primo posto delle classifiche e 37 singoli nella \"top ten\" di Oricon.\n\u00c8 anche la prima cantante giapponese di cui tutti gli album (pubblicati dalla casa discografica Avex) sono entrati in classifica al primo posto. Il suo singolo pre-Avex, \"Nothing from Nothing\", non \u00e8 infatti entrato nella top ten di Oricon.\nHa vinto il premio \"Taish\u014d\" (il pi\u00f9 importante premio musicale giapponese) per tre volte consecutive: nel 2001, nel 2002 e nel 2003, dopodich\u00e9 ha chiesto di non essere pi\u00f9 nominata.\nIl suo nome d'arte \u00e8 \u6d5c\u5d0e\u3042\u3086\u307f, con \"ayumi\" scritto in hiragana; all'anagrafe, il suo nome completo sarebbe \u6d5c\u5d0e\u6b69.\nIl suo 11\u00ba album, dal titolo \"Rock'n'Roll Circus\", \u00e8 uscito il 14 aprile 2010.\nBiografia.\nGiovinezza e prime esperienze.\nAyumi Hamasaki ha vissuto con la madre dopo l'abbandono del tetto familiare da parte del padre, quando aveva due anni, ed \u00e8 stata cresciuta soprattutto dalla nonna.\nDurante l'adolescenza inizi\u00f2 la carriera di modella come testimonial di una banca locale. Al liceo veniva considerata un personaggio negativo a causa della tintura ai capelli e delle T-shirt strette che indossava, considerate estremamente sconvenienti nel Giappone di quei tempi. Lasci\u00f2 la scuola per recarsi a Tokyo, dove avrebbe potuto dedicare tutto il suo tempo alla carriera di modella, sostenuta dalla nonna.\nHamasaki usava lo pseudonimo di Kurumi Hamazaki per recitare in alcuni film a basso costo e telenovelas come \"Miseinen\" o \"Sumo momo momo\", senza grande successo; una delle sue interpretazioni pi\u00f9 notevoli \u00e8 in \"Nagisa no Shindobaddo\" del 1995, dove assume il ruolo di una ragazza vittima di violenza sessuale. Era troppo bassa per fare la modella professionista; come risultato, trascorreva il tempo per le strade di Tokyo facendo shopping e frequentando discoteche come lo Shibuya club.\nL'ingresso in musica.\nI primi passi di Ayumi Hamasaki nel mondo della musica furono nella scena rap. Il 1\u00ba dicembre 1995 usc\u00ec il suo primo album, \"Nothing from Nothing\", realizzato con Dohzi-T. Dopo aver mancato l'ingresso nella classifica di Oricon, la sua agenzia, la Nippon Columbia, l'abbandon\u00f2.\nIn seguito Ayumi conobbe Masato \"Max\" Matsuura a Velfarre, un locale della Avex Trax, grazie ad una sua amica. Questi le offr\u00ec un ingaggio. Ayumi accett\u00f2 (\"Non avevo altro da fare\", comment\u00f2 in seguito), dopo un primo rifiuto causato dalla diffidenza nei confronti di persone molto pi\u00f9 grandi di lei.\nAbbandon\u00f2 presto i corsi di canto, dapprima nascondendolo a Matsuura, che una volta scoperto tutto la mand\u00f2 a New York. Affascinato dal suo modo di scrivere lettere, Matsuura le sugger\u00ec di scrivere i testi per le sue canzoni.\nDa \"A Song for XX\" a \"LOVEppears\".\nL'8 aprile 1998 fu pubblicato il singolo di debutto di Ayumi Hamasaki, \"poker face\". Si piazz\u00f2 subito 22\u00ba nella classifica di Oricon e riusc\u00ec a vendere 43.000 copie. Pubblicando il suo quinto singolo, \"Depend on You\", la Hamasaki raggiunse per la prima volta la top ten delle classifiche. \"Depend on you\" fu usata come colonna sonora del videogioco \"Thousand Arms\".\nAyumi raggiunse finalmente la posizione numero uno in classifica con il suo primo album, \"A Song for XX\", uscito il 1\u00ba gennaio 1999.\nIl primo singolo numero uno fu \"LOVE~Destiny~\", uscito il 14 aprile 1999. Dall'uscita del suo nono singolo, \"Boys &amp; Girls\", seguendo le mode dell'industria musicale, i dischi passarono da 8\u00a0cm a 12\u00a0cm, in modo da poter contenere pi\u00f9 dati. Furono quindi pubblicati anche i primi remix album.\nIl suo decimo singolo (triplo A-side), \"A\", \u00e8 attualmente il suo singolo di maggior successo, con ben 1.600.000 copie vendute.\nIl 10 novembre 1999 usc\u00ec il suo secondo album, \"Loveppears\", a meno di un anno dal primo. L'album super\u00f2 i due milioni di copie vendute. La copertina di \"LOVEppears\" suscit\u00f2 molto scalpore nell'opinione pubblica, perch\u00e9 mostrava la Hamasaki in topless col seno coperto dai lunghi capelli. Lo stesso giorno usc\u00ec anche singolo \"appears\".\nDa \"Duty\" a \"I am...\".\nNel 2000 fu testimonial per la Vis\u00e9e, ditta di cosmetici giapponese; nello spot fu utilizzata proprio una sua canzone, \"vogue\". Gir\u00f2 anche alcuni spot per la TU-KA, ditta impegnata nel settore della telefonia cellulare. La cantante guadagn\u00f2 cos\u00ec molta fama e cominci\u00f2 ad apparire in diverse riviste.\nDa aprile a giugno pubblic\u00f2 un singolo al mese, \"vogue\", \"Far away\", e \"SEASONS\", che sarebbero stati pi\u00f9 avanti considerati come una trilogia, \"The Trilogy\", a causa della loro somiglianza nei testi e nei relativi video. Il 27 settembre pubblic\u00f2 il suo terzo album completo, \"Duty\". Vendette ben tre milioni di copie, diventando il suo studio album pi\u00f9 venduto in assoluto. Nello stesso giorno venne pubblicato anche un singolo a tiratura limitata, \"SURREAL\".\nFu poi la volta del singolo \"M\", che denot\u00f2 una svolta creativa per la Hamasaki, che compose anche alcune canzoni sotto lo pseudonimo di \"Crea\". In seguito usc\u00ec il suo primo best of, \"A Best\".\nNel tardo 2001 il suo secondo album remix, \"ayu-ro mix 2\", fu un record: fu infatti il secondo album remix nella storia della musica giapponese a posizionarsi primo nelle classifiche. Il suo unico predecessore fu l'album della cantante Misia, \"Little Tokyo\".\nIl 1\u00ba gennaio 2002, venne pubblicato il suo quarto album, \"I am...\", che vendette 2,3 milioni di copie.\n\"RAINBOW\" e \"A BALLADS\".\nIl 18 dicembre 2002 fu pubblicato l'album \"RAINBOW\". L'album contiene tracce simili allo stile di \"Crea\", come l'album precedente. Inoltre nel disco sono presenti per la prima volta canzoni con parti cantate in inglese. L'album fu lanciato tramite una strategia di marketing molto efficace: coloro che avessero comprato l'album immediatamente dopo l'uscita nei negozi avrebbero avuto accesso a un sito internet, protetto da password, contenente una versione strumentale della \"title track\" di \"RAINBOW\", non presente nell'album. I fan ebbero inoltre la possibilit\u00e0 di inserire suggerimenti per la stesura del testo della canzone.\nIl pezzo fu poi inserito nella successiva produzione di Ayumi Hamasaki, la sua compilation \"A Ballads\", pubblicata il 12 marzo 2003. Il disco, una raccolta contenente solo due inediti, rimase pressoch\u00e9 invenduto.\nDa \"Memorial address\" a \"(miss)understood\".\nIn luglio venne pubblicato il singolo \"&amp;\". Dopo la pubblicazione dei singoli \"forgiveness\" e \"No Way to Say\", il 17 dicembre 2003, Ayumi pubblic\u00f2 il suo primo mini-album: \"Memorial Address\". Sorprendentemente, questo nuovo album contiene solo tre canzoni inedite. Grazie a questo disco la Hamasaki diviene la prima e unica cantante solista a vedersi assegnato un disco di platino in Giappone per un mini-album.\nNella primavera del 2004, Ayumi pubblic\u00f2 \"Moments\" in formato CD e CD+DVD, come gi\u00e0 avvenuto per \"Memorial address\". Oggi questa combinazione \u00e8 la routine per le uscite della cantante. \"Moments\" contiene il tema dell'ultimo spot pubblicitario girato per la ditta di cosmetici Vis\u00e9e, prima che il contratto con l'azienda finisse. Nel luglio dello stesso anno si verificarono dei disordini all'interno dell'etichetta di Hamasaki, la Avex Trax. Una lite tra Max Matsuura e Yoda, un direttore del label, cre\u00f2 grossi disagi, accompagnati da voci di corridoio circa la volont\u00e0 di abbandonare l'etichetta da parte di molti artisti, fra i quali la stessa Ayumi Hamasaki, Hiroko Shimabukuro, gli Every Little Thing, hitomi e i Do As Infinity. La Avex Trax cominci\u00f2 ad affondare, la vicenda si concluse quando la stessa Hamasaki pass\u00f2 dalla parte di Matsuura, cos\u00ec Yoda si licenzi\u00f2, ponendo fine alle tensioni venutesi a creare.\nIl 15 dicembre del 2004 venne pubblicato il suo sesto album, \"MY STORY\".\nIl suo 38\u00ba singolo, \"Bold &amp; Delicious/Pride\", non ebbe molto successo. Presentava uno stile completamente nuovo per Ayumi; sentendo le canzoni degli Sweetbox, la cantante aveva chiesto al compositore Roberto \"Geo\" Rosan di usare alcune sue musiche.\nIl settimo album, \"(Miss)understood\", venne pubblicato il 1\u00ba gennaio 2006. Vendette nella prima settimana circa 650.000 copie, raggiungendo il primo posto nelle World Global Charts.\nL'era di \"Secret\".\nLa canzone \"Startin'\" venne usata come opening theme del videogioco per PlayStation 2 \"\", mentre la canzone \"rainy day\" (presente nell'album \"(miss)understood\") venne usata come ending theme.\nInoltre, la canzone \"Born To Be...\" venne usata per le Olimpiadi invernali 2006 da Nippon Television.\nDopo il singolo \"Startin'/Born To Be...\", Ayumi part\u00ec per il tour \"ayumi hamasaki ARENA TOUR 2006 ~(miss) understood~\", che dur\u00f2 tre mesi.\nIl 25 ottobre iTunes USA ha aggiunto alcuni artisti nella sezione giapponese includendo Ayumi Hamasaki.\nL'ottavo album della Hamasaki, \"Secret\", usc\u00ec il 29 novembre 2006. Include le hits \"Startin'\", \"Born To Be...\", \"BLUE BIRD\", \"Beautiful Fighters\", sette nuove canzoni e tre strumentali. All'inizio, l'album era stato annunciato come il suo secondo mini-album, con sette canzoni in totale. Il 23 ottobre 2006, il suo sito ufficiale annunci\u00f2 un cambio di programma e che \"Secret\" era diventato un LP.\nAyumi Hamasaki ha guadagnato l'attenzione dei media grazie al video musicale di \"Jewel\", costato approssimativamente sui 100 milioni di yen. \"Jewel\" \u00e8 uno dei video pi\u00f9 costosi mai realizzati.\n\"Secret\" \u00e8 stato molto sponsorizzato fuori dal Giappone ed \u00e8 probabilmente l'album di Ayumi con maggior successo all'estero.\nL'8 dicembre CNN International ha mandato in onda un'intervista di circa 30 minuti con Ayumi Hamasaki, come parte di una puntata speciale di Talk Asia, \"Japan Now\".\n2007-presente.\nIl 28 febbraio 2007 fu pubblicato il best album \"A BEST II\", che comprende alcune delle migliori canzoni di Ayumi, da \"I am...\" a \"(miss)understood\". Le due versioni, -WHITE- e -BLACK-, raggiunsero la prima e la seconda posizione nella Oricon Weekly Chart, facendo diventare Ayumi la prima cantante donna ad avere due sue pubblicazioni in classifica contemporaneamente.\nPer promuovere \"A BEST II\" e \"Secret\", Ayumi inizi\u00f2 il suo primo tour con concerti non solo in Giappone, ma anche in altri paesi dell'Asia, tra cui Taiwan e Cina: l\"'Asia Tour 2007 A-Tour of Secret\". Il tour dur\u00f2 da marzo fino alla fine di giugno.\nIl 18 luglio del 2007 la Hamasaki torna nelle classifiche con il singolo \"Glitter/Fated\" (la canzone \"glitter\" rappresenta il gioioso inizio di una storia d'amore, mentre la canzone \"fated\" ne rappresenta il triste epilogo). Vengono girati i videoclip di entrambe le canzoni, che vengono incorporati in un unico filmato, un cortometraggio, dal titolo \"\u8ddd\u611b ~Distance Love~\".\nDopo appena due mesi torna con un nuovo singolo, dalle atmosfere pi\u00f9 rock e cupe (che appaiono anche nel videoclip), \"Talkin' 2 Myself\", uscito il 19 settembre 2007. Qui Ayumi sfoggia un nuovo taglio, molto pi\u00f9 corto rispetto al precedente (non \u00e8 comunque la prima volta che rinnova il suo \"look\" in modo cos\u00ec radicale).\nL'ultimo singolo che anticipa l'uscita del nono album in studio \u00e8 \"Together When...\", pubblicato solo in versione digitale il 5 dicembre 2007.\nIl 1\u00ba gennaio 2008 viene pubblicato \"GUILTY\", contenente i tre singoli precedentemente pubblicati nel 2007 e, ovviamente, nuove tracce, per un totale di quattordici. Qui la Hamasaki vira decisamente su un suono pi\u00f9 elettronico.\nIn seguito vennero pubblicati gli album remix: \"ayu-mi-x 6 ~GOLD~\" e \"ayu-mi-x 6 ~SILVER~\".\nNell'aprile 2008, per commemorare il decimo anniversario di Ayumi, fu pubblicato il singolo \"Mirrorcle World\", che arriv\u00f2 primo in classifica, e la fece diventare la prima cantante donna ad avere ogni anno, per dieci anni consecutivi, un singolo al primo posto.\nPoi inizi\u00f2 il suo secondo tour in Asia, l\"'Asia Tour 2008-10th anniversary\", sempre per celebrare il suo decimo anno di attivit\u00e0.\nIl 10 settembre 2008 fu pubblicato \"\", una raccolta di tutte le A-side dei suoi singoli, a partire da \"poker face\", pi\u00f9 una bonus track di \"Who..\", ricantata per il decimo anniversario.\nIl 18 dicembre 2008 fu pubblicato il suo quarantaquattresimo singolo, in quattro versioni, come per Mirrorcle World: \"Days/Green\" CD e CD+DVD (contenente \"LOVE 'Destiny'\" ricantata per il decimo anniversario) e \"GREEN/Days\" CD e CD+DVD (contenente \"TO BE\" ricantata per il decimo anniversario). Il DVD di \"Days/GREEN\" contiene il video di \"Days\" e il making clip di \"GREEN\", mentre il DVD di \"GREEN/Days\" contiene il video di \"GREEN\" e il making clip di \"Days\". La canzone \"GREEN\" \u00e8 stata usata per una pubblicit\u00e0 della Panasonic.\nIl 25 febbraio 2009 viene messa in vendita un'altra doppia A-side: \"Rule/Sparkle\", in tre versioni: CD-GREEN Version (contenente un remix di \"GREEN\" e la sua versione acustica), CD-Days Version (contenente un remix di \"Days\" pi\u00f9 la sua versione acustica) e CD+DVD (contenente un remix di \"Rule\"). La canzone \"Rule\" \u00e8 stata usata come ending del film \"Dragon Ball Evolution\", mentre la canzone \"Sparkle\" per la pubblicit\u00e0 della Honda Zest Spark .\nIl 25 marzo 2009 viene pubblicato il suo decimo studio album, \"Next Level\" (contenente i singoli \"Days/GREEN\" e \"Rule/Sparkle\", pi\u00f9 altre 10 canzoni) in ben quattro versioni: CD, CD+DVD (il DVD contiene i video di \"GREEN\", \"Days\", \"Rule\", \"Sparkle\", \"NEXT LEVEL\" e \"Curtain call\" e i rispettivi making clip), 2CD+DVD (il secondo CD contiene le tracce audio di alcune canzoni cantate nel \"Premium Countdown Live 2008-2009\") e in versione digitale dentro una pen-drive da due gigabyte (contenente le tracce audio, i video e i making in mp4 e il photobook), tutte con un case di colore diverso. Sebbene l'album abbia debuttato al primo posto in classifica e sia rimasto in vetta per 18 settimane, \u00e8 quello di Ayumi che ha venduto di meno.\nIl 12 agosto 2009, Ayumi ha pubblicato il singolo estivo \"Sunrise/Sunset~LOVE is ALL~\". La canzone \"Sunrise~LOVE is ALL~\" \u00e8 stata usata come opening del dorama giapponese \"Dandy Daddy?\".\nIl singolo invernale della cantante giapponese \u00e8 invece uscito il 29 dicembre 2009, e si intitola \"You Were../Ballad\".\nIl 14 aprile 2010 \u00e8 stato lanciato il suo undicesimo studio album, dal titolo \"Rock'n'Roll Circus\". Il disco ha subito raggiunto la vetta delle classifiche, facendo della Hamasaki l'unica cantante donna solista ad aver piazzato, negli ultimi venti anni, dieci album al numero 1 delle classifiche nipponiche.\nNel 2010, in pochi mesi, Ayumi ha raggiunto la quota dei 50 singoli pubblicati, con l'uscita estiva di \"Moon/Blossom\" il 14 luglio, poi di \"crossroad\" il 22 settembre, e infine del maxi-singolo \"L\" il 29 dello stesso mese.\n\"crossroad\" \u00e8 un pezzo dal ritmo elettronico che richiama lo stile dei primi successi della Hamasaki, mentre \"Virgin Road\", \"Sweet Season\" e \"Last angel\", le tracce contenute in \"L\", sono tre ballate accompagnate dal pianoforte.\nLa sordit\u00e0.\nPoco dopo l'uscita dell'album \"GUILTY\" la Hamasaki annuncia che, a causa di un incidente avvenuto diversi anni prima, \u00e8 diventata quasi completamente sorda dall'orecchio sinistro. Aggiunge per\u00f2 che, nonostante questo difficile handicap (soprattutto per un'artista impegnata nel campo musicale), continuer\u00e0 la sua carriera come ha sempre fatto.\nVita privata.\nIl 1\u00ba gennaio 2011, Ayumi Hamasaki ha annunciato ai suoi fan il matrimonio con l'attore e modello austriaco Manuel Schwarz. Nonostante il matrimonio, Ayumi ha promesso ai suoi fan che non si sarebbe ritirata, e ha infatti continuato a comporre musica. Il matrimonio tra la cantante giapponese ed il marito austriaco si \u00e8 concluso dopo poco pi\u00f9 di un anno con il divorzio nel mese di gennaio 2012. Il 13 dicembre 2013 annuncia ufficialmente il suo fidanzamento con un venticinquenne studente di Los Angeles. Nel settembre 2016 la coppia divorzia dopo 1 anno di fidanzamento e 2 anni di matrimonio.\nI simboli.\nAyumi Hamasaki usa alcuni simboli per rappresentare il suo nome o i suoi singoli/canzoni.\nLa prima A.\nLa prima volta che ha usato un simbolo per titolo \u00e8 stato per il suo undicesimo singolo \"A\". I bordi del simbolo rappresentano le A-side del singolo: \"monochrome\", \"Trauma\", \"too late\" ed \"End roll\". Questo \u00e8 l'unico contesto in cui ha usato questo simbolo.\nLa seconda A.\nLa seconda A \u00e8 usata da Ayumi Hamasaki per identificare s\u00e9 stessa. Ne ha fatto una variazione per il suo cartone animato, Ayupan.\nM.\nQuesto simbolo fu usato per il suo diciannovesimo singolo \"M\", che, a differenza di \"A\", aveva solo una canzone. Questo simbolo \u00e8 usato sempre quando compare la \"M\" nella tracklist.\nH.\nQuesto simbolo, rappresentante la lettera \"H\", venne usato solo per il maxi-singolo omonimo, uscito nel 2002.\nLa terza A.\nLa terza A \u00e8 usata per sponsorizzare il suo settimo album, \"(miss)understood\". \u00c8 usata anche nel DVD live di quest'ultimo e nel sito mu-mo (il negozio online della Avex).\nLa quarta A.\nLa quarta A \u00e8 usata per celebrare il suo decimo anniversario di carriera nel campo musicale, utilizzata nel retro del singolo \"Mirrorcle World\"."}
{"id": "489655", "revid": "767487", "url": "https://it.wikipedia.org/wiki?curid=489655", "title": "Valeyres-sous-Rances", "text": "Valeyres-sous-Rances (toponimo francese) \u00e8 un comune svizzero di 625 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "489659", "revid": "111373", "url": "https://it.wikipedia.org/wiki?curid=489659", "title": "Essert-Pittet", "text": "Essert-Pittet (toponimo francese) \u00e8 una frazione di 164 abitanti del comune svizzero di Chavornay, nel Canton Vaud (distretto del Jura-Nord vaudois).\nStoria.\nGi\u00e0 comune autonomo che si estendeva per 2,76\u00a0km\u00b2, nel 2017 \u00e8 stato accorpato al comune di Chavornay assieme all'altro comune soppresso di Corcelles-sur-Chavornay.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nEssert-Pittet \u00e8 servito dall'omonima stazione, sulla ferrovia Losanna-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "489660", "revid": "287204", "url": "https://it.wikipedia.org/wiki?curid=489660", "title": "Alessandro Rolla", "text": "Biografia.\nStudi\u00f2 a Milano viola, violino e contrappunto. \nAbbiamo notizia di una sua esibizione come solista a Milano nella chiesa di Sant'Ambrogio, tra il 1772 e il 1774, nell'esecuzione di un concerto per viola e orchestra di sua composizione, probabilmente con la direzione di Giovanni Battista Sammartini.\nNel 1782 fu assunto come prima viola nell'orchestra ducale di Parma, diventandone dieci anni dopo primo violino (mansione che all'epoca consisteva nella direzione dell'orchestra). Alla morte del duca Ferdinando, si trasfer\u00ec a Milano, dove divenne una delle figure pi\u00f9 importanti della vita musicale della citt\u00e0. Chiamato dall'impresario Francesco Benedetto Ricci a dirigere dell'orchestra del Teatro alla Scala nel 1803, vi rimase trent'anni, operando importanti modifiche e migliorie all'organico orchestrale, e innalzando notevolmente il livello artistico della neonata compagine milanese, ricevendo gli elogi della esigentissima critica germanica. Fu anche al servizio dell'orchestra del Vicer\u00e9 Eugenio di Beauharnais come primo violino e direttore dal 1805 al 1835.\nLa sua eccezionale bravura di violista pare gli procurasse qualche inconveniente, infatti gli fu fatto divieto di suonare la viola in pubblico come riporta l'Abate Giuseppe Bertini nel suo Dizionario di Musica e dei Musicisti (Palermo, 1814):\nFu anche il primo insegnante di violino e viola al Regio Conservatorio di Musica di Milano a partire dalla sua fondazione nel 1808 e fino al 1835, e ne poi divenne direttore; ebbe tra i suoi allievi alcuni dei pi\u00f9 famosi violinisti e violisti italiani tra cui il bresciano Antonio Bazzini, il bergamasco Girolamo Alessandro Biaggi, e vi \u00e8 anche un episodio nella vita del giovane Paganini che nel 1795 fu portato a Parma al cospetto di Rolla dal padre per prendere lezioni. Rolla per\u00f2 disse che lui non poteva insegnare pi\u00f9 alcunch\u00e9 sulla tecnica violinistica e gli consigli\u00f2 un maestro di composizione. \nPaganini si esib\u00ec spesso con Rolla, soprattutto negli anni 1813-1814, e rimase sempre in una stretta relazione di amicizia.\nIl consiglio di studiare seriamente la composizione, il Rolla lo diede nel 1832 anche al giovane Giuseppe Verdi (come riporta il bussetano nella celebre lettera a Giulio Ricordi in cui ripercorre le sue prime difficolt\u00e0 da musicista professionista) dopo la celebre bocciatura all'esame di ammissione, facendo dapprima il nome di Benedetto Neri e poi quello del Lavigna. Verdi inizi\u00f2 infatti a ricevere lezioni private da Vincenzo Lavigna, cembalista e collega di Rolla sia alla Scala che al Conservatorio.\nCompose molta musica cameristica (\u00e8 il pi\u00f9 prolifico compositore per duo d'archi) e solistica per violino e viola in uno stile brillante di stampo belcantistico, e scrisse anche le musiche di balletti per le stagioni scaligere. \nSuon\u00f2 e diresse sino in tarda et\u00e0 divulgando in Italia tra i primissimi le musiche del suo quasi coetaneo Mozart (prima esecuzione italiana de \"Le Nozze di Figaro\") e del pi\u00f9 giovane Beethoven: infatti, nel 1813 esegu\u00ec brani dalle \"Le creature di Prometeo\" alla Scala e la Quarta, Quinta e Sesta Sinfonia in concerti privati a Milano; nel 1823, cur\u00f2 la prima esecuzione di una sinfonia di Beethoven alla Scala.\nLavori.\nI numeri di opus delle composizioni di Rolla vengono indicati con la sigla BI (catalogo Bianchi-Inzaghi)."}
{"id": "489662", "revid": "481666", "url": "https://it.wikipedia.org/wiki?curid=489662", "title": "Tom Mix", "text": "Biografia.\nNato con il nome di Thomas Hezikiah Mix, era figlio di un boscaiolo. Si arruol\u00f2 in un'unit\u00e0 di artiglieria, ma fu dichiarato disertore nel 1902. Prima di intraprendere la carriera di attore, fece parecchi mestieri, dal cowboy al ranger del Texas, agli spettacoli del circo. Inizi\u00f2 a interpretare dei film nel 1910 per la Selig, poi nel 1917 pass\u00f2 alla Fox e cominci\u00f2 ad essere conosciuto dal pubblico. In molti film recit\u00f2 con il suo fido cavallo Tony. Si ritir\u00f2 nel 1935 dopo l'uscita del suo ultimo film, \"The Miracle Rider\", che incass\u00f2 oltre un milione di dollari.\nRough Riders.\nNell'aprile 1898, durante la guerra ispano-americana, sotto il nome di Thomas E. (Edwin) Mix, si arruol\u00f2 nell'esercito. La sua unit\u00e0 per\u00f2 non fu mai mandata oltremare e lui si assent\u00f2 senza permesso al tempo del suo primo matrimonio con Grace I. Allin. Dichiarato disertore il 4 novembre 1902, non sub\u00ec per\u00f2 alcun processo.\nNel 1905, Mix cavalc\u00f2 nella parata inaugurale del presidente Theodore Roosevelt. La parata era guidata da Seth Bullock alla testa di un corteo di cinquanta cavalieri che includeva un gruppo di Rough Riders. Anni dopo, gli uffici stampa hollywoodiani avrebbero pubblicizzato questo evento come se Mix avesse fatto parte anche lui del corpo dei volontari che avevano partecipato alla guerra di Cuba nel 1898.\nVita privata.\nIl 18 luglio 1902, Mix si spos\u00f2 con Grace I. Allin ma il loro matrimonio venne annullato l'anno seguente. Anche il secondo matrimonio con Kitty Jewel Perinne dur\u00f2 poco, circa un anno. La terza moglie fu Olive Stokes, sposata il 10 gennaio 1909. Il 13 luglio 1912, dalla coppia nacque una figlia, Ruth. Mix divorzi\u00f2 da Olive nel 1917 per sposare l'anno seguente l'attrice - e sua partner da anni - Victoria Forde. I due, nel 1922, ebbero una figlia, Thomasina. Divorziarono nel 1931.\nL'ultima moglie di Mix fu Mabel Hubbell Ward: il matrimonio, celebrato nel 1932, dur\u00f2 fino al 1940, l'anno della morte di Tom Mix.\nMorte.\nMor\u00ec a 60 anni, nel 1940, in un incidente d'auto a Florence, in Arizona. Dopo il funerale alla Little Church of the Flowers, Tom Mix fu sepolto al Forest Lawn Memorial Park Cemetery di Glendale (California).\nRiconoscimenti.\nPer il suo contributo all'industria cinematografica, Tom Mix ha una stella sulla Hollywood Walk of Fame al 1708 di Vine Street.\nFilmografia.\nLa filmografia \u00e8 tratta da quella riportata su IMDb . Secondo l'Internet Movie Database, Mix ha interpretato 290 pellicole, ne ha dirette 113, ha firmato 84 sceneggiature e appare come produttore in 47 film; \u00e8 stato anche supervisore e appare, a vario titolo, in numerosi film, documentari e filmati d'archivio.\n1909 - 1910 - 1911 - 1912 - 1913 - 1914 - 1915 - 1916 - 1917 - 1918 - 1919 - 1920 - 1922 - 1923 - 1925 - 1926 - 1928 - 1929 - 1932 - 1933 - 1935"}
{"id": "489664", "revid": "110157", "url": "https://it.wikipedia.org/wiki?curid=489664", "title": "Suchy", "text": "Suchy (toponimo francese) \u00e8 un comune svizzero di 606 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "489665", "revid": "287204", "url": "https://it.wikipedia.org/wiki?curid=489665", "title": "Unione Sportiva Sarzanese 1906", "text": "LUnione Sportiva Sarzanese 1906 \u00e8 stata la pi\u00f9 antica societ\u00e0 calcistica di Sarzana, in provincia della Spezia. Fondata nel 1906, ha militato per due anni in serie C negli anni quaranta, quattro in Serie C2 professionistica alla fine degli anni ottanta e oltre venticinque anni in Serie D, massimo livello dilettantistico nazionale.\nNel 2011 riunci\u00f2 alla serie D traslando il proprio titolo sportivo in Seconda Categoria regionale e, dopo aver cambiato ragione sociale negli anni successivi dapprima in \"A.S.D. Sarzana 2011\" e poi in \"A.S.D. Sarzana Calcio 1906\", ha chiuso l'esercizio nel 2020 durante la militanza in Prima Categoria, causa la totale mancanza di sovvenzionamenti.\nStoria.\nFondazione.\nIl 20 settembre 1906 in Piazza della Calcandola 9 (oggi piazza Matteotti), nasce l'Unione Sportiva Sarzanese. Alcuni rappresentanti del calcio proposero agli esponenti della \"Nuova Italia\" l'idea di unire le forze dando vita, cos\u00ec facendo, ad un unico sodalizio e dalle idee si pass\u00f2 in breve tempo ai fatti e la societ\u00e0 venne costituita. Carlo Zappa venne designato rappresentante della \"Nuova Italia\" in seno al consiglio dell'Unione Sportiva Sarzanese e l'avvocato Bernardo Tamburi fu il primo presidente. Si decise che il colore di rappresentanza fosse quello rossonero. La Sarzanese partecip\u00f2 al primo campionato nel 1907, una sorta di torneo interprovinciale.\nLa prima rifondazione.\nNel 1915, con l'entrata in guerra dell'Italia, la societ\u00e0 perde parecchi atleti, di conseguenza si sfalda, ma con la cessazione delle ostilit\u00e0 giunse puntuale l'opera di rifondazione. L'Unione sportiva Sarzanese venne ricostituita in una palazzina nella piazza San Giorgio a Sarzana. Tanti sono stati i personaggi locali che hanno lavorato e contribuito a fare vivere anche se con molte difficolt\u00e0 la societ\u00e0. Nando Clerici fu il primo Presidente del sodalizio dopo la prima guerra e negli anni venti e riconosciuta l'opera e la figura di Corrado Ravecca.\nGli anni trenta.\nNegli anni trenta assunse la Presidenza della societ\u00e0 Stefano Saudino. Quegli anni furono caratterizzati dall'ingaggio di atleti eccezionali: dall'allenatore Lorenzelli, ai vari Brizzi, Garbini, Chiodo, Guastini, Galletto, Picci, Cerri, Mangini, Cavalli ed uno in particolare, il grande Turiddu Marchini. La seconda met\u00e0 degli anni trenta venne caratterizzata da un uomo che per statura morale ed umana e rimasto nel cuore degli sportivi sarzanesi: il conte Guido De Benedetti. Sotto la sua presidenza e con la guida tecnica affidata a Lorenzelli, la Sarzanese vinse il campionato di seconda divisione edizione 1936-1937.\nNel 1940 la Sarzanese partecip\u00f2 alla prima divisione ligure. Si ricordano i calciatori: Gasperini, Oldoini, Castellini, Chiodo, Carbonetti, Guerra, Caprioni, Mantero, Salvietti e con Lorenzelli allenatore. L'attivit\u00e0 rossonera cess\u00f2 completamente con il campionato 1941-1942 a causa della seconda guerra mondiale, che vide il sacrificio di Miro Luperi, giovane che fra i rossoneri vest\u00ec numerose volte la maglia di portiere titolare e a cui venne assegnata la medaglia d'oro al valor militare e successivamente intitolato lo stadio comunale.\nIl dopoguerra.\nDopo la guerra si ricomincia a trovare entusiasmo intorno al calcio e ancora una volta sotto la regia di Carlo Zappa a cercare di rifondare la societ\u00e0. Venne costituito un gruppo di lavoro tra gli appassionati e sportivi e cos\u00ec si ricostituisce L'Unione Sportiva Sarzanese dopo la liberazione, con Ennio Cresti presidente. Nel 1946 viene ammessa alla serie C, dove gioca due campionati, disputando i famosi derby con lo Spezia, poi retrocede due volte consecutivamente, il giocatore pi\u00f9 rappresentativo \u00e8 il genovese Roberto Lerici, che poi avr\u00e0 successo in serie A come calciatore (Inter e Vicenza) e allenatore (Vicenza, Genoa e Sampdoria).\nNegli anni '50, la societ\u00e0 rossonera nonostante l'impegno rimase per diversi anni al margine dal calcio delle categorie superiori fino all'arrivo in serie D negli anni 1964-1965. La prima svolta la diede la spregiudicata politica di Sauro Giorgi che impar\u00f2 in fretta il mestiere di manager. Il suo sodalizio con Corrado Orrico non a caso \u00e8 entrato nella storia rossonera. Alla Presidenza Giorgi subentr\u00f2 Ireno Ferrarini, poi Giancalo Alioto. Fu quindi il turno di Giorgio Bigagli ed ancora Alioto, prima di cedere la mano ad un gruppo (Beatini, Cecchini, Zucchini, Angeli, Ambrosini, Bigagli, Lamioni) intenzionato a ricostruire la societ\u00e0 su nuove basi.\nGli anni ottanta e novanta.\nNel 1986 si insedia ai vertici della U.S. Sarzanese Emilio Beatini. Il \"suo\" allenatore era Marco Bergamini. Con lui si conquist\u00f2 la Serie C2, giocatore prima, quindi allenatore per sei anni.\nNell'estate del 1988 assume l'incarico di Presidente Franco Zucchini che con Franco Melani allenatore, fece accarezzare la citt\u00e0 il sogno della Serie C1. L'U.S. Sarzanese con Melani fu una delle formazioni pi\u00f9 forti della storia rossonera. Nei primi anni novanta ricopre la carica di Presidente l'imprenditore sarzanese Guido Cecchini ancora oggi socio ed appassionato sostenitore della Sarzanese.\nTanti comunque sono stati gli uomini fortemente legati alla societ\u00e0 che hanno contribuito prima a far grande la squadra e poi a cercare di farla vivere tra mille difficolt\u00e0 in nome di un tradizione che non va dimenticata: tra i tanti ricordiamo: Idilio Lamioni da portiere nella formazione dei primi anni quaranta a Vice presidente a met\u00e0 degli anni cinquanta e poi dirigente da sempre; Iliano Benvenuti, il \"super\" segretario dai primi anni sessanta sino agli anni novanta esperto conoscitore dei regolamenti federali; Francesco Baudone, sindaco della citt\u00e0, tifoso e dirigente per moltissimi anni. Parlava direttamente con i giocatori prima di ogni partita, incoraggiandoli e dandogli sempre preziosi consigli; Evaristo Musetti appassionato dirigente del settore giovanile per moltissimi anni.\nAgli inizi degli anni novanta la societ\u00e0 guidata dalla famiglia Alioto, dal Responsabile del Settore Giovanile Maffeo Perfumo e dall'attuale Presidente Angeli, riparte dopo la mancata iscrizione al Campionato Nazionale Dilettanti (stagione 1993/94) e la conseguente messa in liquidazione della vecchia U.S. SARZANESE 1906 s.r.l., e la concessione da parte della FIGC Regionale di ripartire dalla 2\u00aa Categoria e non dalla 3\u00aa e vincendo prima la Seconda Categoria, poi la Prima Categoria, poi lo spareggio con la Bolzanetese Virtus a Sestri Levante, davanti a 700 tifosi sarzanesi in delirio approda in un crescendo di successi all'Eccellenza Regionale e poi l'anno seguente agli spareggi nazionali per la promozione in Serie D, persi contro la Guanzatese.\nDal 2000.\nNe segue una crisi societaria, limitata dal grande impegno del Presidente (dal 1999) del sodalizio Diego Angeli, giovane dinamico e con tanta voglia di vincere, che dopo 2 anni in Promozione, grazie al ripescaggio in Eccellenza per meriti storico-sportivi riesce a riorganizzare e migliorare anno dopo anno la societ\u00e0, fino ad oggi allorquando, affiancato da un gruppo di sarzanesi e non, con tanta passione ha costruito una squadra degna della storia gloriosa della Sarzanese ed ha lanciato insieme all'Amministrazione Comunale un grande progetto di ristrutturazione degli impianti sportivo dello Stadio Comunale Miro Luperi, e del Centro Sportivo Berghini, vera casa della societ\u00e0 rossonera. Nell'estate 2006, dopo la promozione in Serie D, la societ\u00e0 ha cambiato la sua denominazione in A.S.D. Sarzanese Calcio 1906 s.r.l. Anche il settore comunicazione / relazioni con la stampa \u00e8 stato potenziato ad opera di Andrea Perfumo con la creazione del\nsito ufficiale della societ\u00e0 rossonera.\nNella stagione 2006-2007 la Sarzanese ha ottenuto la salvezza. Nella stagione 2008-2009 la Sarzanese si classifica al quarto posto nel girone A di Serie D qualificandosi ai play-off. Il play-off per l'accesso alla Serie C2 giocato il 27 maggio 2009 si \u00e8 concluso con la vittoria del per 4-2. Con questo risultato la Sarzanese rimarr\u00e0 in Serie D per il 2009-2010. Il 12 agosto 2009 \u00e8 stato assegnato a sorte alla Sarzanese il girone A, come nella passata stagione. Il 5\u00ba posto ottenuto nella serie D girone A 2009-2010 le vale l'accesso ai play-off, dove viene sconfitta per 3-1 dalla Virtus Entella. La stagione 2010-2011 si conclude con un 11\u00ba posto. Il 29 luglio 2011 dopo essersi regolarmente iscritta rinuncia alla serie D e su concessione della F.I.G.C. -L.N.D. Comitato Regionale Liguria riparte dal campionato di Seconda Categoria. Negli anni successivi partecipa a Campionati di Prima e Seconda Categoria.\nA inizio agosto del 2021, in Prima Categoria, la societ\u00e0 gi\u00e0 \"A.S.D. Sarzana Calcio 1906\" \u00e8 costretta a sciogliersi, prevalentemente per la grave carenza di finanze, dopo 114 anni ininterrotti di esercizio sportivo."}
{"id": "489672", "revid": "1318658", "url": "https://it.wikipedia.org/wiki?curid=489672", "title": "Arrondissement di Die", "text": "L\"arrondissement\" di Die \u00e8 un \"arrondissement\" dipartimentale della Francia situato nel dipartimento della Dr\u00f4me, nella regione dell'Alvernia-Rodano-Alpi.\nStoria.\nFu creato nel 1800, sulla base dei preesistenti \"distretti\".\nComposizione.\nL\"arrondissement\" \u00e8 diviso in 104 comuni raggruppati in 9 cantoni, elencati di seguito:"}
{"id": "489676", "revid": "158913", "url": "https://it.wikipedia.org/wiki?curid=489676", "title": "Enemy Territory", "text": ""}
{"id": "489678", "revid": "1745361", "url": "https://it.wikipedia.org/wiki?curid=489678", "title": "Flegias", "text": "Flegias \u00e8 una figura della mitologia greca, citata anche da Dante nell\"Inferno\".\nGenealogia.\nFlegias \u00e8 indicato come figlio di Ares e di Crise (figlia di Almo), da Pausania, o di Ares e Dotis (altrove sconosciuta) dallo Pseudo Apollodoro. Secondo quest'ultimo autore non ebbe figli, mentre altrove \u00e8 indicato come padre di Coronide, amata da Apollo, e di Issione.\nNella mitologia antica.\nFlegias fu re dei Lapiti, una popolazione della Tessaglia, ma secondo Pausania successe a Eteocle come re di Orcomeno, in Beozia, e fond\u00f2 nei paraggi una citt\u00e0 a cui diede il suo nome.\nPer vendicare la morte della figlia Coronide, uccisa da Artemide su ordine di Apollo, Flegias tent\u00f2 di incendiare il tempio del dio a Delfi, uno dei santuari pi\u00f9 importanti della Grecia: per questo affronto Apollo, dopo averlo crivellato di frecce, lo scaravent\u00f2 nel Tartaro e lo condann\u00f2 a stare per l'eternit\u00e0 con un enorme masso sempre sul punto di cadergli addosso. La sua storia \u00e8 narrata nell'Eneide e nella \"Thebais\" di Stazio.\nUn altro mito racconta che venne ucciso dai re di Tebe Lico e Nitteo.\nNella \"Commedia\".\nNell'ottavo canto dell\"Inferno\" Dante e Virgilio si trovano davanti alla palude dello Stige, dove sono puniti gli iracondi e gli accidiosi: qui ricevono aiuto da Flegias, le cui sembianze e il cui vero ruolo sono taciuti.\nSe sembra improbabile che sia un traghettatore per i peccatori di passaggio ai cerchi inferiori, essendovi le anime spedite direttamente da Minosse dopo il suo giudizio, potrebbe essere colui che getta i peccatori nella palude; in ogni caso Dante si preoccupa solo di citare la sua sovreccitazione, testimoniata dalle sue grida sia all'arrivo che alla discesa dei due poeti sulla sua barca.\nEtimologia del nome.\nIl nome \"Phlegyas\" indica un avvoltoio dal piumaggio rosso e richiama il termine greco \"phlego\" e il termine latino \"flagro\", tradotti entrambi come \"incendio\": questa derivazione e la storia stessa del personaggio lo rendono appunto emblema di un'ira fulminea e deflagrante."}
{"id": "489681", "revid": "287204", "url": "https://it.wikipedia.org/wiki?curid=489681", "title": "Bernardin Gantin", "text": "Biografia.\nNacque a Toffo, in Benin, l'8 maggio 1922. Il padre era un impiegato delle ferrovie.\nFormazione e ministero sacerdotale.\nComp\u00ec gli studi istituzionali teologici e filosofici presso il seminario di Ouidah.\nIl 14 febbraio 1951 fu ordinato presbitero, nella cattedrale di Ouidah, dal vescovo Louis Parisot, di cui divenne uno dei pi\u00f9 stretti collaboratori.\nA partire dal 1953 prosegu\u00ec gli studi a Roma, presso la Pontificia Universit\u00e0 Urbaniana (missiologia) e presso la Pontificia Universit\u00e0 Lateranense, dove si licenzi\u00f2 in teologia e diritto canonico.\nMinistero episcopale e cardinalato.\nL'11 dicembre 1956 fu eletto vescovo titolare di Tipasa di Mauritania ed ausiliare di Cotonou; fu consacrato nella cappella del Collegio di \"Propaganda fide\" il 3 febbraio 1957 dal cardinale Eug\u00e8ne Tisserant e successivamente torn\u00f2 nella sua diocesi di origine.\nIl 5 gennaio 1960, dimessosi Parisot per motivi di salute, venne nominato arcivescovo metropolita di Cotonou. Fu anche eletto presidente della locale conferenza episcopale; partecip\u00f2 a tutte le sessioni del Concilio Vaticano II e alla prima assemblea ordinaria del sinodo mondiale dei vescovi (1967).\nIl 5 marzo 1971 venne nominato segretario aggiunto della Congregazione per l'evangelizzazione dei popoli e lasci\u00f2 il governo della sua diocesi. Nel 1975 fu nominato vicepresidente della Pontificia commissione \"Justitia e Pax\", di cui divenne presidente il 15 dicembre 1976, e del Pontificio consiglio \"Cor Unum\" di cui fu presidente dal 4 settembre 1978.\nNel concistoro del 27 giugno 1977 fu creato cardinale diacono del Sacro Cuore di Cristo Re da papa Paolo VI; eletto cardinale presbitero dopo l'elevazione della diaconia \"pro illa vice\" il 25 giugno 1984 e cardinale vescovo di Palestrina il 29 settembre 1986. Nei due conclavi del 1978 il suo nome venne indicato tra quelli dei \"papabili\".\nLasci\u00f2 i precedenti incarichi l'8 aprile 1984, quando venne nominato prefetto della Congregazione per i vescovi, primo cardinale di origine africana ad essere messo a capo di una congregazione della Santa Sede.\nIl 5 giugno 1993 venne eletto decano del collegio cardinalizio e ricevette anche il titolo della chiesa suburbicaria di Ostia. Il 25 giugno 1998, raggiunto il limite di et\u00e0 di 75 anni, si dimise dalla carica di prefetto. Il 30 novembre 2002 perse la qualifica di cardinale elettore per il superamento dell'et\u00e0 di 80 anni, prefer\u00ec allora dimettersi dalla carica di decano e tornare in Benin; mantenne il titolo di decano emerito fino alla morte.\nAlle 16.45 del 13 maggio 2008, cinque giorni dopo il suo ottantaseiesimo compleanno, mor\u00ec a Parigi dove era da tempo ricoverato. Il 24 maggio \u00e8 stato tumulato nell'altare della cappella del Seminario maggiore \"San Gallo\" a Ouidah.\nAlla sua figura \u00e8 intitolato il maggiore aeroporto beninese, l'Aeroporto Internazionale Cardinal Bernardin Gantin-Cadjehoun di Cotonou-Cadjehoun; inoltre il 23 maggio 2013 la Pontificia Universit\u00e0 Lateranense gli ha dedicato una cattedra.\nL'Amministrazione Comunale di San Fiorano (provincia di Lodi), nel febbraio 2021 ha deliberato di intitolare un'area pubblica del comune con la denominazione \"Via Cardinale Bernardin Gantin\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "489683", "revid": "110157", "url": "https://it.wikipedia.org/wiki?curid=489683", "title": "Eggiwil", "text": "Eggiwil (toponimo tedesco) \u00e8 un comune svizzero di 2\u00a0455 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "489685", "revid": "1982", "url": "https://it.wikipedia.org/wiki?curid=489685", "title": "Monti iblei", "text": ""}
{"id": "489688", "revid": "986213", "url": "https://it.wikipedia.org/wiki?curid=489688", "title": "Corrado Bafile", "text": "Biografia.\nUltimo dei dodici figli del medico Vincenzo e di Maddalena Tedeschini D'Annibale, fratello della medaglia d'oro al valor militare Andrea, dopo la maturit\u00e0 classica conseguita all'Aquila si trasfer\u00ec in Germania, per studiare chimica presso l'Universit\u00e0 di Monaco; opt\u00f2 poi per la facolt\u00e0 di giurisprudenza e nel 1926 si laure\u00f2 in legge presso l'Universit\u00e0 \"La Sapienza\" di Roma.\nSi dedic\u00f2 per un certo periodo alla professione forense nella sua citt\u00e0 natale, ma nel 1932, dopo la morte di uno dei suoi fratelli, matur\u00f2 la sua vocazione sacerdotale e inizi\u00f2 gli studi teologici e filosofici presso la Pontificia Universit\u00e0 Gregoriana e il Seminario Maggiore di Roma.\nIl sacerdozio.\nL'11 aprile 1936 venne ordinato sacerdote: nel 1939 consegu\u00ec il dottorato in diritto canonico presso la Pontificia Universit\u00e0 Lateranense e perfezion\u00f2 gli studi in affari diplomatici presso la Pontificia accademia ecclesiastica.\nLa carriera diplomatica.\nNello stesso anno entr\u00f2 nel servizio diplomatico della Santa Sede come addetto alla Segreteria di Stato e inizi\u00f2 a prestare il suo servizio pastorale presso il sodalizio degli abruzzesi di Roma e come cappellano della Legione di Maria, di cui fu anche direttore nazionale. Con l'elezione al soglio pontificio di Giovanni XXIII, Bafile venne scelto come assistente personale dal nuovo papa e venne nominato cameriere segreto. Il 13 febbraio 1960 venne eletto arcivescovo titolare di Antiochia di Pisidia da Giovanni XXIII, che lo consacr\u00f2 nella Cappella Sistina il 19 marzo successivo, e venne nominato nunzio apostolico in Germania: si occup\u00f2 della stipula di numerosi accordi e concordati tra la Santa Sede e i vari stati federati tedeschi; allora conobbe anche Joseph Ratzinger, a cui rimase sempre legato da un profondo rapporto di stima e fiducia.\nPartecip\u00f2 ad alcune fasi del Concilio Vaticano II.\nCardinalato.\nIl 18 luglio 1975 papa Paolo VI lo nomin\u00f2 pro-prefetto della Congregazione delle cause dei santi e lo cre\u00f2 cardinale diacono del titolo di Santa Maria in Portico Campitelli nel concistoro del 24 maggio 1976: assunse cos\u00ec la carica di prefetto. In seguito fu promosso a cardinale presbitero. Partecip\u00f2 al conclave dell'agosto 1978, che elesse Giovanni Paolo I, e a quello dell'ottobre dello stesso anno, in cui risult\u00f2 eletto Giovanni Paolo II.\nIl 27 giugno 1980 il cardinal Bafile lasci\u00f2 la prefettura. Mor\u00ec il 3 febbraio 2005 presso la clinica Pio XI di Roma per le complicazioni di un'influenza.\nLe esequie si tennero il 5 febbraio alle ore 11 all'Altare della Cattedra della Basilica di San Pietro in Vaticano; la liturgia esequiale venne presieduta, a nome del Santo Padre, dal cardinale Joseph Ratzinger, allora decano del Collegio cardinalizio.\nFu sepolto dapprima presso la tomba di famiglia nel cimitero monumentale dell'Aquila, ma il suo corpo fu poi traslato nella chiesa di Santa Maria Paganica, in cui aveva ricevuto il battesimo.\nGenealogia episcopale.\nLa genealogia episcopale \u00e8:"}
{"id": "489692", "revid": "110157", "url": "https://it.wikipedia.org/wiki?curid=489692", "title": "Langnau im Emmental", "text": "Langnau im Emmental (toponimo tedesco) \u00e8 un comune svizzero di 9\u00a0419 abitanti del Canton Berna, nella regione dell'Emmental-Alta Argovia (circondario dell'Emmental, del quale \u00e8 il capoluogo).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLangnau im Emmental \u00e8 servito dall'omonima stazione sulle ferrovie Emmentalbahn, Berna-Lucerna (linee S2 S4/S44 della rete celere di Berna e linea S6 della rete celere di Lucerna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Langnau im Emmental, attrezzata con il palazzetto Ilfishalle, ha sede la squadra di hockey su ghiaccio Schlittschuh-Club Langnau Tigers."}
{"id": "489693", "revid": "1893", "url": "https://it.wikipedia.org/wiki?curid=489693", "title": "Pholed", "text": ""}
{"id": "489695", "revid": "125984440", "url": "https://it.wikipedia.org/wiki?curid=489695", "title": "Maxiprocesso di Palermo", "text": "Maxiprocesso di Palermo \u00e8 la denominazione che fu data, a livello giornalistico, a un processo penale celebrato a Palermo per crimini di mafia (ma il nome esatto dell'organizzazione criminale \u00e8 Cosa nostra), tra cui omicidio, traffico di stupefacenti, estorsione, associazione mafiosa e altri.\nIl maxiprocesso deve il proprio soprannome alle sue enormi proporzioni: in primo grado gli imputati erano 475 (poi scesi a 460 nel corso del processo), con circa 200 avvocati difensori. Il processo di primo grado si concluse con pesanti condanne: 19 ergastoli e pene detentive per un totale di 2665 anni di reclusione. Dopo un articolato \"iter\" processuale tali condanne furono poi quasi tutte confermate dalla Cassazione. A quanto \u00e8 dato sapere, si tratta del pi\u00f9 grande processo penale mai celebrato al mondo.\nDur\u00f2 dal 10 febbraio 1986 (giorno di inizio del processo di primo grado) al 30 gennaio 1992 (giorno della sentenza finale della Corte di Cassazione). Tuttavia spesso per \"maxiprocesso\" si intende il solo processo di primo grado, durato fino al 16 dicembre 1987.\nContesto storico.\nLa situazione a Palermo.\nAll'inizio degli anni ottanta a Palermo imperversava la seconda guerra di mafia: la fazione dei Corleonesi capeggiata da Salvatore Riina e quella guidata da Stefano Bontate e Gaetano Badalamenti (di cui faceva parte anche Tommaso Buscetta, scappato in Brasile) si contendevano il dominio sul territorio, al punto che tra il 1981 e il 1983 vennero commessi circa 600 omicidi e la seconda fazione risult\u00f2 perdente.\nAnche numerosi uomini delle istituzioni italiane, che avevano tentato di combattere la mafia attraverso nuove leggi, indagini e azioni di Polizia, caddero sotto i colpi dell'organizzazione criminale; tra questi il generale Carlo Alberto dalla Chiesa, il segretario provinciale democristiano Michele Reina, il commissario Boris Giuliano, il giornalista Mario Francese, il candidato a giudice istruttore di Palermo Cesare Terranova, il presidente della Regione Siciliana Piersanti Mattarella, il procuratore Gaetano Costa, il capitano dei carabinieri Emanuele Basile, il segretario regionale siciliano del PCI Pio La Torre, i carabinieri Silvano Franzolin, Salvatore Raiti, Luigi Di Barca e molti altri ancora.\nLa nascita del \"pool\" antimafia.\nPer far fronte a una simile situazione, il primo a pensare che presso l'Ufficio istruzione del tribunale di Palermo potesse essere istituita una squadra di giudici istruttori, che avrebbero lavorato in gruppo, fu il consigliere istruttore Rocco Chinnici. Infatti nel luglio 1982 le indagini del commissario Ninni Cassar\u00e0 e dei capitani dei carabinieri Tito Baldo Honorati e Angiolo Pellegrini diedero origine al cosiddetto \"Rapporto dei 162\" (Greco Michele + 161), la prima grossa inchiesta sulla fazione dei Corleonesi che inquadrava sia i gruppi \"perdenti\" che i \"vincenti\" della guerra di mafia allora in corso, considerata l'embrione dell'ipotesi investigativa alla base del Maxiprocesso; il rapporto venne trasmesso al procuratore capo Vincenzo Pajno (che lo assegn\u00f2 ai sostituti Vincenzo Geraci e Alberto Di Pisa) e all'Ufficio istruzione, dove Chinnici lo affid\u00f2 al giudice Giovanni Falcone, che nel giro di qualche mese inizi\u00f2 a lavorare fianco a fianco con i colleghi della Procura Agata Consoli, Domenico Signorino e Giuseppe Ayala, titolari delle delicate inchieste sull'omicidio di Carlo Alberto dalla Chiesa e sulla strage della circonvallazione che si intersecavano inevitabilmente con quella sui 162 poich\u00e9 una perizia compiuta da un esperto balistico, il professor Marco Morin (consulente della Procura di Venezia), aveva dimostrato che per tutti questi delitti era stato usato un unico mitragliatore kalashnikov e quindi avevano esecutori in comune. Le indagini, che con il passare dei mesi si allargavano sempre di pi\u00f9, avevano dei tratti in comune anche con quella condotta da un altro giudice istruttore dello stesso Ufficio, Paolo Borsellino, che riguardava l'omicidio del capitano dei carabinieri Emanuele Basile, ucciso nel 1980 perch\u00e9 investigava sui rapporti tra i mafiosi di Corleone, Altofonte e Corso dei Mille.\nQuando poi nel 1983 Cosa nostra uccise anche Chinnici, il giudice chiamato a sostituirlo, Antonino Caponnetto, decise di mantenere e ampliare l'organizzazione dell'ufficio voluta dal predecessore. Caponnetto si inform\u00f2 presso la Procura di Torino riguardo a come si fosse organizzata durante gli anni del terrorismo e decise infine di istituire presso l'ufficio istruzione un vero \"pool\" antimafia, ossia un gruppo di giudici istruttori che si sarebbero occupati esclusivamente dei reati di stampo mafioso. Lavorando in gruppo, essi avrebbero avuto una visione pi\u00f9 chiara e completa del fenomeno mafioso nel palermitano, e di conseguenza la possibilit\u00e0 di combatterlo pi\u00f9 efficacemente.\nCaponnetto scelse, tra i giudici istruttori che meglio conosceva e dei quali riteneva di potersi fidare, Giovanni Falcone, Paolo Borsellino, Leonardo Guarnotta e Giuseppe Di Lello. Questi avrebbero svolto tutte le indagini su Cosa nostra, coadiuvati dai sostituti procuratori Giuseppe Ayala, Domenico Signorino, Vincenzo Geraci, Alberto Di Pisa e Giusto Sciacchitano, il cui compito era inoltre quello di portare a processo come pubblici ministeri i risultati delle indagini del \"pool\" e ottenere le condanne.\nLa fase istruttoria.\nIntroduzione: il codice in vigore.\nIl processo si svolse secondo il rito previsto dal Codice di procedura penale italiano del 1930. In sintesi, esso prevedeva che le indagini e la raccolta delle prove nei confronti degli indagati venissero effettuate in gran parte dal giudice istruttore. Altre indagini (di solito di minore importanza) erano svolte dal pubblico ministero.\nConclusa tale attivit\u00e0, il giudice istruttore, in base al materiale probatorio raccolto, tramite un'ordinanza-sentenza poteva disporre il proscioglimento oppure il rinvio a giudizio di ogni indagato. In questo secondo caso, veniva celebrato un processo, dove a rappresentare l'accusa non andava per\u00f2 il giudice istruttore, ma il pubblico ministero. Il processo aveva dunque in gran parte il compito di saggiare la correttezza delle conclusioni cui era giunto il giudice istruttore.\nL'arresto di Tommaso Buscetta.\nNel 1983 in Brasile venne arrestato il mafioso Tommaso Buscetta, che era latitante da circa tre anni dopo essersi sottratto al regime di semilibert\u00e0 in Italia. Nelle carceri brasiliane, Buscetta tent\u00f2 di suicidarsi senza esito. Nel 1984 il giudice Falcone vol\u00f2 in Brasile per interrogarlo, e l\u00ec ebbe l'impressione che Buscetta potesse essere disposto a collaborare. Cos\u00ec avvenne: quando il 15 luglio 1984 Buscetta fu estradato in Italia, cominci\u00f2 a raccontare a Falcone le sue vaste conoscenze su Cosa nostra.\nIl pentimento.\nMolto si \u00e8 scritto sulla decisione di Buscetta di \"pentirsi\", ossia di rinnegare la sua appartenenza a Cosa nostra e raccontare agli inquirenti le sue conoscenze sulla mafia. In ogni caso, non si tratt\u00f2 di un pentimento in senso morale o spirituale: Buscetta non rinneg\u00f2 mai il suo passato di mafioso. Afferm\u00f2 piuttosto che erano stati i nuovi capi di Cosa nostra, i Corleonesi, a sovvertire con la violenza i vecchi ideali della \"Onorata societ\u00e0\" e che, quindi, i veri traditori erano loro. Su questo punto, per\u00f2, va precisato che vari studiosi di Cosa nostra, tra cui lo stesso Falcone, ritengono che questo tempo in cui la mafia rispettava codici etici non sia mai esistito.\nSi pu\u00f2 aggiungere almeno un'altra riflessione: Buscetta faceva parte di una fazione perdente di Cosa nostra; non potendo uccidere lui, i Corleonesi gli avevano ucciso ben undici parenti (tra cui due figli che non erano nemmeno affiliati a Cosa nostra, grave violazione delle regole non scritte della mafia). Di conseguenza, una volta arrestato, rivelare le proprie conoscenze era l'unico modo rimasto a Buscetta per prendersi una rivincita sui suoi nemici. La decisione di parlare peraltro non fu priva di conflitti interiori, tanto che poco prima di essere estradato in Italia Buscetta tent\u00f2 anche il suicidio.\nLe rivelazioni.\nLe rivelazioni di Tommaso Buscetta si possono fondamentalmente suddividere in due categorie:\nA quei tempi si sapeva poco o nulla dell'organizzazione e del funzionamento di Cosa nostra, poich\u00e9 quasi nessuno prima di Buscetta ne aveva mai svelato i segreti (e quei pochissimi che l'avevano fatto non erano stati creduti), per cui tali rivelazioni avevano un valore incalcolabile e consentivano per la prima volta agli inquirenti di penetrare in quel mondo ancora ignoto. Per mantenere la massima segretezza (necessaria per poter poi colpire la mafia di sorpresa) Buscetta parlava esclusivamente con Falcone, il quale verbalizzava di proprio pugno, a penna, le informazioni. Ci vollero circa due mesi perch\u00e9 Buscetta esaurisse le cose da raccontare.\nSolo su un argomento Buscetta afferm\u00f2 di non voler dire nulla: quello dei rapporti tra mafia e politica. A questo proposito, Buscetta spieg\u00f2 che secondo lui i tempi non erano ancora maturi: le sue rivelazioni avrebbero scatenato polemiche e non sarebbero state considerate attendibili, e questo giudizio avrebbe sicuramente coinvolto anche tutto il resto delle sue dichiarazioni.\nIl \"blitz\" di San Michele.\nMan mano che Buscetta faceva le proprie rivelazioni, si cercavano i necessari riscontri, anche esaminando i risultati di indagini bancarie e rapporti di Polizia stilati negli anni precedenti. Nel settembre 1984 si decise infine di passare all'azione, ossia eseguire gli ordini di custodia cautelare derivanti dalle dichiarazioni di Buscetta. Il \"blitz\" era previsto attorno alla met\u00e0 di ottobre, ma verso la fine di settembre, conversando con un giornalista del settimanale \"L'Espresso\", Falcone ebbe la sensazione (poi rivelatasi infondata) che questi fosse venuto a conoscenza dell'operazione in preparazione. Per evitare che un eventuale \"scoop\" giornalistico rovinasse la riuscita dell'operazione, si decise di passare all'azione prima che uscisse il successivo numero del settimanale. Il lavoro di circa quindici giorni venne quindi concentrato in una sola nottata.\nNella notte tra il 28 e il 29 settembre 1984 al tribunale di Palermo si lavor\u00f2 febbrilmente per spiccare 366 ordini di custodia cautelare da eseguire la mattina dopo. Il giudice Di Lello, che, ignaro di tutto, dormiva a casa propria, venne svegliato verso le tre del mattino e dovette correre in tribunale per firmare centinaia di documenti. L'operazione di Polizia, eseguita nel giorno di San Michele (29 settembre) colse tutti di sorpresa, sia la mafia sia le istituzioni italiane, e consent\u00ec la cattura di oltre i due terzi dei ricercati.\nNell'ottobre 1984 il giudice Falcone inizi\u00f2 a raccogliere anche le dichiarazioni del mafioso Salvatore Contorno, che era sfuggito a un agguato per le strade di Brancaccio e che aveva visto assassinare, per ritorsione, 35 tra parenti e amici: le dichiarazioni di Contorno costituivano un'ulteriore conferma a quelle di Buscetta e nel giro di pochi giorni produssero altri 127 mandati di cattura e 56 arresti eseguiti tra Palermo, Roma, Bari e Bologna.\nLe reazioni al \"blitz\" e gli organi di informazione.\nIl \"blitz\" di San Michele fece molto scalpore, in Italia e all'estero. Dagli Stati Uniti arrivarono commenti entusiastici, mentre in Italia ai complimenti di una parte del mondo politico e giornalistico si contrappose il silenzio o la critica di un'altra parte. Alcuni erano convinti che quella fosse \"giustizia spettacolo\", che non avrebbe portato ad alcun risultato concreto, mentre altri non vedevano di buon occhio una lotta cos\u00ec intensa alla mafia e la consideravano non tanto un'opportunit\u00e0, quanto un pericolo. Non manc\u00f2 nemmeno una marcata ostilit\u00e0 di alcuni componenti della magistratura palermitana, che manifestarono dubbi e critiche sul maxiprocesso in preparazione e sui suoi promotori.\nFurono in particolare due i quotidiani che si fecero portavoce di coloro che avversavano l'inchiesta, \"il Giornale\" di Indro Montanelli e \"Giornale di Sicilia\" di Antonio Ardizzone, pubblicando articoli fortemente critici o irridenti sull'intera inchiesta e sui giudici che la conducevano. Tale atteggiamento rest\u00f2 evidente per tutto il processo di primo grado, ma dovette per forza di cose affievolirsi quando la conclusione del processo port\u00f2 a pesanti condanne.\nRitorsioni contro i collaboratori di giustizia.\nIl 18 ottobre 1984, mentre Buscetta e Contorno rendevano le loro dichiarazioni al giudice Falcone, otto uomini vennero massacrati a colpi di lupara e pistola all'interno di una stalla a Piazza Scaffa, nel rione palermitano di Corso dei Mille, e, secondo alcuni osservatori dell'epoca, la strage sarebbe stata la feroce risposta di Cosa Nostra alle serrate indagini del pool antimafia; nello stesso periodo, i Corleonesi scatenarono un'offensiva anche contro coloro che avevano scelto la strada della collaborazione con la giustizia: il 12 novembre 1984 Salvatore Anselmo, un mafioso che aveva reso importanti dichiarazioni sul traffico di stupefacenti, venne assassinato mentre si trovava agli arresti domiciliari mentre due giorni dopo fin\u00ec ucciso Mario Coniglio, fratello di Salvatore, uno dei \"soci\" di Anselmo che da mesi collaborava anche lui con la giustizia e che aveva avuto un ruolo determinante nel processo contro gli assassini del \"boss\" Pietro Marchese; il 2 dicembre successivo venne freddato in un tragico agguato Leonardo Vitale, che negli anni '70 fu uno dei primi mafiosi a collaborare con la giustizia, e cinque giorni dopo a Bagheria avvenne l'omicidio di Pietro Busetta, inerme ed onesto lavoratore reo soltanto di avere sposato una sorella di Tommaso Buscetta.\nIl rinvio a giudizio.\nDopo gli omicidi in rapida successione del commissario Beppe Montana (28 luglio 1985), e del vicequestore Ninni Cassar\u00e0 (6 agosto 1985), Falcone e Borsellino furono trasferiti per ragioni di sicurezza insieme con le loro famiglie nella foresteria del carcere dell'Asinara per scrivere le circa 8.000 pagine dell'ordinanza-sentenza che rinviava a giudizio 476 indagati in base alle indagini del \"pool\". Per tale periodo, il Dipartimento dell'amministrazione penitenziaria richiese poi ai due magistrati un rimborso spese e un indennizzo per il soggiorno trascorso.\nL'8 novembre 1985 il giudice Caponnetto pot\u00e9 emanare l'ordinanza-sentenza riguardante il maxiprocesso, intitolata \"Abbate Giovanni + 706\". Era lunga 8.608 pagine divise in 40 volumi e valutava la posizione di 707 indagati; di essi, 476 furono rinviati a giudizio (numero poi sceso a 475 perch\u00e9 il mafioso Nino Salvo, gi\u00e0 gravemente malato, venne a mancare), gli altri 231 vennero prosciolti. Il primo volume dell'ordinanza era riservato alla lista degli imputati e dal secondo al quarto ai capi d'imputazione mentre dal quinto al ventesimo illustrava con dovizia di particolari gli argomenti salienti dell'istruttoria (struttura e regole di Cosa Nostra, produzione di sostanze stupefacenti gestita dalle cosche, l'indagine \"Pizza connection\", gli omicidi della guerra di mafia, i \"delitti eccellenti\" Giuliano, Basile, dalla Chiesa, Zucchetto, Giaccone); gli ultimi dieci volumi esaminavano la posizione di ogni singolo imputato, con una raccolta delle accuse e delle prove nei loro confronti. Per ci\u00f2 che riguarda gli omicidi pi\u00f9 importanti, venivano quindi rinviati a giudizio i membri della \"Commissione\" o \"Cupola\" di Cosa Nostra sulla base del cosiddetto \u201cteorema Buscetta\u201d, che affermava l'inderogabile principio della responsabilit\u00e0 collegiale dei membri dell'organo di vertice dell'organizzazione mafiosa in tutti gli omicidi di un certo rilievo.\nIn molte parti di essa, l'ordinanza-sentenza affrontava le dichiarazioni dei venticinque collaboratori di giustizia raccolte dai giudici sulle quali si basava l'accusa: tra di essi spiccavano, oltre a Buscetta e Contorno, i trafficanti turchi Sami Salek e Salah Al Din Wakkas, il trafficante cinese Koh Bak Kin, gli spacciatori di droga milanesi Gennaro Totta, Rodolfo Azzoli e il padovano Alessandro Zerbetto, l'ex bandito milanese d'origini catanesi Angelo Epaminonda, i rapinatori palermitani Stefano Calzetta, Vincenzo Sinagra, Salvatore Di Marco (contigui alla Famiglia di Corso dei Mille guidata dal \"boss\" Filippo Marchese, fedelissimo dei Corleonesi) e le dichiarazioni postume di Giuseppe Di Cristina e Leonardo Vitale (un collaboratore \"ante litteram\" che nel 1973 per primo aveva deciso di dissociarsi da Cosa nostra, ma che non era stato creduto, anche a causa di alcune sue bizzarrie come l'autolesionismo per penitenza).\nL'aula bunker.\nFu subito chiaro che nessuna aula di tribunale a Palermo, e forse nel mondo, avrebbe potuto contenere un simile processo, e cos\u00ec l'allora Ministro della giustizia Mino Martinazzoli invi\u00f2 nel capoluogo siciliano la funzionaria Liliana Ferraro per coordinare la costruzione, a fianco del carcere dell'Ucciardone, di una grande aula, che venne completata in soli sei mesi e venne subito soprannominata \"aula bunker\", di forma ottagonale e dimensioni adatte a contenere svariate centinaia di persone. L'aula aveva sistemi di protezione tali da poter resistere anche ad attacchi di tipo missilistico, e fu dotata di un sistema computerizzato di archiviazione degli atti, senza il quale un processo di tali proporzioni non sarebbe stato possibile.\nI pubblici ministeri e la Corte d'assise.\nA rappresentare l'accusa al maxiprocesso vennero nominati due pubblici ministeri: Giuseppe Ayala e Domenico Signorino, che si sarebbero alternati in aula.\nPer quanto riguarda invece la composizione della Corte d'assise che avrebbe giudicato (un presidente, un secondo giudice togato denominato giudice a latere e sei giudici popolari), si pose subito un inatteso problema: nessun presidente di Corte d'assise sembrava infatti disposto a presiedere il maxiprocesso. Ben dieci di essi riuscirono in qualche modo a defilarsi; due di essi avevano in effetti gravi problemi di salute, ma per gli altri otto probabilmente prevalsero considerazioni di altro tipo. Alla fine l'incarico venne accettato da Alfonso Giordano, un magistrato che era stato nominato presidente di Corte d'assise da pochi mesi, ed era quindi \"appena arrivato\". Giordano, docente di diritto privato all'universit\u00e0 di Palermo, per la maggior parte della propria carriera si era occupato di diritto civile, e la sua ambizione, in effetti, era di presiedere processi civili e non penali; aveva per\u00f2 maturato anche una decina d'anni di esperienza nel penale cos\u00ec, data anche l'assenza di altri giudici, pur considerando l'impresa ai limiti delle possibilit\u00e0 umane, decise di accettare.\nCome secondo giudice della Corte (detto giudice a latere) venne nominato Pietro Grasso, e si procedette senza soverchie difficolt\u00e0 anche alla nomina dei sei giudici popolari. Nel caso che qualcuno dei membri della Corte potesse trovarsi in condizione di non poter proseguire il processo (eventualit\u00e0 tutt'altro che remota trattandosi di un processo di mafia), furono nominati due ulteriori giudici togati (Dell'Acqua e Prestipino) che potessero eventualmente sostituire i giudici Giordano e Grasso, nonch\u00e9 altri venti giudici popolari in eventuale sostituzione dei sei della Corte.\nIl processo di primo grado.\nSvolgimento.\nIl 10 febbraio 1986, in un'aula bunker colma di circa 300 imputati, 200 avvocati difensori e 600 giornalisti da tutto il mondo, si apr\u00ec il processo. Tra gli imputati presenti vi erano Luciano Liggio, Pippo Cal\u00f2, Salvatore Montalto, Leoluca Bagarella e moltissimi altri; tra i contumaci figuravano Salvatore Riina, Bernardo Provenzano e Michele Greco (che venne catturato dopo qualche giorno e presenzi\u00f2 al processo). Le accuse ascritte agli imputati includevano, tra gli altri, 120 omicidi, traffico di droga, rapine, estorsione, e, ovviamente, il delitto di \"associazione mafiosa\" in vigore da pochi anni.\nDal momento che i termini di custodia cautelare per un centinaio di imputati scadevano l'8 novembre 1987 (poi prorogati di poche settimane), era necessario che il processo di primo grado si concludesse entro quella data. Per questo motivo il presidente Giordano, nonostante le proteste di alcuni avvocati difensori e giudici popolari, dispose che il processo si sarebbe celebrato tutti i giorni, a eccezione soltanto delle domeniche e di alcuni sabati.\nIl dibattimento si svolse in maniera tutto sommato ordinata e regolare, soprattutto grazie all'atteggiamento di grande pazienza e disponibilit\u00e0 del presidente Giordano. Uno dei momenti pi\u00f9 attesi del processo fu la deposizione di Tommaso Buscetta, che inizi\u00f2 all'udienza del 3 aprile 1986, cui segu\u00ec il confronto diretto tra il collaboratore di giustizia e l'imputato Pippo Cal\u00f2, che avvenne il successivo 10 aprile. In tale confronto la figura di Buscetta prevalse chiaramente, tanto che i numerosi imputati che chiedevano un confronto diretto col loro accusatore rinunciarono, lasciando che Buscetta ripartisse per gli Stati Uniti. L'11 aprile fece il suo ingresso in aula Salvatore Contorno che, a differenza di Buscetta, venne accolto da fischi e insulti anche durante la sua deposizione, che il collaboratore condusse in stretto dialetto palermitano nonostante le proteste degli avvocati difensori, tanto che il presidente Giordano dovette nominare come perito linguistico il professor Santi Correnti per tradurre in italiano la testimonianza di Contorno. Gli altri collaboratori (cosiddetti \"minori\") che testimoniarono in aula dovettero subire anche loro insulti di ogni genere da parte degli imputati presenti ma non si fecero condizionare e confermarono le loro accuse. \nL'udienza del 21 maggio 1986 fu caratterizzata dalla singolare forma di protesta dell'imputato Salvatore Ercolano, il quale si cuc\u00ec le labbra con una spillatrice e fece leggere un messaggio dal suo compagno di gabbia Tommaso Spadaro in cui smentiva tutte le accuse che gli erano mosse.\nIl 7 ottobre 1986 venne assassinato il piccolo Claudio Domino: le reali motivazioni del delitto non furono mai state scoperte, anche se i sospetti ricaddero subito sulla mafia per via del fatto che i genitori del bambino erano titolari della ditta si era aggiudicata l'appalto delle pulizie nell'aula bunker. Alcuni giorni dopo, all'apertura di un'udienza, l'imputato Giovanni Bontate chiese la parola al presidente Giordano e lesse un comunicato a nome di tutti gli altri imputati con cui condannava l'omicidio del piccolo Domino, che per\u00f2 ottenne l'effetto non voluto di confermare l'esistenza della organizzazione: come racconta Pietro Grasso, all'epoca giudice a latere, \u00ab\"con quella dichiarazione di Bontate, per la prima volta un mafioso pronunci\u00f2 la parola \u2018noi\u00b4: noi, significava noi mafiosi. Loro stessi ammettevano la loro esistenza. Era senza precedenti\"\u00bb (per via di questo comunicato, Bontate verr\u00e0 poi assassinato nel 1988 insieme alla moglie Francesca Citarda).\nDurante l'udienza del 17 marzo 1987 avvenne anche un fatto surreale: un gruppo di donne parenti dell'imputato Vincenzo Buffa si affacci\u00f2 alle ringhiere dell'aula bunker riservate al pubblico gridando verso la Corte che il loro congiunto non si era pentito; queste donne (ribattezzate poi dalla stampa \"le Erinni\"), immediatamente allontanate dall'aula, speravano cos\u00ec di convincere gli altri imputati che la storia della collaborazione con la giustizia di Buffa fosse solo un'invenzione, in modo da evitare il pericolo di vendette trasversali.\nGli ultimi 7-8 mesi furono dedicati alle requisitorie dei pubblici ministeri e alle arringhe difensive degli avvocati, prima che il processo di primo grado si avviasse all'epilogo.\nLa camera di consiglio e la sentenza.\nL'11 novembre 1987, dopo 349 udienze, 1314 interrogatori e 635 arringhe difensive, gli otto membri della Corte d'assise si ritirarono in camera di consiglio, accompagnati da un inatteso applauso da parte degli imputati (il cui numero, nel corso del processo, era leggermente diminuito fino a 460). Tale Corte era composta dai due giudici togati Alfonso Giordano e Pietro Grasso, e dai sei giudici popolari Francesca Agnello, Maria Nunzia Catanese, Luigi Mancuso, Lidia Mangione, Renato Mazzeo e Francesca Vitale. Fu la pi\u00f9 lunga camera di consiglio che la storia giudiziaria ricordi: 35 giorni, durante i quali la Corte visse totalmente isolata dal mondo, lavorando a tempo pieno sul maxiprocesso.\nInfine, il 16 dicembre 1987 il presidente Giordano lesse il dispositivo della sentenza che concludeva il maxiprocesso di primo grado: 346 condannati e 114 assolti; 19 ergastoli e pene detentive per un totale di 2665 anni di reclusione. La sentenza venne unanimemente considerata un duro colpo a Cosa nostra e ricevette commenti favorevoli da tutto il mondo. Anche chi non era contento di una cos\u00ec penetrante lotta alla mafia, si guard\u00f2 bene dal protestare.\nNegli ambienti mafiosi e a esso contigui, tuttavia, prevalse un certo ottimismo: se pure in primo grado c'erano state dure condanne, nei successivi gradi di giudizio (in appello e soprattutto in Cassazione), esse sarebbero state senz'altro in gran parte diminuite o annullate, riducendo il tutto a ben poca cosa.\nIl processo d'appello.\nL'omicidio Saetta.\nContrariamente a quanto era avvenuto per il processo di primo grado, in appello si trov\u00f2 subito un sia pur ristretto numero di magistrati disposti a presiedere il maxiprocesso. Uno di questi era Antonino Saetta, un magistrato che si era messo in luce negli ultimi anni per il coraggio e l'assoluto rigore morale. Il 25 settembre 1988 Cosa nostra uccise il giudice Saetta a colpi di pistola, e uno dei motivi era proprio quello di impedirgli di presiedere il maxiprocesso.\nSvolgimento e sentenza.\nL'incarico di presidente venne infine accettato dal giudice Vincenzo Palmegiano, sicch\u00e9, espletati tutti gli adempimenti, il processo d'appello pot\u00e9 aprirsi il 22 febbraio 1989. L'accusa nel giudizio d'appello si bas\u00f2 sulle testimonianze dei collaboratori di giustizia gi\u00e0 sentiti in primo grado, cui si aggiunsero le dichiarazioni dei nuovi collaboratori Antonino Calderone, Giuseppe Pellegriti e Francesco Marino Mannoia, che avevano frattanto iniziato a collaborare con la giustizia. Infatti, durante i mesi del dibattimento, la Corte d'appello and\u00f2 ad ascoltare negli Stati Uniti il \"boss\" Gaetano Badalamenti (detenuto negli USA per traffico di stupefacenti) nonch\u00e9 Tommaso Buscetta, che per\u00f2 rifiut\u00f2 di rispondere alle domande; a Roma per sentire le rivelazioni di Francesco Marino Mannoia e nel carcere di Alessandria, dove furono interrogati il pentito catanese Giuseppe Pellegriti e il neofascista pluriomicida Angelo Izzo. Venne inoltre stralciata dal processo la posizione degli imputati Armando Bonanno, Filippo Giacalone, Giuseppe Greco (detto \"Scarpuzzedda\"), Filippo Marchese, Rosario Riccobono e Salvatore Scaglione, nei cui confronti esisteva il dubbio della loro esistenza in vita perch\u00e9 numerose testimonianze li ritenevano uccisi con il metodo della \"lupara bianca\".\nL'appello ebbe durata appena inferiore al primo grado, e il 12 novembre 1990 la Corte d'assise d'appello pot\u00e9 ritirarsi in camera di consiglio. La sentenza, pronunciata dal presidente Palmegiano il 10 dicembre 1990 si rivel\u00f2 deludente per gli inquirenti e per la maggior parte dei mezzi di comunicazione, tanto che non mancarono le polemiche. Le condanne venivano infatti ridotte in maniera cospicua: gli ergastoli passarono da 19 a 12, le pene detentive vennero ridotte di oltre un terzo, scendendo a 1576 anni di reclusione, e vennero pronunciate 86 nuove assoluzioni. Venne anche corretto qualche errore commesso in primo grado: erano stati infatti condannati anche quattro imputati ritenuti non pi\u00f9 in vita e uno che all'epoca dei fatti era minorenne.\nBuona parte di tali riduzioni di pena derivavano dalla convinzione del collegio giudicante che il principio della responsabilit\u00e0 collegiale dei membri della \"Commissione\" fosse in effetti assai meno inderogabile di quanto non si fosse ritenuto in primo grado e che, quindi, in alcuni casi fossero stati commessi omicidi anche senza l'assenso dei vertici di Cosa nostra: infatti il \"teorema Buscetta\" venne riconosciuto soltanto negli omicidi della guerra di mafia mentre i membri della \"Cupola\" vennero assolti per quanto riguarda i \"delitti eccellenti\" dalla Chiesa, Giuliano, Zucchetto e la c.d. \"strage della circonvallazione\" con la motivazione che sarebbe stato controproducente per i Corleonesi compiere azioni cos\u00ec eclatanti contro uomini dello Stato, probabilmente organizzate a loro insaputa dalle cosche uscite perdenti dalla guerra di mafia per ragioni connesse al traffico di stupefacenti (attivit\u00e0 illecita in cui i singoli gruppi godevano di illimitata autonomia decisionale senza informare la \"Cupola\") o come disperato tentativo di \"riconquistare terreno\" e fare ricadere la colpa sugli avversari. Quindi i giudici d'appello rifiutavano la visione di una \"mafia buona\" (la fazione Bontate-Inzerillo) contrapposta ad una \"mafia cattiva\" (i Corleonesi), cos\u00ec come prospettata dalle dichiarazioni di Buscetta e Contorno, che erano da considerarsi parzialmente attendibili e, in alcuni casi, addirittura fuorvianti (anche alla luce delle nuove rivelazioni di Calderone e Marino Mannoia) poich\u00e9 provenienti da soggetti schierati con la fazione perdente e quindi interessati ad allontanare dal loro gruppo di riferimento (ed anche da loro stessi) la responsabilit\u00e0 dei \"delitti eccellenti\".\nScarcerazione degli imputati.\nL'11 febbraio 1991 quaranta imputati del maxiprocesso gi\u00e0 condannati in primo grado ed in appello (tra cui importanti boss come Michele Greco e Giuseppe Lucchese) vennero scarcerati per la scadenza dei termini di custodia cautelare a seguito di un ricorso accolto dalla prima sezione penale della Cassazione presieduta dal magistrato Corrado Carnevale. Fu una decisione che gener\u00f2 grande scalpore all'interno dell'opinione pubblica e tra le forze politiche. Per porre un freno a questa situazione, ai primi di marzo il Governo Andreotti VI, nelle persone del Ministro dell'interno Vincenzo Scotti e di quello della Giustizia \"ad interim\" Claudio Martelli, eman\u00f2 d'urgenza un decreto-legge che modificava i termini della custodia cautelare e quindi riportava in prigione gli imputati scarcerati. Le critiche di incostituzionalit\u00e0 al decreto sfociarono in uno sciopero nazionale degli avvocati penalisti. \nLa sentenza della Corte di Cassazione.\nL'ultimo passaggio da superare era quello del vaglio, da parte della Corte di Cassazione, sulla regolarit\u00e0 del processo. Per gli imputati il giudizio di Cassazione era in effetti l'ultima possibilit\u00e0 per un'ulteriore riduzione o annullamento delle condanne, mentre per l'accusa essa rappresentava la possibilit\u00e0 di ricorrere contro le assoluzioni pronunciate in secondo grado. Il rischio, assai temuto da Giovanni Falcone, era che il maxiprocesso venisse affidato alla prima sezione della Cassazione, presieduta da Corrado Carnevale, giudice cui venivano di solito attribuiti i processi di mafia e che, per la gran quantit\u00e0 di condanne annullate, quasi sempre per piccoli vizi di forma (a fronte invece delle assoluzioni quasi sempre confermate), era stato soprannominato \"ammazzasentenze\".\nDi fronte alle sentenze della Corte presieduta da Carnevale, da molti ritenute a dir poco discutibili (come quella del febbraio precedente che scarcerava numerosi imputati del maxiprocesso), Giovanni Falcone, nominato da Martelli direttore degli affari penali del Ministero della giustizia, aveva promosso una sorta di \"monitoraggio\" delle sentenze della Cassazione, che aveva il compito di registrare a quali sezioni della Corte di Cassazione venissero affidati i processi di mafia e il loro esito. Il risultato fu che, per evitare polemiche, il primo presidente della Cassazione decise che i processi di mafia sarebbero stati attribuiti a tutti i presidenti di sezione, a rotazione. Di conseguenza, nonostante secondo alcuni Carnevale avesse operato a lungo, nell'ombra, per ottenere il maxiprocesso, esso fu attribuito alla sesta sezione della Corte, presieduta dal giudice Arnaldo Valente.\nLa sentenza, emessa il 30 gennaio 1992, fu molto severa: le condanne furono tutte confermate, mentre la gran parte delle assoluzioni pronunciate nel giudizio d'appello per gli omicidi Giuliano, dalla Chiesa, Giaccone ed altri venne annullata e per gli imputati venne disposto un nuovo giudizio. Uno dei motivi principali fu che la Corte, in accordo con i giudici di primo grado, consider\u00f2 il \"teorema Buscetta\" assai pi\u00f9 cogente di quanto non avessero creduto i giudici di secondo grado. Il processo di rinvio venne celebrato tra il 1993 e il 1995 davanti alla Corte d'assise d'appello presieduta da Rosario Gino: tutti gli imputati vennero condannati all'ergastolo. Il risultato finale del maxiprocesso fu dunque che la quasi totalit\u00e0 delle pesanti condanne pronunciate in primo grado venne confermata e divenne definitiva: un colpo molto duro per Cosa nostra.\nTronconi del Maxiprocesso.\nA causa della mole dell'istruttoria processuale e dell'elevato numero degli imputati, l'inchiesta del pool antimafia di Palermo produsse ben altri tre tronconi, che si svolsero quasi in parallelo con il procedimento principale (definito \"maxi-\"uno\"\").\nMaxiprocesso \"bis\".\nIl 21 aprile 1987 si apr\u00ec il \"Maxiprocesso \"bis\", che contava ottanta imputati, la maggior parte appartenenti alla cosiddetta \"mafia di provincia\"\" (cio\u00e8 le cosche dell'entroterra palermitano), e si basava sulle dichiarazioni del collaboratore di giustizia Vincenzo Marsala, il figlio del capoclan di Vicari ucciso dai Corleonesi nel 1983.\nIl 16 aprile 1988 si concluse il primo grado del maxi-bis con una condanna all'ergastolo (inflitto al \"boss\" di Caccamo Francesco Intile come mandante dell'omicidio del padre di Marsala) e tre condanne a trent'anni di reclusione e pene per complessivi 332 anni di carcere per gli altri quarantanove imputati mentre il collaboratore Marsala ebbe cinque anni e sei mesi. Il 6 maggio 1989 la Corte d'assise d'appello di Palermo, presieduta da Pasqualino Barreca, annull\u00f2 l'ergastolo per Intile, assolvendolo per insufficienza di prove, e dimezz\u00f2 le pene per tutti gli imputati. Nel febbraio 1990 la sentenza d'appello venne confermata dalla prima sezione penale della Cassazione, presieduta da Corrado Carnevale.\nMaxiprocesso \"ter\".\nNel maggio 1988 inizi\u00f2 presso la Corte d'assise di Palermo, presieduta da Giuseppe Prinzivalli, il \"Maxiprocesso \"ter\"\" che vedeva imputate 124 persone per associazione mafiosa, traffico di stupefacenti e sei omicidi avvenuti nei primi anni '80 durante la guerra di mafia e si basava principalmente sulle dichiarazioni del collaboratore di giustizia Vincenzo Sinagra. Ad agosto la Corte d'assise and\u00f2 in trasferta negli Stati Uniti per sentire i collaboratori di giustizia Tommaso Buscetta e Salvatore Contorno ma entrambi rifiutarono di rispondere alle domande della Corte; il mese successivo venne ascoltato nell'aula-bunker di Rebibbia anche il nuovo collaboratore Antonino Calderone.\nIl 15 aprile 1989 venne pronunciata la sentenza di primo grado, che assolveva Michele Greco, Giuseppe Cal\u00f2, Salvatore Riina, Bernardo Provenzano, Francesco Madonia, Pietro Vernengo e altri \"boss\" mafiosi dall'accusa di essere i mandanti dei sei omicidi oggetto del processo, disconoscendo quindi il cosiddetto \"teorema Buscetta\" (esistenza della Cupola e struttura unitaria di Cosa Nostra); vennero invece condannati all'ergastolo il \"boss\" Filippo Marchese (assente dal processo perch\u00e9 latitante ma in realt\u00e0 gi\u00e0 ucciso), Salvatore Montalto, Salvatore Rotolo, Paolo Alfano, Vincenzo ed Antonino Sinagra, riconosciuti come unici responsabili degli omicidi in questione, mentre il collaboratore Vincenzo Sinagra (omonimo dell'altro condannato) ebbe ventidue anni di reclusione. Nell'agosto 1991 la sentenza di primo grado venne confermata dalla Corte d'assise d'appello di Palermo, presieduta da Francesco D'Antoni, che per\u00f2 annull\u00f2 l'ergastolo per Antonino Sinagra, che venne assolto per non aver commesso il fatto.\nIl 24 giugno 1992 la Cassazione, presieduta da Corrado Carnevale, conferm\u00f2 le precedenti assoluzioni e dispose un nuovo processo d'appello per Paolo Alfano, Salvatore Montalto, Salvatore Rotolo e Vincenzo Sinagra.\nMaxiprocesso \"quater\".\nA causa dello smantellamento del pool dovuto alla nomina del nuovo consigliere istruttore Antonino Meli, l'istruttoria del quarto troncone (denominato Maxiprocesso \"quater\") venne portata a termine solamente da Leonardo Guarnotta, il quale, per concluderla, rimase l'unico giudice istruttore al Tribunale di Palermo dopo la riforma del Codice di procedura penale nel 1988. Questo troncone si basava in gran parte sulle dichiarazioni del collaboratore di giustizia Antonino Calderone, cui si aggiunsero in seguito quelle di Francesco Marino Mannoia e Gaspare Mutolo. Infine, il 5 gennaio 1995 Guarnotta chiuse definitivamente l'indagine e rinvi\u00f2 a giudizio 184 imputati. Il \"Maxiprocesso \"quater\"\" si apr\u00ec quindi l'anno successivo presso la Corte d'assise di Palermo, presieduta da Silvana Saguto, che nell'aprile dello stesso anno si rec\u00f2 anche in trasferta negli Stati Uniti per sentire come testimone il \"boss\" Gaetano Badalamenti. \nAvvenimenti collegati.\nLa fine del \"pool\" antimafia.\nIl \"pool\" antimafia organizzato da Antonino Caponnetto non ebbe vita lunga. Alla fine del 1987, una volta concluso il primo grado del maxiprocesso, Caponnetto, ritenendo sostanzialmente concluso il suo compito, decise di tornare nella sua Firenze, lasciando quindi il posto di consigliere istruttore presso il tribunale di Palermo. Falcone avanz\u00f2 la propria candidatura a sostituirlo, e molti ritenevano che tale successione fosse nell'ordine delle cose. Tuttavia un anziano magistrato, Antonino Meli, che inizialmente intendeva candidarsi come presidente del tribunale di Palermo, venne convinto da alcuni colleghi a ritirare tale candidatura e correre invece per la poltrona (assai meno prestigiosa) di presidente dell'ufficio istruzione. Meli era un magistrato di lunga esperienza, che tuttavia non si era mai occupato di mafia, se non in una sola, singola occasione. Aveva per\u00f2 un'anzianit\u00e0 di servizio assai superiore a quella di Falcone, e il criterio dell'anzianit\u00e0 era quello di solito seguito dal Consiglio superiore della magistratura per l'assegnazione dei posti.\nFalcone aveva all'interno del CSM numerosi ammiratori ma anche un gran numero di detrattori, sicch\u00e9 la maggioranza dei consiglieri vot\u00f2 per Meli: la sua maggiore anzianit\u00e0 di servizio era stata preferita all'esperienza nella lotta alla mafia di Falcone. Il nuovo consigliere istruttore decise di cancellare il metodo fino ad allora seguito nell'ufficio, smettendo quindi di considerare Cosa nostra come un unico fenomeno e trattando quindi i crimini di mafia come una semplice serie di delitti scollegati tra loro. Questo port\u00f2, in breve tempo, alla fine dell'esperienza del \"pool\", poich\u00e9 buona parte dei suoi componenti prefer\u00ec dimettersi e dedicarsi ad altri incarichi.\nGli attentati del 1992 e del 1993.\nConcluso il maxiprocesso, Cosa nostra sent\u00ec impellente la necessit\u00e0 di contrattaccare: tra il 1992 e il 1993 vennero organizzati e portati a compimento una serie di attentati, le cui vittime pi\u00f9 note furono i giudici istruttori del maxiprocesso Falcone e Borsellino, nonch\u00e9 l'eurodeputato Salvo Lima (quest'ultimo, legato a esponenti mafiosi, per non essere riuscito a far modificare in Cassazione la sentenza del maxiprocesso)."}
{"id": "489696", "revid": "1564499", "url": "https://it.wikipedia.org/wiki?curid=489696", "title": "Diomede Falconio", "text": "Appartenne all'Ordine dei frati minori riformati.\nBiografia.\nDiomede Falconio nacque il 20 settembre 1842 a Pescocostanzo, provincia d'Abruzzo Ulteriore Primo (oggi Abruzzo) ed abbazia territoriale di Montecassino (oggi diocesi di Sulmona-Valva), nel Regno delle Due Sicilie (oggi Repubblica Italiana); figlio di Donato Antonio, un orefice, e di Maria Giacinta Buccigrossi, al battesimo gli venne imposto il nome di Angelo Raffaele Gennaro.\nFormazione e ministero sacerdotale.\nIl 2 settembre 1860 entr\u00f2, diciassettenne, nell'ordine francescano riformato adottando il nome religioso di Diomede da Pescocostanzo. Venne educato presso la casa di formazione dell'ordine nei conventi di Magliano de' Marsi e Carpineto della Nora e il 17 settembre 1861 profess\u00f2 i primi voti: emise i voti perpetui il 12 ottobre 1864.\nL'anno successivo si trasfer\u00ec negli Stati Uniti d'America, dove insegn\u00f2 filosofia presso il St. Bonaventure's College di Allegany (New York), incarico che mantenne fino al 1871 (nell'anno accademico 1868-1869 fu anche presidente).\nRicevette l'ordinazione sacerdotale il 3 gennaio 1866, a Buffalo, per imposizione delle mani di John Timon, C.M., vescovo di Buffalo: si dedic\u00f2 all'attivit\u00e0 missionaria sull'isola di Terranova.\nOttenuta la cittadinanza statunitense, nel 1867 venne eletto segretario della provincia francescana americana dell'Immacolata Concezione. Torn\u00f2 sull'isola di Terranova nel 1871 e venne nominato cancelliere e vicario generale della diocesi canadese di Harbour Grace: nel 1882 venne candidato anche alla carica di vescovo ma, a causa dell'ostilit\u00e0 dei fedeli di origine irlandese (la comunit\u00e0 nazionale maggiore) a un vescovo italiano, venne rinviato negli Stati Uniti, dove torn\u00f2 a dedicarsi all'attivit\u00e0 missionaria negli stati di New York e del Connecticut.\nTorn\u00f2 in Italia, dove venne eletto superiore della provincia francescana di San Bernardino (Abruzzo), carica che ricopr\u00ec tra il 1884 e il 1889, anno in cui venne nominato procuratore generale dell'ordine e visitatore per le province di Napoli e Puglia.\nMinistero episcopale.\nL'11 luglio 1892 papa Leone XIII lo nomin\u00f2, quarantanovenne, vescovo di Lacedonia; succedette a Francesco Niola, trasferito alla sede arcidiocesana di Gaeta il 14 dicembre 1891. Ricevette la consacrazione episcopale il 17 luglio seguente, presso la Basilica di Sant'Antonio da Padova all'Esquilino a Roma, per imposizione delle mani del cardinale Raffaele Monaco La Valletta, decano del Collegio Cardinalizio, assistito dai co-consacranti monsignori Antonio Maria Grasselli, O.F.M.Conv., arcivescovo titolare di Colossi e segretario della Congregazione della visita apostolica, e Tancredo Fausti, arcivescovo titolare di Seleucia Pieria. Come suo motto episcopale il neo vescovo Falconio scelse \"Deus meus et omnia\", che tradotto vuol dire \"Dio \u00e8 il mio tutto\".\nIl 29 novembre 1895 papa Leone XIII lo promosse, cinquantatreenne, arcivescovo metropolita di Acerenza ed arcivescovo di Matera; succedette a Raffaele di Nonno, C.SS.R., deceduto il 23 giugno precedente.\nIl 3 agosto 1899 papa Leone XIII lo nomin\u00f2, cinquantaseienne, delegato apostolico in Canada; succedette a Rafael Merry del Val, che il 21 ottobre seguente sarebbe divenuto presidente della Pontificia Accademia Ecclesiastica. Il 30 settembre seguente venne anche trasferito alla sede arcivescovile titolare di Larissa.\nIl 30 settembre 1902 papa Leone XIII lo trasfer\u00ec, sessantenne, a capo della delegazione apostolica negli Stati Uniti d'America; succedette a Sebastiano Martinelli, O.E.S.A., creato cardinale il 15 aprile 1901. Qui si dedic\u00f2 particolarmente ai problemi e alle esigenze spirituali delle minoranze linguistiche.\nCardinalato.\nPapa Pio X lo elev\u00f2 al rango di cardinale nel concistoro del 27 novembre 1911, all'et\u00e0 di sessantanove anni; il 30 novembre seguente gli venne assegnato il titolo cardinalizio di Santa Maria in Ara Coeli, vacante dal 17 aprile precedente, giorno della morte del cardinale Beniamino Cavicchioni, prefetto della Congregazione degli studi.\nIl 25 maggio 1914 papa Pio X lo promosse all'ordine dei cardinali vescovi, settantunenne, assegnandogli la sede suburbicaria di Velletri poco dopo averla separata dalla sede suburbicaria di Ostia, propria del decano del Collegio Cardinalizio, dopo quasi otto secoli di unione (motu proprio \"Edita a nobis\", 5 maggio 1914); succedette al cardinale Luigi Oreglia di Santo Stefano, deceduto il 7 dicembre 1913.\nIl 26 febbraio 1916 papa Benedetto XV lo nomin\u00f2, settantatreenne, prefetto della Congregazione per i Religiosi; succedette al cardinale Domenico Serafini, Cong.Subl. O.S.B., trasferito contestualmente a capo della Congregazione di Propaganda Fide.\nMor\u00ec l'8 febbraio 1917 a Roma, all'et\u00e0 di settantaquattro anni. Al termine dei solenni funerali, la salma fu traslata presso la Chiesa francescana di Ges\u00f9 e Maria di Pescocostanzo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "489699", "revid": "110157", "url": "https://it.wikipedia.org/wiki?curid=489699", "title": "Sumiswald", "text": "Sumiswald (toponimo tedesco) \u00e8 un comune svizzero di 5\u00a0044 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSumiswald \u00e8 servito dalle stazioni di Gammenthal, di Griesbach e di Sumiswald-Gr\u00fcnen sulla ferrovia Ramsei-Huttwil (linea S44 della rete celere di Berna).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "489700", "revid": "124446495", "url": "https://it.wikipedia.org/wiki?curid=489700", "title": "Achille Silvestrini", "text": "Biografia.\nFormazione e ministero sacerdotale.\nConsegu\u00ec la maturit\u00e0 classica presso il R. Liceo Ginnasio E. Torricelli di Faenza seguito dal docente faentino Francesco Valli con il quale mantenne assidui contatti per tutta la vita, poi entr\u00f2 nel seminario diocesano. Prosegu\u00ec gli studi laureandosi in Lettere classiche presso l'Universit\u00e0 di Bologna. Il 13 luglio 1946 fu ordinato sacerdote dal vescovo Giuseppe Battaglia nella cattedrale di Faenza; prosegu\u00ec la sua formazione a Roma, dove consegu\u00ec il dottorato \"in utroque iure\" presso la Pontificia Universit\u00e0 Lateranense (1953) e frequent\u00f2 i corsi di perfezionamento alla Pontificia Accademia Ecclesiastica per la formazione dei diplomatici della Santa Sede.\nIl 1\u00ba dicembre 1953 entr\u00f2 a servizio della Segreteria di Stato della Santa Sede, dove si occup\u00f2 delle relazioni con i paesi del sud-est asiatico, in particolare Vietnam, Cina e Indonesia. Silvestrini svolse per decenni incarichi diplomatici per la Santa Sede. Dal 1958 fu segretario personale del cardinale segretario di Stato Domenico Tardini e mantenne l'incarico anche presso il suo successore, Amleto Giovanni Cicognani (fino al 1969; anch'egli nato a Brisighella). Come responsabile dei rapporti con le organizzazioni internazionali fu uno dei principali collaboratori del cardinale Agostino Casaroli, di cui assecond\u00f2 la politica di apertura e distensione verso i regimi comunisti dell'Europa orientale; partecip\u00f2 a tutte le fasi della conferenza di Helsinki sulla sicurezza e la cooperazione in Europa (1975), dai lavori preparatori a Ginevra (1973) alla riunione di Belgrado per verificarne l'applicazione; ottenne il riconoscimento esplicito, nel decalogo finale, della libert\u00e0 religiosa, che offr\u00ec una legittimazione alle richieste della Chiesa cattolica nei negoziati con i Paesi dell'Est europeo. Fu capo delegazione della Santa Sede alla conferenza dell'ONU sull'uso civile dell'energia atomica (1971) e alla conferenza sul Trattato di non proliferazione delle armi atomiche (1975). Dal 28 luglio 1973 fu Sottosegretario della sezione per i Rapporti con gli stati della Segreteria di Stato, dove nel 1979 assunse l'incarico di Segretario.\nMinistero episcopale.\nIl 4 maggio 1979 fu nominato arcivescovo titolare di Novaliciana da papa Giovanni Paolo II, da cui ricevette l'ordinazione episcopale il 27 maggio successivo; tra il 1980 e il 1983 fu rappresentante della Santa Sede alla Terza conferenza sulla sicurezza e cooperazione in Europa (CSCE), a Madrid; fu a capo della delegazione vaticana per la revisione dei Patti Lateranensi col governo italiano (18 febbraio 1984). Partecip\u00f2 anche agli incontri sulla crisi delle isole Falkland e sulla rivoluzione in Nicaragua.\nCardinalato.\nNel concistoro del 28 giugno 1988 fu creato cardinale cardinale diacono di San Benedetto fuori Porta San Paolo e il 1\u00ba luglio successivo venne nominato prefetto del Supremo Tribunale della Segnatura Apostolica. Negli anni successivi fu nominato prefetto della Congregazione per le chiese orientali (24 maggio 1991) e gran cancelliere del Pontificio Istituto Orientale. Nel 1988 fu tra coloro che spinsero per la scomunica dei lefebvriani.\nIl 29 gennaio 1999 venne promosso a cardinale dell'ordine dei presbiteri, mantenendo per\u00f2 lo stesso titolo; raggiunto il limite di et\u00e0 di settantacinque anni, il 25 novembre 2000 rassegn\u00f2 le dimissioni da prefetto della Congregazione per le Chiese Orientali e nel 2003, raggiunti gli ottant'anni, non fu pi\u00f9 enumerato tra i cardinali elettori al conclave.\n\u00c8 stato presidente della \u00abFondazione Comunit\u00e0 \"Domenico Tardini\" onlus\u00bb e della \u00abFondazione Sacra Famiglia di Nazareth\u00bb. Il 15 dicembre 2006 l'Accademia Bonifaciana di Anagni gli conferisce, nella sua IV edizione, il Premio Internazionale Bonifacio VIII \"...per una cultura della Pace\".\nNel 2009 Edizioni Studium ha pubblicato \"La storia, il dialogo, il rispetto della persona. Scritti in onore del Cardinale Achille Silvestrini\", a cura di Luca Monteferrante e Damiano Nocilla.\n\u00c8 deceduto nel Policlinico Agostino Gemelli di Roma il 29 agosto 2019 all'et\u00e0 di 95 anni. Le esequie si sono svolte il 30 agosto alle ore 15.30 all'Altare della Cattedra della Basilica Vaticana e sono state celebrate dal cardinale Giovanni Battista Re, vice decano del Collegio cardinalizio, insieme con i cardinali, arcivescovi e vescovi presenti a Roma. Al termine della celebrazione eucaristica, papa Francesco ha presieduto il rito dell\"Ultima Commendatio\" e della \"Valedictio\". \u00c8 sepolto nel cimitero del suo paese natale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "489703", "revid": "78273", "url": "https://it.wikipedia.org/wiki?curid=489703", "title": "Sergei Pavlovich Korolev", "text": ""}
{"id": "489704", "revid": "48344", "url": "https://it.wikipedia.org/wiki?curid=489704", "title": "Maxiprocessi di Palermo", "text": ""}
{"id": "489705", "revid": "6923", "url": "https://it.wikipedia.org/wiki?curid=489705", "title": "Giovanni d'Avila", "text": "Biografia.\nNato da una nobile famiglia castigliana, inizi\u00f2 a studiare giurisprudenza a Salamanca, ma pass\u00f2 presto all'universit\u00e0 di Alcal\u00e1 de Henares dove si laure\u00f2 in teologia e filosofia. Rimase orfano quando era ancora studente e, ordinato sacerdote, nel 1525 celebr\u00f2 la sua prima messa nella chiesa dov'erano sepolti i genitori e distribu\u00ec la sua parte di eredit\u00e0 ai poveri.\nNel 1527 progett\u00f2 di partire per il Messico come missionario, ma il suo zelo e la sua abilit\u00e0 oratoria vennero segnalate al Vescovo di Siviglia, Alfonso Manrique de Lara, che lo incaric\u00f2 di organizzare delle missioni popolari in tutta l'Andalusia per ravvivare la fede in quelle terre: la sua fama di oratore si diffuse rapidamente presso tutti gli strati sociali della popolazione fino a divenire leggendaria; venne incaricato anche di pronunciare il sermone in occasione dei funerali della regina Isabella di Portogallo, moglie di Carlo V, tenutisi il 17 maggio 1538.\nAmico di sant'Ignazio di Loyola, favor\u00ec lo sviluppo e la diffusione dei Gesuiti in Spagna; sostenne santa Teresa d'Avila nella sua opera di riforma dell'Ordine carmelitano e san Giovanni di Dio per la fondazione dei Fatebenefratelli; fu una sua omelia, quella pronunciata per i funerali di Isabella di Portogallo, a causare la conversione di san Francesco Borgia che abbandon\u00f2 la carica di Vicer\u00e9 di Catalogna per diventare un sacerdote della Compagnia di Ges\u00f9.\nFu autore di numerose opere di carattere devozionale tra cui l\"Epistolario spirituale tra tutti gli stati\" e \"Audi, filia, et vide\" che ebbero uno straordinario successo nella seconda met\u00e0 del XVII secolo e vennero tradotti e diffusi in tutta Europa.\nIl culto.\nIl suo culto fu approvato sotto il pontificato di Clemente XIII e venne proclamato Venerabile l'8 febbraio 1759; Leone XIII lo beatific\u00f2 il 4 aprile 1894 e il 31 maggio 1970 \u00e8 stato canonizzato da Paolo VI.\nLa sua memoria liturgica ricorre il 10 maggio.\nDal Martirologio romano (ed. 2005):\nIl 7 ottobre 2012 papa Benedetto XVI ha proclamato san Giovanni d'\u00c1vila \"Dottore della Chiesa Universale\", unitamente alla santa tedesca Ildegarda di Bingen. Secondo la lettera apostolica con cui \u00e8 avvenuta la proclamazione, Giovanni d'Avila spieg\u00f2 che \"la vita spirituale cristiana, che \u00e8 partecipazione alla vita trinitaria, parte dalla fede in Dio Amore\", \u00e8 nutrita dalla misericordia e carit\u00e0 del Padre manifestata nei meriti della Passione di Ges\u00f9 Cristo, ed \u00e8 guidata dallo Spirito Santo. Il \u00abPadre Maestro \u00c1vila\u00bb (o \"Santo Maestro di \u00c1vila\"), chiamato \"Maestro\" gi\u00e0 dai suoi contemporanei, fu prima di tutto un ricercato \"predicatore evangelico\" e amico di Ignazio di Loyola, autore di una \"teologia vicina alla vita, che risponde alle questioni poste in quel momento e lo fa in modo didattico e comprensibile\". Pur non essendo professore, la sua \"profonda conoscenza della Bibbia\" e \"profonda esperienza delle realt\u00e0 soprannaturali\" lo resero un influente consigliere di dotti vescovi e religiosi del suo tempo. Le citazioni si focalizzano su 5 dei 70 libri del canone biblico, con alcuni commenti patristici di rilievo.\nIl 25 gennaio 2021 papa Francesco ne ha istituito la memoria facoltativa per tutta la Chiesa universale, fissandola al 10 maggio."}
{"id": "489711", "revid": "2091899", "url": "https://it.wikipedia.org/wiki?curid=489711", "title": "Sergej Vladimirovi\u010d Il'ju\u0161in", "text": "Biografia.\nDopo aver partecipato alla prima guerra mondiale (come meccanico dell'aviazione e poi come pilota) nel 1926 si laure\u00f2 in ingegneria aeronautica all'Accademia militare \u017dukovskij. Dal 1926 al 1932 svolse importanti incarichi direttivi per la progettazione, la costruzione ed il collaudo di velivoli militari. Nel 1932 progett\u00f2 il primo bombardiere bimotore, che cominci\u00f2 a costruire nel 1933 nei neonati stabilimenti Ilyushin. Il TsKB, cos\u00ec era chiamato il velivolo, lasci\u00f2 un segno nella storia dell'aeronautica: nel 1939 il famoso pilota collaudatore Vladimir Kokkinaki vol\u00f2 su di esso nel primo volo senza scalo dall'Unione Sovietica agli Stati Uniti.\nDal TsKB Iliushin deriv\u00f2, nel 1934-35, il bombardiere Il-14 che rest\u00f2 in servizio dell'Aeronautica sovietica fino al 1945. Nel 1939 progett\u00f2 l'aereo d'attacco Ilyushin Il-2 \u0160turmovik, il primo al mondo che fu munito di parti corazzate. Nel 1946 fu la volta dell'Il-12, aereo passeggeri interamente metallico, perfezionato nel 1947: quattro motori, velocit\u00e0 di 520\u00a0km/h, autonomia di 5\u00a0200\u00a0km, quota fino a 12\u00a0300 m. Nel 1963 svilupp\u00f2 un aereo di linea quadrimotore, l'Ilyushin Il-62, nome in codice NATO \"Classic\". Nel frattempo realizz\u00f2 e present\u00f2 (1957) il turboelica Il-18, capace di 75 passeggeri, molto utilizzato dalle compagnie aeree civili dell'Unione Sovietica e di altri Paesi.\nMor\u00ec nel 1977 e venne sepolto al Cimitero di Novodevi\u010dij di Mosca."}
{"id": "489714", "revid": "339392", "url": "https://it.wikipedia.org/wiki?curid=489714", "title": "Il Punitore", "text": ""}
{"id": "489720", "revid": "438678", "url": "https://it.wikipedia.org/wiki?curid=489720", "title": "La propriet\u00e0 non \u00e8 pi\u00f9 un furto", "text": "La propriet\u00e0 non \u00e8 pi\u00f9 un furto \u00e8 un film del 1973 diretto da Elio Petri.\nL'opera, che ha per protagonisti Flavio Bucci e Ugo Tognazzi, da alcuni critici viene considerata la conclusione della cosiddetta \"trilogia della nevrosi:\" un trittico cinematografico composto da \"Indagine su un cittadino al di sopra di ogni sospetto\" (nevrosi del potere) e \"La classe operaia va in paradiso\" (nevrosi del lavoro), che si completa con un'analisi della nevrosi del denaro e la distruzione dell'essere per l'avere. Per altri la trilogia sarebbe in realt\u00e0 una tetralogia sulle schizofrenie, comprendendo nel computo anche \"Todo modo\" del 1976 che riguarderebbe la deviazione mentale degli uomini della Democrazia Cristiana.\nLa pellicola \u00e8 stata restaurata nel 2013 e ha vinto il premio per il Miglior film restaurato nella sezione \"Venezia Classici\" alla 70\u00aa Mostra internazionale d'arte cinematografica di Venezia. Il restauro \u00e8 stato effettuato dal laboratorio L'Immagine Ritrovata e promosso dalla Cineteca di Bologna, dal Museo Nazionale del Cinema di Torino e da Titanus.\nTrama.\nTotal \u00e8 un giovane impiegato di banca allergico al denaro, figlio di un ex bancario integerrimo. Convertito al marxismo-mandrakismo, diventa ladro per ideologia, perseguitando ci\u00f2 che per lui \u00e8 il simbolo del capitalismo: un laido macellaio romano cliente della sua banca, che possiede una bella amante e tanto denaro. Lo scopo di Total \u00e8 quello di derubarlo, poco a poco, di tutto, persino della sua donna, che cerca di concupire, del coltello con cui affetta la carne, dei gioielli e del denaro. Si fa aiutare da un romantico scassinatore e attore di nome Albertone, che gli insegna il mestiere e resta incastrato nel meccanismo e alla fine muore di crepacuore in questura. Il macellaio alla fine ha, comunque, la meglio e strangola il suo persecutore in ascensore.\nDistribuzione.\nInserito in concorso al Festival di Berlino e presentato alle \"Giornate del cinema di Venezia\" del 1973, il film non ottenne riconoscimenti. Seppur sequestrato in Italia per oscenit\u00e0 e offesa al pudore, fece infine registrare un buon successo di pubblico, grazie alla trovata del distributore Goffredo Lombardo che lo distribu\u00ec come film del genere commedia all'italiana, vista anche la presenza di Tognazzi nel cast.\nPrima proiezione il 3 ottobre 1973.\nAccoglienza.\nCritica.\nAll'epoca dell'uscita fu accolto molto negativamente dalla critica di sinistra e considerato il meno riuscito della trilogia del regista.\nIl Morandini d\u00e0 alla pellicola due stelle e mezzo su cinque: \u00abIl giovane bancario Total (Bucci), marxista-mandrakista e allergico al denaro, si licenzia e decide di colpire un ricco macellaio (Tognazzi), prototipo del ladrocinio organizzato, in quel che ha di pi\u00f9 caro: la propriet\u00e0. Dopo avergli inutilmente spiegato che i ladri veri e i ladri del commercio sono i due pilastri su cui poggia l'umano consorzio e che abolirli vorrebbe dire l'anarchia, il macellaio lo strangola. Storia di una persecuzione e apologo grottesco in chiave espressionista-brechtiana \"sulla nascita della disperazione in seno alla sinistra\" (E. Petri), il film segna il passaggio del regista, autore della sceneggiatura con Ugo Pirro, a quella fase catastrofica, apocalittica e quaresimale che sar\u00e0 accentuata in Todo modo (1976). \"Sfocia in un nullismo che sfiora l'onda scettica di uno Swift senza concederci il bene di una breve sponda non bagnata, non inquinata da un senso di impotenza e di vuoto\" (P. Bianchi). Troppo cupo, piuttosto isterico nella constatazione di un fallimento, privo di ironia e di gioia nel gusto della trasgressione. Notevoli la fotografia livida e deformante di Luigi Kuveiller e il concertato dagli interpreti\u00bb.\nNel 76\u00b0 volume di \"Segnalazioni cinematografiche\" del 1974 viene scritto: \u00abIl film regge sull'assunto che nella nostra societ\u00e0, inguaribilmente egoista, non si vive per 'essere' ma per 'avere' e che nella corsa alla propriet\u00e0 vince chi \u00e8 pi\u00f9 forte: chi, cio\u00e8, sa meglio rubare. La conclusione \u00e8 che questo tipo di societ\u00e0 va cambiato. Svolta attraverso i modi del 'grottesco', la vicenda ha sequenze stimolanti e tecnicamente pregevoli, ma nell'insieme, stenta - per sovrabbondanza di argomenti - a trovare un punto focale, capace di dare unit\u00e0 all'affollarsi di situazioni e motivi spesso soltanto sussidiari o superflui\u00bb.\nIncassi.\nGodette di un relativo successo di pubblico con un miliardo e 373 milioni d'incasso, collocandosi al 24\u00ba posto della classifica dei film del 1973."}
{"id": "489729", "revid": "69785", "url": "https://it.wikipedia.org/wiki?curid=489729", "title": "Sinead O'Connor", "text": ""}
{"id": "489730", "revid": "86599", "url": "https://it.wikipedia.org/wiki?curid=489730", "title": "Cratere Comstock", "text": "Comstock \u00e8 un cratere lunare di 73,23 km situato nella parte nord-orientale della faccia nascosta della Luna, a nord-est del cratere Fersman ed a nord del cratere Weyl.\nComstock \u00e8 piuttosto eroso e presenta numerosi piccoli crateri lungo il bordo. In particolare, uno giace sulle pendici interne, estendendosi fino al pianoro interno. Un gruppo di piccoli crateri attraversa il margine sud-sud-ovest, fino al margine interno. Il pianoro interno mostra numerosi impatti minori e tracce della raggiera del cratere Ohm, posto a est-sud-est.\nIl cratere \u00e8 dedicato all'astronomo statunitense George Cary Comstock.\nCrateri correlati.\nAlcuni crateri minori situati in prossimit\u00e0 di Comstock sono convenzionalmente identificati, sulle mappe lunari, attraverso una lettera associata al nome."}
{"id": "489732", "revid": "287204", "url": "https://it.wikipedia.org/wiki?curid=489732", "title": "Cratere Condon", "text": "Condon \u00e8 il nome di un cratere lunare da impatto intitolato al fisico statunitense Edward Condon. Questo cratere si trova sul margine orientale del Sinus Successus, una baia del bordo settentrionale del Mare Fecunditatis. Condon \u00e8 circa a met\u00e0 strada tra il pi\u00f9 grande cratere Apollonius, a nord, ed il minore cratere Webb, a sud. Condon era designato come Webb R, prima di essere rinominato dalla Unione Astronomica Internazionale.\nCondon \u00e8 completamente invaso da colate laviche, e rimangono solo basse vestigia del bordo verso est e verso ovest, con cospicue interruzioni a nord ed a nord-ovest ed una minore a sud. Il pianoro interno \u00e8 livellato, e presenta poche ondulazioni. Un paio di crateri minori sono adiacenti al bordo esterno, verso sud-est."}
{"id": "489733", "revid": "19723", "url": "https://it.wikipedia.org/wiki?curid=489733", "title": "Ctesibius", "text": ""}
{"id": "489734", "revid": "19723", "url": "https://it.wikipedia.org/wiki?curid=489734", "title": "Nikolaus Cusanus", "text": ""}
{"id": "489738", "revid": "123680987", "url": "https://it.wikipedia.org/wiki?curid=489738", "title": "Bengala Occidentale", "text": "Il Bengala Occidentale (bengalese: \u09aa\u09b6\u09cd\u099a\u09bf\u09ae\u09ac\u0999\u09cd\u0997, \"Poshchimb\u00f4\u014bgo\") \u00e8 uno Stato dell'India nord-orientale. \nCaratteristiche.\nAssieme al Bangladesh (\"Bengala Orientale\"), con cui confina a est, il Bengala Occidentale forma la regione etno-linguistica del Bengala. Confina a nord con il Bhutan e lo stato indiano del Sikkim, con lo stato dell'Assam a est, con quello di Orissa a sud-ovest e con quelli di Jharkhand e Bihar a ovest, mentre a nord-ovest confina con il Nepal.\nL'islam fu principalmente introdotto sotto il regno del Sultanato di Delhi. Durante il dominion del Sultanato di Bengala, la regione fu definita dagli europei come il miglior Paese per il commercio.\nNel XVII secolo sotto il regno Moghul, l'economia dell'attuale Bangladesh e del Bengala Occidentale, valeva circa il 12% del PIL mondiale, ed era soprannominata come il Paradiso delle nazioni e leader della produzione mondiale.\nLa regione oggi conosciuta come Bengala Occidentale \u00e8 stata parte di molti regni e imperi negli ultimi duemila anni. La Compagnia Britannica delle Indie Orientali consolid\u00f2 il proprio potere sulla regione dopo la Battaglia di Plassey, nel 1757, e la citt\u00e0 di Kolkata, allora Calcutta, fu per molti anni la capitale dell'India Britannica.\nCulla del movimento indipendentista indiano all'inizio del XX secolo, il Bengala fu diviso nel 1947 in due entit\u00e0 separate, il Bengala Occidentale, uno Stato dell'India, e il Pakistan Orientale, che apparteneva al nuovo stato del Pakistan.\nDopo l'indipendenza dell'India nel 1947, il teatro politico ed economico del Bengala Occidentale fu caratterizzato per molti decenni dal marxismo intellettuale, dai naxaliti e dal sindacalismo. Dalla fine degli anni novanta, il ringiovanimento economico ha portato a un balzo nella crescita economica e industriale dello Stato.\nStoria.\nNel Bengala sono stati rinvenute tracce di civilizzazione risalenti ad almeno quattromila anni, quando nella regione si stanziarono popolazioni dravidane, tibeto-birmane e austro-asiatiche. L'esatta origine della parola \"bengala\" \u00e8 sconosciuta, ma si pensa che possa derivare dalla trib\u00f9 dravidana \"Bang\", che si stabil\u00ec nell'area attorno all'anno 1000 a.C.\nIl regno Magadha si form\u00f2 nel VII secolo a.C. e occupava le attuali regioni del Bihar e del Bengala. Era uno dei quattro grandi regni dell'India al tempo di Mahavira e di Buddha, e consisteva in diversi janapadas. Durante il regno della dinastia Maurya, l'impero Magadha era esteso su quasi tutta l'Asia meridionale, e occup\u00f2 l'Afghanistan e parte della Persia sotto Ashoka il Grande nel III secolo a.C.\nUna delle prime citazioni del Bengala da parte di commentatori stranieri \u00e8 la menzione di una terra chiamata Gangaridai da parte dei Greci intorno al I secolo a.C. La parola forse deriva da Gangahrd, che significa \"Terra con il Gange nel cuore\" in riferimento all'area del Bengala.\nIl Bengala aveva relazioni commerciali marittime con Java, Sumatra e il Siam, la moderna Thailandia. Secondo il Mahavamsa, Vijaya Singha, un principe del regno Vanga, conquist\u00f2 il Lanka (l'attuale Sri Lanka) nel 544 a.C. e diede il nome di Sinhala al paese. Le popolazioni bengalesi emigrarono verso l'arcipelago Malaysiano e il Siam, fondandovi delle colonie.\nDal III al VI secolo d.C. il ragno di Magadha fu sede dell'impero Gupta. Il primo re indipendente del Bengala fu Shashanka, che regn\u00f2 intorno al VII secolo. Dopo un periodo di anarchia, la dinastia buddista dei Pala govern\u00f2 la regione per quattrocento anni, dopo i quali il regno pass\u00f2 alla dinastia Sena, di religione ind\u00f9. L'islam arriv\u00f2 in Bengala nel XII secolo per opera dei missionari sufi e si espanse in seguito alle conquiste musulmane in India. Bakhtiar Khilji, un generale turco del sultanato dei Malmelucchi di Delhi, sconfisse Lakshman Sen della dinastia Sena e conquist\u00f2 gran parte del Bengala. Di conseguenza la regione venne governata da dinastie di sultani e feudatari sotto il sultanato di Delhi nei successivi cento anni. Nel XVI secolo, il generale Mughal dell'Islam Kahn conquist\u00f2 il Bengala. Comunque i nuovi governatori concessero la semi-indipendenza dell'area sotto il nababbo di Murshidabd, che rispett\u00f2 la sovranit\u00e0 della dinastia Mighal in Delhi.\nI primi contatti con i mercanti europei avvennero alla fine del XV secolo. La loro influenza crebbe fino a quando la Compagnia delle Indie Orientali ottenne il diritto di tassazione nelle subah (province) bengalesi in seguito alla Battaglia di Palassey (1757), quando Siraj ud-Dulah, l'ultimo nababbo indipendente, venne sconfitto dai britannici. La Presidenza del Bengala venne costituita nel 1765 e includeva tutti i territori britannici delle Province Centrali, ora conosciuti come Madhya Pradesh, dalle fonti del Gange e del Brahmaputra fino alla regione himalayana del Punjab. La carestia del Bengala del 1770 fece milioni di vittime. Calcutta venne scelta come capitale dell'India Britannica nel 1772. Il rinascimento bengalese e il movimento di riforma socio-culturale Brahmo Samaj ebbero un grande impatto sulla vita culturale ed economica del Bengala. Il fallito tentativo di ribellione del 1857 inizi\u00f2 a Calcutta e port\u00f2 al trasferimento dell'autorit\u00e0 alla monarchia britannica, amministrata dal vicer\u00e9 dell'India. Tra il 1905 e il 1911 venne fatto un tentativo di dividere la provincia del Bengala in due zone, la cosiddetta partizione del Bengala. Nel 1943 una grave carestia fece tre milioni di vittime.\nIl Bengala gioc\u00f2 un ruolo importante nel movimento d'indipendenza indiano, nel quale gruppi rivoluzionari come Anushilan Samiti e Jugantar erano dominanti. Attacchi armati contro il Raj britannico dal Bengala raggiunsero l'apice quando Subhash Chandra Bose guid\u00f2 l'esercito nazionale indiano dall'Asia sudorientale contro i britannici. Quando l'India ottenne l'indipendenza (1947), il Bengala venne diviso in base alla religione: la parte occidentale and\u00f2 all'India e prese il nome di Bengala Occidentale, mentre la parte orientale and\u00f2 al Pakistan con il nome prima di Bengala Orientale e poi di Pakistan Orientale, fino alla guerra che vide l'indipendenza del Bangladesh dal Pakistan nel 1971.\nLa divisione del Bengala diede origine a uno degli esodi numericamente pi\u00f9 importanti della storia. Milioni di ind\u00f9 migrarono dal Pakistan orientale mentre migliaia di musulmani vi si trasferirono. L'immigrazione dei rifugiati fu la causa di una crisi abitativa e alimentare in Bengala Occidentale che dur\u00f2 per pi\u00f9 di trent'anni. L'emergenza dei rifugiati fu al centro delle politiche bengalesi successive alla divisione del 1947, ma n\u00e9 la destra n\u00e9 la sinistra sono mai riuscite a risolvere completamente i problemi causati dalla divisione, che in alcuni casi hanno dato vita a movimenti politici, socio-economici ed etnici.\nNel 1950 il Principato di Cooch Behar si un\u00ec al Bengala Occidentale dopo che il re Jagaddipendra Narayan firm\u00f2 l'annessione all'India. Nel 1955 la citt\u00e0 di Chandannagar, ex zona franca francese, pass\u00f2 sotto il controllo del Bengala Occidentale. Successivamente anche porzioni di Bihar vennero annesse al Bengala Occidentale.\nNegli anni cinquanta il governo decise di spostare le industrie dal Bengala in altre parti del paese aumentando le imposte, come ad esempio quella sul trasporto delle merci; questo aumento che dur\u00f2 fino agli anni ottanta e, specie dal 1950 al 1969, fu la causa dello scarso sviluppo di industrie manifatturiere nel Bengala Occidentale.\nTra gli anni settanta e gli anni ottanta una grave carenza di energia elettrica, scioperi e un violento movimento naxalita danneggi\u00f2 gran parte delle infrastrutture, dando vita a un periodo di stagnazione economica. La guerra di liberazione del Bangladesh caus\u00f2 l'afflusso di milioni di rifugiati nel Bengala Occidentale che ne misero in crisi le infrastrutture. Nel 1974 un'epidemia di vaiolo fece migliaia di morti. La politica bengalese cambi\u00f2 notevolmente quando la sinistra vinse le elezioni nel 1977 sconfiggendo il Congresso Nazionale Indiano. La sinistra, guidata dal Partito Comunista d'India (Marxista), govern\u00f2 lo Stato per i successivi trent'anni.\nLa ripresa economica dello Stato inizi\u00f2 dopo le riforme economiche indiane introdotte nella met\u00e0 degli anni novanta dal governo centrale e l'elezione di un nuovo capo del governo riformista, Buddhadeb Bhattacharjee, nel 2000. A partire dal 2007 alcuni gruppi di attivisti hanno organizzato piccoli attacchi terroristici in varie parti dello Stato, mentre gli scontri con l'amministrazione vertono sull'acquisizione dei terreni industriali in diversi luoghi sensibili.\nIl 10 aprile 2011 \u00e8 avvenuta l'ultima elezione che si \u00e8 conclusa con la vittoria del Trinamool Congress Party (TMC) guidato da Mamata Banerjee, una figura politica emersa negli ultimi anni per la dura lotta al partito comunista. Il TMC era alleato con il partito al potere in India, il Congress Party. La vittoria del movimento di Mamata Banerjee, oggi Primo Ministro nel Bengala Occidentale e Ministro delle Ferrovie della federazione, ha sancito la fine del pi\u00f9 longevo governo comunista democraticamente eletto della storia. Il TMC ha ottenuto pi\u00f9 del 60% dei consensi durante i vari turni di votazione aggiudicandosi 186 seggi su 274 ma, grazie alle alleanze, ora ne controlla 227.\nGeografia fisica.\nIl Bengala Occidentale si trova sulla parte orientale dell'India e si estende dall'Himalaya alla Baia del Bengala per una superficie di 88 752 chilometri quadrati. La regione collinare del Darjeeling nell'estremo nord dello Stato fa parte dell'Himalaya orientale, e comprende il Sandakfu, che con i suoi 3 636 metri \u00e8 il monte pi\u00f9 alto dello Stato. La stretta regione del Terai separa la parte montuosa dalla pianura, che a sua volta estende verso il delta del Gange a sud. La regione Rarh si trova tra il delta del Gange a est e l'altopiano occidentale. Una piccola regione costiera si trova nell'estremo sud, mentre la foresta di mangrovie Sundarbans costituisce un importante aspetto del delta del Gange.\nIdrografia.\nIl Gange \u00e8 il fiume principale e si divide in due nel Bengala Occidentale. Una parte entra nel Bangladesh e viene chiamata Padma o \"P\u00f4dda\", mentre l'altra rimane nel Bengala con dividendosi altri due fiumi chiamati Bhagirathi e Hughli. I fiumi Teesta, Torsa, Jaldhaka e Mahanada si trovano nella regione collinare a settentrione. Nell'altopiano occidentale ci sono altri fiumi come il Damodar, l'Ajay e il Kangsabati. Il delta del Gange e la Sundarbans sono anch'essi ricchi di fiumi e insenature. L'inquinamento del Gange dovuto allo scarico indiscriminato di rifiuti \u00e8 il maggior problema. In almeno nove distretti l'acqua sotterranea \u00e8 inquinata dall'arsenico e si stima che 8,7 milioni di persone bevano acqua contaminata oltre il limite consentito dall'Organizzazione mondiale della sanit\u00e0.\nClima.\nIl clima del Bengala Occidentale varia dalla savana tropicale a sud all'umido subtropicale a nord. Le stagioni principali sono l'estate, la stagione delle piogge, un breve autunno e l'inverno. Mentre l'estate nella regione del delta \u00e8 molto umida, nella regione montuosa occidentale \u00e8 asciutta come in tutta l'India del Nord, con temperature massime che variano dai 38 ai 45 \u00b0C. La notte una fredda brezza meridionale porta umidit\u00e0 dalla Baia del Bengala. All'inizio dell'estate sono frequenti brevi burrasche e temporali conosciuti come \"Kalbaisakhi\", o Nor'westers. Il Bengala Occidentale \u00e8 colpito dai monsoni provenienti dall'oceano Indiano che si muovono in direzione nordovest i quali portano pioggia da giugno a settembre. L'inverno (dicembre-gennaio) \u00e8 mite in pianura con temperature minime di 15 \u00b0C, ed \u00e8 caratterizzato da un vento secco settentrionale che abbassa il livello di umidit\u00e0. L'inverno \u00e8 pi\u00f9 rigido nella regione himalayana e collinare di Darjeeling, dove nevica occasionalmente.\nFlora e fauna.\nA causa della grande differenza di altitudine tra la regione himalayana e le pianure costiere, la flora e la fauna dello Stato sono varie. Le foreste coprono il 14% del Bengala Occidentale, una percentuale pi\u00f9 bassa rispetto alla media nazionale del 23%, mentre le foreste protette coprono il 4% del territorio. Una parte della pi\u00f9 grande foresta di mangrovie del mondo, la Sundarban si trova nel Bengala Occidentale.\nDal punto di vista fitogeografico, la parte meridionale del Bengala Occidentale pu\u00f2 essere divisa in due regioni: la Pianura gangetica e la foresta di mangrovie costiera. Il terreno alluvionale della pianura gengetica, assieme alle precipitazioni favorevoli, rendono questa regione particolarmente fertile. Gran parte della vegetazione nella parte occidentale ha caratteristiche simili alla flora dell'altopiano del Chota Nagpur nell'adiacente Jharkhand. La pianta commerciale predominante \u00e8 la Shorea Robusta, nota anche come Salwood. La regione del Purba Medinipur \u00e8 caratterizzata da una vegetazione tipicamente costiera nella quale \u00e8 predominante la casuarina. Il pi\u00f9 prezioso albero della Sundarbans \u00e8 l'onnipresente \"sundri\", (\"Heritiera fomes\"), dal quale la foresta prende il nome.\nLa vegetazione settentrionale \u00e8 influenzata dall'altitudine e dalle precipitazioni. Ad esempio le colline pedemontane dell'Himalaya, le Dooar, sono fittamente coperte da salwood e altri alberi sempreverdi tropicali. Oltre i mille metri la vegetazione assume i caratteri della foresta subtropicale. Nel Darjeeling, sopra i 1 500 metri, gli alberi pi\u00f9 comuni sono quelli della foresta temperata, come querce, conifere e rododendri.\nLa sundarbans \u00e8 nota per essere una riserva naturale protetta per la protezione della tigre del Bengala. Ci sono cinque parchi nazionali nello Stato: il Parco nazionale della Sundarbans, Parco nazionale di Buxa, Parco nazionale di Gorumara, Parco nazionale del Singalila. La fauna comprende il rinoceronte indiano, l'elefante indiano, cervi, bisonti, leopardi, bos gaurus e coccodrilli, oltre a una grande variet\u00e0 di uccelli, parte dei quali arrivano durante la migrazione invernale. Le foreste ad altitudini elevate come il Parco nazionale di Singalila sono rifugi per Muntiacus muntjak, panda rosso, chinkara, takin, capricorni, pangolini, Pericrocotus, fagiano Kalij. Oltre alla tigre del Bengala, la Sundarbans ospita molte altre specie in via di estinzione come la platanista, tartarughe diamante, ecc. La foresta di mangrovie funge anche da vivaio naturale per i pesci.\nSuddivisioni.\nI 19 distretti del Bengala Occidentale sono elencati in base alla numerazione della cartina.\nCitt\u00e0 principali.\nLa capitale e la pi\u00f9 grande citt\u00e0 dello Stato \u00e8 Calcutta, la quarta per popolazione tra le citt\u00e0 indiane.\nSiliguri \u00e8 una citt\u00e0 economicamente importante, situata in una posizione strategica nel nordest del Corridoio di Siliguri. Asansol, Durganpur sono altre citt\u00e0 della cintura indistriale occidentale.\nFino al 2015 comprendeva Dahala Khagrabari, l'unica enclave di 3\u00ba livello al mondo.\nPolitica.\nIl Bengala Occidentale \u00e8 una democrazia rappresentativa governata da un sistema parlamentare, come altri stati indiani. Il suffragio universale \u00e8 garantito per i residenti.\nIl potere legislativo viene gestito dall'Assemblea legislativa del Bengala Occidentale, la quale \u00e8 formata da membri eletti e portavoce come gli Speaker e i Deputy Speaker, che vengono eletti dai membri dell'assemblea. Le riunioni dell'assemblea vengono presiedute dallo Speaker oppure, in assenza di questo, dal Deputy Speaker. Il potere giudiziario viene esercitato dall'Alta Corte di Calcutta e da un sistema di tribunali di grado inferiore. Il potere esecutivo viene retto dal Consiglio dei ministri, presieduto dal Primo ministro, anche se il capo del governo \u00e8 il governatore, che viene nominato dal Presidente dell'India. Il leader del partito o della coalizione con la maggioranza nell'assemblea legislativa \u00e8 nominato, come il primo ministro, dal governatore, e il consiglio dei ministri viene nominato dal governatore su consiglio del primo ministro. Il consiglio dei ministri fa riferimento all'Assemblea ligislativa. L'assemblea \u00e8 unicamerale ed \u00e8 formata da 295 membri, uno dei quali viene nominato dalla comunit\u00e0 anglo-indiana. I membri rimangono in carica per cinque anni, a meno che l'assemblea non venga sciolta prima di questo termine. Le autorit\u00e0 ausiliarie, chiamate panchayat, per il quale le elezioni vengono svolte regolarmente, governano in ambito locale. 42 posti sono riservati a membri del Lok Sabha, mentre altri 16 a membri del Rajya Sabha del Parlamento indiano.\nI partiti principali della politica bengalese sono il Left Front (guidato dal Partito Comunista d'India (Marxista), il Trinamol Congress e il Congresso Nazionale Indiano. Dopo le elezioni dell'assemblea di stato del 2006, la coalizione del Left Front guidata da Buddhadeb Bhattacharya del Partito Comunista viene eletto al potere, ottenendo 235 seggi nell'assemblea legislativa. Il Left Front ha governato il Bengala Occidentale negli ultimi trent'anni, diventando il partito comunista democraticamente eletto pi\u00f9 longevo. Nelle elezioni del 2011 il Trinamool Congress di Mamata Banerjee, in alleanza con il SUCI e con l'INC (Indian National Congress),ha conquistato la maggioranza dei seggi al Parlamento di Calcutta. L'alleanza di centro-destra ha sbaragliato l'Alleanza di sinistra. conquistando 227 seggi complessivi, dei quali rispettivamente 184 ottenuti dal partito di Mamata Banerjee , 42 dall'INC e solo 1 dal SUCI. Mamata Banerjee ha giurato come Primo Ministro del Bengala Occidentale il 20 maggio 2011. \u00c8 la prima donna a essere Primo Ministro del Bengala Occidentale. Una delle sue prime decisioni come Capo del Governo \u00e8 stata quella di restituire la propriet\u00e0 di 400 acri di terra ai coltivatori del Singur che ne erano stati espropriati dal precedente governo per creare delle zone economiche speciali.\nEconomia.\nAgricoltura e allevamento.\nIl Bengala Occidentale dispone di un settore primario, l'agricoltura, la cui attivit\u00e0 \u00e8 esercitata su un territorio fertile e produce principalmente riso, t\u00e8, canna da zucchero e iuta.\nIndustria e terziario.\nLo sviluppo industriale \u00e8 molto concentrato in alcune zone industriali molto grandi, tra cui Damodar, Durgapur e Hooghly che gravita intorno alla stessa grande metropoli di Calcutta. L'area di Singur, vicino a Calcutta, \u00e8 destinata a ospitare il nuovo impianto della Tata per la produzione di auto low cost. Il progetto ha dato adito a molte controversie per gli espropri forzosi di molti campi. Ancora pi\u00f9 sanguinosa \u00e8 stata la lotta per il destino di un'altra area destinata a sviluppo industriale, quella di Nandigram.\n\u00c8 presente anche un settore terziario."}
{"id": "489740", "revid": "122900173", "url": "https://it.wikipedia.org/wiki?curid=489740", "title": "Campeonato Sudamericano de Football 1926", "text": "Il Campeonato Sudamericano de Football 1926 fu la decima edizione della Coppa America di calcio. Fu organizzato dal Cile, che ospit\u00f2 le partite dal 12 ottobre al 3 novembre 1926 all'Estadio Campos de Sports de \u00d1u\u00f1oa di Santiago.\nFormula.\nLa formula prevedeva un girone all'italiana con l'assegnazione di 2 punti a vittoria, 1 a pareggio e 0 a sconfitta. La prima classificata avrebbe vinto il titolo.\nRiassunto del torneo.\nIl torneo registr\u00f2 subito la netta inferiorit\u00e0 dei nuovi arrivati boliviani, travolti all'esordio dal Cile con un 7-1. Anche le altre nazionali affondarono con goleade la Bolivia (alla fine saranno ben 24 le reti subite dai boliviani in appena 4 partite), giocandosi cos\u00ec tra s\u00e9 il titolo. L'Uruguay, dopo esser mancato nell'ultima edizione, mise le cose in chiaro e, trascinato dalle reti dei due attaccanti H\u00e9ctor Scarone ed H\u00e9ctor Castro, sconfisse 2-0 l'Argentina e 6-1 il Paraguay. Le due nazionali invece nello scontro diretto pareggiarono 1-1. La \"Celeste\" tornava cos\u00ec ad imporsi per la sesta volta nel torneo continentale.\nClassifica marcatori.\n7 gol\n6 gol\n5 gol\n4 gol\n3 gol\n2 gol\n1 gol"}
{"id": "489742", "revid": "339392", "url": "https://it.wikipedia.org/wiki?curid=489742", "title": "Copa Am\u00e9rica 1926", "text": ""}
{"id": "489744", "revid": "729019", "url": "https://it.wikipedia.org/wiki?curid=489744", "title": "Ion Antonescu", "text": "Fu Primo ministro e \"Conduc\u0103tor\" (\"condottiero\" o \"duce\" in rumeno) della Romania durante la seconda guerra mondiale dal 4 settembre 1940 al 23 agosto 1944.\nGiovent\u00f9 e carriera militare.\nAntonescu nacque in una famiglia piccolo borghese con tradizione militare. Frequent\u00f2 la scuola militare a Craiova e a Ia\u0219i, a si diplom\u00f2 come migliore della classe alla Scuola di Cavalleria nel 1904; quindi, nel 1911, si diplom\u00f2 all'accademia militare.\nIn qualit\u00e0 di tenente, Antonescu prese parte alla repressione della rivolta dei contadini del 1907 in Romania nella citt\u00e0 di Gala\u021bi e nei dintorni. Nel 1913 partecip\u00f2 alla seconda guerra dei Balcani contro la Bulgaria, ottenendo la pi\u00f9 alta decorazione militare romena. Durante il coinvolgimento romeno nella Prima guerra mondiale (1916-1918), Antonescu funse da Capo di Stato Maggiore del maresciallo Constantin Prezan. In questa posizione fu l'artefice della riuscita difesa romena della Moldavia dal tentativo di invasione da parte delle truppe tedesche guidate dal maresciallo di campo von Mackensen, nella seconda met\u00e0 del 1917. Il resto della Romania era gi\u00e0 stato occupato dai tedeschi alla fine del 1916.\nAntonescu aveva una brillante intelligenza e godeva di una reputazione di comandante molto abile e pragmatico, ma anche di spietata freddezza quando lo reputava necessario. Negli incontri internazionali aveva fama di persona franca e leale, ben diversa da quella di altri esponenti politici romeni (anche del suo stesso governo), caratterizzati da bizantinismi e linguaggio ambiguo.\nTra il 1922 e il 1926 fu addetto militare della Romania in Francia e nel Regno Unito, Paesi verso i quali provava sentimenti non solo di ammirazione, ma anche di grande simpatia. Stimava ma non amava la Germania ed in seguito fu impressionato dalla macchina bellica nazista che riteneva invincibile. Diffidava dell'Unione Sovietica, che considerava il pi\u00f9 pericoloso confinante della Romania. Dopo essere ritornato in Romania, divenne comandante della \"\u0218coala Superioar\u0103 de R\u0103zboi\" (\"Scuola Superiore di Guerra\") dal 1927 al 1930, Capo di Stato Maggiore dal 1933 al 1934 e ministro della Difesa tra il 1937 e il 1938.\nPotere politico.\nIl generale Antonescu venne nominato Primo ministro da re Carlo II nel settembre 1940, in un momento particolarmente critico per la stessa sopravvivenza della Romania (Cecoslovacchia, Austria, Albania, Polonia, Lituania, Lettonia ed Estonia erano sparite come entit\u00e0 politiche), dopo la sconfitta militare della Francia, che rappresentava il punto di riferimento nella politica estera romena e dopo che la Romania era stata costretta a cedere la Bessarabia e la Bucovina Settentrionale all'URSS (28 giugno 1940), la met\u00e0 settentrionale della Transilvania all'Ungheria (30 agosto 1940) e la Dobrugia meridionale alla Bulgaria. Solo due giorni dopo la sua nomina, costrinse re Carlo ad abdicare. Il figlio di Carlo, Michele, divenne il nuovo re. Antonescu si autoproclam\u00f2 \"Conduc\u0103tor\" (\"Duce\") e assunse poteri dittatoriali, relegando il re ad un ruolo meramente \"decorativo\".\nFronteggiando la prospettiva di due minacce (Germania ad ovest e Unione Sovietica ad est), Antonescu opt\u00f2 per quello che gli sembrava allora il male minore per la Romania. La Germania infatti mirava alle risorse naturali della Romania, ma dopo il trasferimento della Transilvania settentrionale all'Ungheria, imposto con il compromesso di Vienna, non rappresentava pi\u00f9 un pericolo per i confini nazionali. Di contro le aspirazioni espansioniste dell'URSS, lungi dall'essersi placate con il diktat di Mosca, mettevano a repentaglio la regione moldava e la stessa indipendenza della Romania. Egli opt\u00f2, quindi, per un'alleanza con la Germania nazista al fine di recuperare la Bessarabia e la Bucovina Settentrionale e sperando di ottenere dalla Germania un ritocco alla frontiera con l'Ungheria, decisa a Vienna. Questa alleanza era parimenti invitante per i tedeschi, date le importanti riserve petrolifere della Romania, la sua produzione di cereali ed il suo esercito, male armato, ma comunque ragguardevole per il numero dei soldati.\nAntonescu avvicin\u00f2 quindi il Movimento Legionario, di cui la Guardia di Ferro era il gruppo armato, fascista e antisemita, offrendogli dei posti nel governo (15 settembre 1940). Antonescu desiderava portare la Guardia di Ferro sotto il suo controllo diretto, poich\u00e9 le sue attivit\u00e0 paramilitari e la furia antisemita stavano minando l'autorit\u00e0 dello Stato. Il periodo seguente divenne noto come \"Stato Nazional Legionario\" (\"Statul na\u021bional-legionar\"). Alla fine, dopo che le richieste per poteri estesi vennero ripetutamente rigettate da Antonescu, la Guardia di Ferro si ribell\u00f2 (21 gennaio 1941). Antonescu schiacci\u00f2 rapidamente la rivolta (con il consenso della Germania, il cui interesse economico e militare richiedeva stabilit\u00e0 in Romania), mise fuori legge la Guardia di Ferro e ne fece imprigionare o espellere dal Paese i capi.\nLe truppe romene, unitamente a quelle finlandesi, si unirono alla Wehrmacht tedesca nell'attacco contro l'Unione Sovietica (giugno 1941) e rioccuparono i territori persi. Vennero inoltre conquistate la Transnistria e la citt\u00e0 di Odessa nella quale, per ordine di Antonescu, fu perpetrato, per rappresaglia ad un grave attentato, l'eccidio noto come massacro d'Odessa. Tuttavia, dopo aver occupato la Bessarabia e la Bucovina Settentrionale, e occupato la Pridniestrovia (Transnistria), Antonescu spinse le armate romene pi\u00f9 in profondit\u00e0 nel territorio sovietico sino al Caucaso. Questa avventata decisione and\u00f2 incontro alla disapprovazione dei partiti democratici romeni che erano all'opposizione e che pure non avevano disapprovato la riconquista dei territori persi a seguito del diktat sovietico. Nella fase successiva della guerra i romeni soffrirono pesanti perdite nella battaglia di Stalingrado e .\nNell'estate del 1944, mentre l'Armata Rossa stava spingendo i tedeschi sempre pi\u00f9 vicino ai confini orientali della Romania, Antonescu rifiut\u00f2 di trattare la resa, pur essendo a conoscenza, non disapprovandoli, dei colloqui con gli Alleati nelle sedi neutrali. Il suo senso dell'onore gli impediva, come militare, di tradire l'alleato tedesco. Antonescu voleva che la Wehrmacht lasciasse il Paese, ma in maniera ordinata e senza subire attacchi da parte romena. Il governo di Mosca, a sua volta, si rifiutava di trattare con Antonescu, detestato dai comunisti per i suoi sentimenti antisovietici. Era quindi indispensabile la sua rimozione. Perci\u00f2, il 23 agosto 1944, re Michele, sostenuto dai principali partiti politici romeni, seguendo l'esempio di Vittorio Emanuele III con Mussolini, lo convoc\u00f2 a Palazzo Reale, lo destitu\u00ec e lo fece arrestare.\nProcesso e morte.\nDopo essere stato arrestato, Antonescu venne consegnato ai sovietici. Nel maggio 1946 venne messo a processo davanti al Tribunale del Popolo di Bucarest dal neonato governo comunista e riconosciuto colpevole di crimini contro la pace e per aver fatto partecipare la Romania all'invasione tedesca dell'URSS (Operazione Barbarossa). Venne condannato a morte e fucilato il 1\u00ba giugno 1946.\nAntonescu e l'Olocausto.\nIl governo di Antonescu \u00e8 stato accusato di aver causato la morte di ebrei e di rom. Un rapporto prodotto da una commissione ad hoc guidata dal premio Nobel Elie Wiesel (del quale il governo romeno prese atto nel 2004), affermava: \"Irrefutabili e abbondanti prove documentali mostrano la responsabilit\u00e0 personale di Ion Antonescu nella deportazione e nella eliminazione di ebrei e rom che si trovavano sotto la giurisdizione rumena.\"\nNel passato ci fu dibattito sul ruolo personale di Antonescu nella partecipazione rumena all'Olocausto. Il rapporto, basato su informazioni d'archivio rese disponibili dopo la caduta del comunismo in Romania, sembrerebbe confermare anche una responsabilit\u00e0 di Antonescu, ma non vi \u00e8 unanimit\u00e0 di pensiero sulla sua fattiva collaborazione con la Shoah e sul suo presunto antisemitismo, in un Paese dove sentimenti di questo tipo erano diffusi anche fra gli stessi oppositori al regime.\nImmediatamente dopo essere salito al potere, Antonescu ampli\u00f2 le leggi antiebraiche approvate da Gigurtu, anche se la matrigna di Antonescu, Frida Cuperman, era ebrea, cos\u00ec come la sua prima moglie, Rasela Mendel, che aveva sposato quando era addetto militare a Londra negli anni Trenta. Il suo migliore amico di giovent\u00f9 era Wilhelm Filderman, che sarebbe diventato presidente delle comunit\u00e0 ebraiche di Romania. Durante il periodo 1941-1942 vennero approvati 80 regolamenti antiebraici. A partire dalla fine di ottobre del 1940 la Guardia di Ferro inizi\u00f2 una massiccia campagna antisemita, aggredendo e malmenando gli ebrei e saccheggiando i loro negozi, che culmin\u00f2 in un fallito colpo di Stato e in un pogrom a Bucarest, nel quale vennero uccisi 120 ebrei. Antonescu ferm\u00f2 la violenza e il caos provocati dalla Guardia di Ferro e represse con durezza la ribellione, arrestando o esiliando in Germania i nazisti rumeni. Tuttavia, dal momento in cui la Romania entr\u00f2 in guerra, le aggressioni contro gli ebrei erano diventate comuni, soprattutto durante il pogrom di Ia\u0219i, dove vennero uccisi nel luglio 1941.\nSempre nel 1941, a seguito dell'esercito romeno in avanzata, come rappresaglia per i proditori attacchi subiti nel 1940 dai militari rumeni in ritirata dopo l'ultimatum sovietico per i quali era stata addossata la responsabilit\u00e0 a presunti \"gruppi di resistenza\" ebraici, Antonescu ordin\u00f2 la deportazione in Transnistria di ebrei dalla Bessarabia e dalla Bucovina settentrionale (tra gli e i ). Questi ebrei vennero considerati \"agenti comunisti\" dalla propaganda ufficiale. \"Deportazione\", -affermava il citato rapporto- era un eufemismo, dato che parte del processo consisteva nell'uccidere quanti pi\u00f9 ebrei possibile prima di deportare il resto a est sui \"treni della morte\". Di quelli che sfuggirono all'iniziale pulizia etnica in Bucovina e Bessarabia, solo pochi riuscirono a sopravvivere nei campi di concentramento istituiti in Transnistria.\nUlteriori uccisioni bersagliarono la popolazione ebrea che l'esercito rumeno riusc\u00ec a catturare in Transnistria. Pi\u00f9 di centomila vittime furono registrate in luoghi come Odessa (si veda Massacro di Odessa), Bogdanovka e Akmecetka nel 1941 e nel 1942, sempre come rappresaglia per attentati ed attacchi subiti dall'esercito rumeno di occupazione presente in Ucraina.\nAntonescu pose fine alle deportazioni, nonostante le pressioni tedesche, nel 1943, quando inizi\u00f2 a ricercare la pace con gli Alleati, anche se allo stesso tempo fece gravare pesanti tasse e il lavoro forzato sulla comunit\u00e0 ebraica, per eludere i sospetti di Hitler sulla Romania. Inoltre, sotto il regime di Antonescu, tredici navi lasciarono la Romania con destinazione il Mandato britannico della Palestina trasportando ebrei, ma il flusso migratorio venne bruscamente interrotto nel 1942, quando le autorit\u00e0 britanniche si rifiutarono di accogliere i rifugiati nel territorio da loro amministrato a seguito delle proteste della popolazione araba autoctona, preoccupata per gli effetti dei flussi migratori. La Romania e la Bulgaria furono i due soli Stati nell'area danubiano-balcanica che non consegnarono ai nazisti i loro ebrei nel quadro del progetto \"soluzione finale\". Vennero invece falcidiate le comunit\u00e0 ebraiche presenti nei territori ungheresi ceduti nel 1940 all'Ungheria (Transilvania settentrionale), e nei territori moldavi restituiti all'Unione Sovietica (Bessarabia e Bucovina Settentrionale)."}
{"id": "489754", "revid": "124987678", "url": "https://it.wikipedia.org/wiki?curid=489754", "title": "Jean-Henri Fabre", "text": "Fabre nacque in una famiglia molto povera, e studi\u00f2 quasi esclusivamente come autodidatta, arrivando a ottenere numerosi riconoscimenti accademici. Fu insegnante, fisico, e botanico, ma \u00e8 noto soprattutto per le sue scoperte nel campo dell'entomologia, in particolare correlati allo studio del comportamento degli insetti. Su questo argomento scrisse numerosi saggi brevi, raccolti e pubblicati con il titolo di \"Souvenirs Entomologiques\" (in edizione italiana \"Ricordi di un entomologo\").\nAlcune delle opere di Fabre ispirarono in parte gli ultimi lavori di Charles Darwin, che defin\u00ec Fabre \"un osservatore inimitabile\". Fabre, invece, rifiut\u00f2 la teoria dell'evoluzione di Darwin.\nL'ultima abitazione di Jean-Henri Fabre, la \"Harmas de S\u00e9rignan\" in Provenza, \u00e8 oggi adibita a museo sulla sua vita e le sue opere.\nCitazione.\n\"Voi sventrate gli Animali e io li studio vivi. Voi ne fate oggetto di orrore ed io li faccio amare. Voi lavorate in un laboratorio di torture ed io osservo sotto il cielo azzurro al canto dei grilli e delle cicale. Voi sottomettete ai reattivi il protoplasma e le cellule ed io studio l'istinto in tutte le sue manifestazioni. Voi scrutate la morte ed io analizzo la vita. Se io scrivo per gli scienziati e per i filosofi, che un giorno tenteranno di dipanare l'arduo problema dell'istinto, scrivo anche per i giovani ai quali desidero far amare questa storia naturale che Voi riuscite solo a far odiare.\"\nOpere.\nLe opere di Fabre sono disponibili presso il progetto Gutenberg."}
{"id": "489763", "revid": "287204", "url": "https://it.wikipedia.org/wiki?curid=489763", "title": "Sopraponte", "text": "Sopraponte (Shuerpont in dialetto locale e Suprapontis in latino) \u00e8 una frazione del comune di Gavardo, in provincia di Brescia. Esso dista 23\u00a0km dalla citt\u00e0 di Brescia e 2\u00a0km dal centro di Gavardo.\nEtimologia.\nL\u2019etimologia del nome Sopraponte \u00e8 riconducibile al fatto che il centro storico del paese \u00e8 situato a monte del ponte costruito sul torrente Vrenda. Non ci sono dubbi sul significato del nome, che in italiano significa \"sopra il ponte\", ma ci sono invece diversi pareri sul significato del nome dialettale. La parola dialettale \"shuer\" infatti, avrebbe sia il significato di sopra ma anche il significato di vicino/appresso.\nStoria.\nGuardando alla storia di Sopraponte scopriamo che \u00e8 sempre stato comune autonomo ancora prima degli anni 1400 fino a quando nel 1928, con il Regio decreto 10 agosto 1928 n. 2046, Sopraponte viene aggregato al comune di Gavardo assieme a Soprazocco e perde per cui l\u2019indipendenza comunale.\nLa frazione di Sopraponte si trova all'imbocco della valletta che porta al paese di Vallio Terme e che termina poi al passo di Colle Sant'Eusebio, diviso per la sua lunghezza dal percorso del torrente Vrenda che nasce nel territorio di Vallio. \u00c8 composto a sua volta da piccole frazioni: Borzina, Quarena, Soseto, Fostaga, Casalicolo, La Vela (anche chiamata Villa) e Monte Magno. \nLe ultime due frazioni sono state interessate da scavi archeologici nell\u2019arco del tempo che hanno portato alla riesumazione di alcuni reperti archeologici risalenti sia all\u2019epoca del Neolitico sia all\u2019epoca romana. Questi reperti sono tuttora esposti presso il Museo di Scienze Naturali di Brescia e presso il Museo Archeologico della Valle Sabbia.\nCalamit\u00e0 naturali.\nLa prima alluvione che interess\u00f2 Sopraponte di cui si ha traccia risale al 1882 quando il ponte di legno sul torrente Vrenda, che collegava i comuni di Gavardo e Sopraponte, fu distrutto. Esso venne poi riedificato in pietra nel 1884. Il ponte di pietra rest\u00f2 intatto fino a tempi pi\u00f9 recenti, quando nel giugno del 1990 una terribile alluvione distrusse il ponte sul torrente Vrenda, causando numerosi danni alle abitazioni ma fortunatamente senza causare vittime. Essendo per quei tempi, l'unico punto di passaggio da e per Gavardo, fu reso necessario l'intervento dell'esercito per installare un ponte di emergenza. La targa commemorativa risalente all'accaduto \u00e8 tuttora esposta sull'edificio di fronte al fiume, posizionata all'altezza dove arriv\u00f2 l'acqua. La targa cos\u00ec cita: \"Qui \u00e8 arrivata l'acqua. 07/06/1990\".\nLuoghi d'interesse e di culto a Sopraponte.\nParrocchia di S. Lorenzo.\nDella chiesa parrocchiale di Sopraponte se ne ha, per la prima volta, citazione in alcuni documenti riposti nell'archivio comunale di Gavardo nel 1509. La chiesa ha uno stile che si colloca tra quello gotico e romantico. \nParlando del progetto strutturale della chiesa si pu\u00f2 notare che le fondamenta sono pi\u00f9 ampie delle pareti dell'abside. Questa sporgenza fa riflettere su due ipotesi: o esisteva un'altra chiesa adiacente ad essa oppure quella attualmente esistente si prolungava longitudinalmente verso il coro. Nell'abside esterno si trovano affreschi degli stemmi del comune e della parrocchia dipinti grossolanamente con data risalente al 1776.\nDal 1725 al 1765 si erige l\u2019altare maggiore, ampio e\u00a0 sobrio di pietra e marmi. Il tabernacolo \u00e8 la parte pi\u00f9 rinomata, fatto interamente di marmo di Carrara con una colonna per parte di diaspro di Sicilia e due gradini per lato fatti con pietra di Botticino. L\u2019organo viene costruito nel 1746 e venne nel tempo varie volte ritoccato e sistemato.\nLa parrocchia di S.Lorenzo di Sopraponte nacque il 1 aprile 1588 con il decreto Vescovile e venne poi consacrata nell\u2019anno 1629.\nS. Maria de\u2019 Terni.\nLa chiesa di S. Maria de Terni (detta anche chiesa di S. Lucia) si affaccia all'imbocco con la passerella che collega Sopraponte alla frazione di Villanuova sul Clisi, Bostone. L'inaugurazione della posa della prima pietra fu fatta il 16 Maggio 1605. La chiesa nei primi anni della sua vita, fu centro di una grande disputa tra vescovato e i suoi cappellani, che tentarono in tutti i modi di sottrarsi alla giurisdizione parrocchiale e fare chiesa a s\u00e9. \nCon gli anni la chiesa scese in un grave degrado finch\u00e9 nel 1921, dopo essere stata chiusa per molto tempo, venne completamente restaurata e decorata. \nS. Giovanni Evangelista in Quarena.\nLa chiesa di S. Giovanni Evangelista si trova nella localit\u00e0 di Quarena. La costruzione della chiesa venne sollecitata nell'aprile del 1784 dal M. Rev. Don Alessio Leali di Odolo, che esort\u00f2 gli abitanti del borgo a costruirsi la loro chiesa. Gli abitanti, con grande entusiasmo iniziale, si assunsero l\u2019onere di costruire la chiesa a proprie spese. Iniziarono i lavori con la benedizione della prima pietra l'11 agosto 1785. In seguito i lavori rallentarono e la chiesa rest\u00f2 incompiuta per molti anni, fino a quando nel 1928, rifacendosi al progetto iniziale con qualche piccola modifica, i lavori vennero ripresi dalla comunit\u00e0. Durante la celebrazione della festa di fine lavori, venne collocata e appesa la targa iniziale incisa per la posa della prima pietra datata 1785 con l\u2019aggiunta di una targa di bronzo dedicata alla memoria dei restauri e della finitura degli anni \u201890. \nCinema Teatro S. Antonio.\nLa nascita del Teatro S. Antonio a Sopraponte part\u00ec dalla volont\u00e0 del giovane parroco Don Antonio che tornato dalla guerra venne assegnato dalla Diocesi Bresciana alla parrocchia di San Lorenzo. Uno delle sue sfide pi\u00f9 grandi fu proprio quella riguardante la costruzione del cinema-teatro S. Antonio. I lavori del Teatro si conclusero con l\u2019inaugurazione il 13 giugno 1949. Il teatro divent\u00f2 immediatamente centro vitale della comunit\u00e0 soprapontina che vantava una grande affluenza al teatro grazie anche alle ottime proposte teatrali e cinematografiche. Gli anni d\u2019oro del teatro si sviluppano verso gli anni \u201850 con l\u2019entrata in scena della regista di spicco dell\u2019epoca, la signorina Gm\u03cbr. I primi debutti videro l\u2019impegno di artisti conosciuti e chiamati direttamente dalla regista, successivamente il palcoscenico venne impiegato da dilettanti soprapontini che crearono un\u2019ottima compagnia teatrale. \nDopo vari anni di chiusura del teatro, solamente negli anni 2017 iniziarono i lavori per la riqualifica dell\u2019edificio che oggi conta circa 100 posti a sedere e viene usato oltre che come teatro, anche come sala congressi.\nEdifici scolastici.\nNella frazione di Sopraponte si trovano ben due edifici scolastici: la scuola dell\u2019infanzia \u201cRegina Elena\u201d e la scuola elementare statale \u201cG. Bertolotti\u201d.\nAree Naturali.\nCAI.\nDalla frazione di Sopraponte si snodano diversi sentieri collinari che si diramano verso la sommit\u00e0 di Monte Magno. I sentieri sono di varie difficolt\u00e0 e raggiungono diverse frazioni del comune di Gavardo e dei comuni limitrofi. I sentieri si trovano in dettaglio sul sito del CAI di Gavardo. \nAssociazioni.\nUna delle associazioni pi\u00f9 attive del luogo \u00e8 la Banda Musicale che \u00e8 stata fondata nel 1906 e che consta nel 2016 di circa 35 elementi diretti dal Maestro Prof. Luigino Bertuetti. Nel 2006, in occasione del centenario, il nome della banda \u00e8 stato modificato in \"Corpo bandistico Nestore Baronchelli\" in ricordo del maestro e compositore di musica sacra che la diresse negli anni '50."}
{"id": "489764", "revid": "1652635", "url": "https://it.wikipedia.org/wiki?curid=489764", "title": "Macall\u00e8", "text": "Macall\u00e8 (talvolta Makall\u00e8; in tingrino: \u1218\u1250\u1208 \"M\u00e4q\u00e4lle\"; in amarico: \u1218\u1240\u120c \"Mek'el\u0113\") \u00e8 la capitale della regione dei Tigr\u00e8, in Etiopia. Situata a circa 780 chilometri a nord della capitale Addis Abeba e ad un'altitudine di 2.036\u00a0m sul livello del mare, Macall\u00e8 \u00e8 composta da sette sub-citt\u00e0: \"Adi Haki\" (\u12d3\u12f2 \u1213\u1242), \"Ayder\" (\u12d3\u12ed\u12f0\u122d), \"Hadinet\" (\u1213\u12f5\u1290\u1275), \"Hawelti\" (\u1213\u12c8\u120d\u1272), \"Kedamay Weyane\" (\u1240\u12f3\u121b\u12ed \u12c8\u12eb\u1290), \"Quiha\" (\u12b2\u1213) e \"Semien\" (\u1230\u121c\u1295). Con circa 215\u00a0000 abitanti (2007) \u00e8 la citt\u00e0 pi\u00f9 popolosa del Nord dell'Etiopia.\nDal 1990, grazie alla forte crescita economica etiope, Macall\u00e8 ha rappresentato una delle citt\u00e0 pi\u00f9 importanti dell'Etiopia settentrionale.\nGeografia fisica.\nClima.\nIl clima di Macall\u00e8 (Classificazione climatica di K\u00f6ppen: Aw) \u00e8 quello tipico della savana, con temperature relativamente elevate durante tutto l'anno e precipitazioni particolarmente abbondanti durante la stagione estiva.\nStoria.\nSecondo gli storici locali, Macall\u00e8 venne fondata attorno al XIII secolo e fu, insieme a Entalo, uno dei maggiori centri della provincia di Enderta. Macall\u00e9 raggiunse il suo apogeo verso la fine del XIX secolo, dopo la salita al trono di Etiopia di Giovanni IV, che scelse Macall\u00e8 quale capitale del suo regno. Fu qui che suo figlio ed erede, Ras Araya Selassie, mor\u00ec di vaiolo nel giugno del 1888, mentre allestiva un esercito di supporto al padre. Macall\u00e8 divenne capitale dell'impero etiopico quando l'Imperatore Giovanni IV nel XIX secolo divenne negus. Qui fece costruire tre castelli e delle chiese ortodosse etiopi dall'ingegnere etiope Lij Ingidashet, tra i molti nel gruppo di lavoro di artigiani che hanno partecipato c'era anche un immigrato, Giacomo Naretti, che aveva servito gi\u00e0 Yohannes IV.. Dopo la morte dell'imperatore Giovanni nella Battaglia di Metemma (1889), il suo successore, Menelik II, giunse a Macall\u00e8 il 23 febbraio 1890, dove ottenne il giuramento di fedelt\u00e0 da parte della nobilt\u00e0 locale; anche il suo rivale, Mangasci\u00e0 Yohannes, figlio illegittimo di Giovanni IV, prest\u00f2 giuramento dopo poco.\nLa Guerra di Abissinia e la Battaglia di Macall\u00e8.\nMacall\u00e8 fu occupata dagli italiani all'inizio della Guerra di Abissinia, nell'Ottobre 1895. Dopo la sconfitta subita da Pietro Toselli nella Battaglia dell'Amba Alagi (7 dicembre 1895) fu ordinato il ripiegamento di tutte le forze italiane comandate dal generale Giuseppe Arimondi su Macall\u00e8. Arimondi tuttavia decise di lasciare nel fortino di End\u00e0 Iesus a Macall\u00e9 una guarnigione composta da 3 compagnie del III Regio Corpo Truppe Coloniali d'Eritrea, 1 compagnia dell'VIII Battaglione e 1 sezione di 4 pezzi da montagna. In totale c'erano 21 ufficiali, 170 soldati italiani e poco pi\u00f9 di 1000 \u00e0scari ad affrontare 20-30.000 abissini. Il forte End\u00e0 Iesus era costruito su di un'altura che dominava la conca di Macall\u00e8. A capo della guarnigione fu posto il Maggiore Giuseppe Galliano, il quale fino all'inizio dell'attacco etiope cerc\u00f2 di organizzare la difesa del forte completando la cinta delle fortificazioni, costruendo le rampe per i cannoni e domandando con insistenza rinforzi a Roma.\nIl 7 gennaio 1896, al comando di Ras Maconnen, 60.000 abissini iniziarono l'assalto, che per\u00f2 venne respinto. Il giorno seguente l'attacco riprese con esito favorevole per gli etiopici, che si impadronirono della fonte a cui si approvvigionavano gli italiani, mettendone in seria difficolt\u00e0 la sopravvivenza. Nei giorni seguenti si susseguirono gli attacchi abissini finch\u00e9 il 19 gennaio il governo italiano ordin\u00f2 a Galliano di sgomberare il forte e di arrendersi al Negus, nel frattempo sopraggiunto. Il maggiore obbed\u00ec abbandonando la posizione il giorno 21 gennaio con gli onori militari e la promessa di essere avviato a Adigrat dove giunsero pochi giorni dopo.\nIl XX secolo.\nPochi anni dopo la sconfitta di Adua, tra il 1902 e il 1904, Macall\u00e8 venne inserita nella nuova linea telegrafica che collegava Addis Abeba, capitale dell'impero etiope, ad Asmara, capitale della Eritrea italiana. Durante la Guerra d'Etiopia (1935-1936), Macall\u00e8 venne conquistata dalle truppe fasciste comandate dal generale Emilio De Bono l'8 novembre 1935. Al 15 gennaio 1936 l'Aeroporto di Macall\u00e8 era sede dello Stormo aeroplani da ricognizione tattica e del XLIV Gruppo con la 6\u00aa Squadriglia della Regia Aeronautica.\nMacall\u00e8 rimase dominio italiano fino al 1941, anno del ritorno sul trono di Hail\u00e8 Selassi\u00e8.\nRibellione di Woyane.\nIn seguito al tentativo da parte del negus di indebolire i nobili locali e rafforzare la loro dipendenza dal governo centrale, scoppi\u00f2 nel 1943 nella parte orientale e meridionale della regione dei Tigr\u00e8 la \"Ribellione di Woyane\". La rivolta, causata dal malgoverno e dalla corruzione dilagante negli apparati amministrativi (da qui lo slogan: \"there is no government; let's organize and govern ourselves\", ovvero \"il governo non esiste: organizziamoci e governiamoci per conto nostro\"), coinvolse una serie di centri della regione del TIgr\u00e8, che organizzarono delle assemblee locali provvisorie, chiamate \"gerreb\", che inviarono dei rappresentanti ad un congresso centrale, chiamato \"shengo\", che provvide ad eleggere una guida politica e un comando militare. Il quartier generale della rivolta venne stabilito a Wokro. Durante l'estate del 1943 i ribelli, sotto la guida di Fitawrari Yeebio Woldai e Dejazmach Neguise Bezabih, provenienti da Enderta, cuore della ribellione, organizzarono le proprie forze; dopo la celebrazione del Nuovo Anno Etiope (12 settembre), assaltarono e conquistarono il presidio governativo di Quiha, sulla via di transito tra Asmara e Addis Abeba, il 17 settembre 1943. Macall\u00e8 cadde subito dopo, quando le truppe governative evacuarono la roccaforte di Enda Yesus, e rimase nelle mani dei ribelli fino al 14 ottobre, quando le truppe fedeli al negus, aiutate dalla aviazione militare inglese, sconfissero i ribelli ad Amba Alagi.\nIl tempo del Derg.\nQuando nel 1974 esplose la rivoluzione etiope, il Ras Seyoum Mengesha governava la citt\u00e0; il Derg non tard\u00f2 a prendere provvedimenti e, nell'Ottobre dello stesso anno, gli ordin\u00f2 di trasferirsi nella capitale per rispondere delle accuse di corruzione. Il nobile, sapendo che sarebbe stato sottoposto ad un processo-farsa, invece fugg\u00ec sulle colline, dove fond\u00f2 un gruppo ribelle molto attivo e importante, nucleo della futura Unione democratica Etiope. Nel corso del 1984 - 1985, il paese venne colpito da una terrificante carestia e Macall\u00e8 ospit\u00f2 oltre 75\u00a0000 profughi affamati provenienti dai territori circostanti. Durante il mese di marzo del 1985, morirono ogni giorno tra le 50 e le 60 persone. Nel 1986 il Fronte Popolare di Liberazione del Tigr\u00e8 liber\u00f2 1\u00a0800 prigionieri politici dalle prigioni di Macall\u00e8 in un blitz militare. L'operazione venne denominata \"Agazi\" in onore di uno dei fondatori del Fronte. In una serie di offensive lanciate il 25 febbraio del 1988 i combattenti del Fronte presero il controllo di una serie di postazioni sulla strada tra Dessie e Macall\u00e8 e, nel giugno dello stesso anno, controllavano ormai tutta la regione tranne Macall\u00e8 e il territorio circostante in un raggio di 15\u00a0km dalla citt\u00e0. Macall\u00e8 venne infine conquistata dal EPRDF il 25 febbraio 1989; oggi un monumento celebra la lotta dei ribelli del Tigr\u00e8 contro l'esercito del Derg.\nIl 5 giugno del 1998 la forza aerea dell'Eritrea bombard\u00f2 la scuola Ayder di Macall\u00e8 nel corso della guerra Etiopia-Eritrea. Un monumento commemora questo evento.\nIl 29 dicembre del 2002 scoppi\u00f2 una rivolta tra ortodossi copti e avventisti, in seguito ad un tentativo di predicazione di un avventista in uno stadio. Gli ortodossi, scandalizzati, iniziarono a scagliare delle pietre, dopodich\u00e9 iniziarono a saccheggiare i luoghi di culto avventisti in citt\u00e0. L'intervento della polizia sed\u00f2 la rivolta, che si concluse con cinque morti e tre feriti gravi. La polizia afferm\u00f2 di aver arrestato 10 persone, ma fonti non governative ritengono il numero fortemente sottostimato.\nLa Missione delle Nazioni Unite in Etiopia ed Eritrea (UNMEE) stabil\u00ec il suo quartier generale a Macall\u00e8 nel 2000 dopo la fine della guerra contro l'Eritrea. I rapporti con l'Eritrea continuano ad essere tesi e la missione delle Nazioni Unite \u00e8 ancora operativa.\nPopolazione.\nSecondo il censimento del 2007, Macall\u00e8 ha una popolazione totale di 215\u00a0914 abitanti, di cui 104\u00a0925 di sesso maschile e 110\u00a0989 di sesso femminile. La stragrande maggioranza degli abitanti \u00e8 di etnia tigr\u00e8 (96,2%), mentre gli amhara rappresentano solo il 2,26%; altri gruppi etnici appartengono al restante 1,54%. La lingua tigr\u00e8 \u00e8 parlata dal 95,55% della popolazione, mentre l'amarico \u00e8 parlato dal 3,18%. Il 92,68% professa la religione ortodossa copta, mentre il 6,03% \u00e8 di religione islamica.\nIl censimento del 1994 riportava per Macall\u00e8 una popolazione di 96\u00a0938 abitanti, di cui 45\u00a0729 erano di sesso maschile e 51\u00a0209 di sesso femminile. I maggiori gruppi etnici erano i tigr\u00e8 (96,5%), gli amhara (1,59%) e gli eritrei (0,99%). L'idioma tigr\u00e8 era prima lingua per il 96,26% della popolazione, mentre l'amarico era parlato dal 2,98%. La religione ortodossa copta era praticata dal 91,31% degli abitanti e il 7,66% era musulmano. Per quanto riguarda l'istruzione, il 51,75% della popolazione era alfabetizzata, di molto superiore alla media regionale (15,71%); il 91,11% dei bambini di et\u00e0 compresa tra i 7 e i 12 anni frequentava le scuole elementari, invece solo il 17,73% dei ragazzi tra i 13 e i 14 anni frequentava le scuole medie; il 52,13% dei ragazzi di et\u00e0 tra i 15 e i 18 anni frequentava gli istituti superiori. Per quanto riguarda le condizioni igienico-sanitarie, circa l'88% delle abitazioni aveva accesso all'acqua potabile, mentre circa il 51% delle abitazioni aveva servizi igienici.\nEconomia, infrastrutture e trasporti.\nMacall\u00e8 \u00e8 uno dei principali centri economici dell'Etiopia. Possiede un servizio di autobus, gestito dalla Selam Bus Line Share Company e un nuovo aeroporto, l'Alula Aba Nega Airport, le cui rotte internazionali sono gestite dall'Ethiopian Airlines, compagnia di bandiera di propriet\u00e0 del governo etiope.\n L'industria locale verte sulla Mesfin Industrial Engineering, legata alla produzione dell'acciaio, e alla Messebo Cement Factory, la maggiore fabbrica di cemento del Nord dell'Etiopia. Entrambe le societ\u00e0 appartengono all'Endowment Fund for the Rehabilitation of Tigray (EFFORT). Nel maggio del 2000 \u00e8 stata creata la Mekelle University dalla fusione tra Mekelle Business College e Mekelle University College.\nMonumenti.\nLa citt\u00e0 possiede due importanti monumenti architettonici: il monumento del Fronte Popolare di Liberazione del Tigr\u00e8 (TPLF), che commemora la lotta condotta contro il Derg, e visibile da gran parte della citt\u00e0; il palazzo imperiale di Giovanni IV, nel centro della citt\u00e0. Costruito per volere dell'imperatore da Giacomo Naretti, fu completato nel 1884. Il complesso, attualmente adibito a museo, conserva il trono dell'imperatore, il letto reale, gli abiti da cerimonia, fucili e altre collezioni storiche di valore. Vanno ricordate inoltre le numerose chiese: la Enda Gabir, la Enda Yesus Mekelle Bete Mengist, la Mekelle Iyesus, la Mekelle Maryam, la Mekelle Selassie, e la Mekelle Tekle Haymanot.\nLa Trans Ethiopia e la Guna Trading sono le due squadre di calcio della citt\u00e0, militanti nella Ethiopian Premier League. Un caratteristico Mercato locale si tiene ogni luned\u00ec fin dal 1890.\nSport.\nIn citt\u00e0 hanno sede il e il , che giocano allo stadio dei Tigr\u00e8."}
{"id": "489765", "revid": "15756", "url": "https://it.wikipedia.org/wiki?curid=489765", "title": "Diritto allo studio", "text": "Il diritto allo studio \u00e8 uno dei diritti fondamentali ed inalienabili della persona, nonch\u00e9 principio sancito nel diritto internazionale dalla Dichiarazione universale dei diritti umani dell'ONU.\nStoria.\nFin dalla costituzione delle prime universit\u00e0, e fino a tutta l'et\u00e0 moderna, pur se in maniera non uniforme, sia gli organi universitari, che le autorit\u00e0 locali avevano emanato provvedimenti per favorire il soggiorno degli studenti provenienti dall'estero.\nRiforme pi\u00f9 sostanziali vennero emanate nel periodo della costituzione degli Stati nazionali. Per esempio, il Regno di Sardegna, gi\u00e0 nel 1720, promulg\u00f2 norme di assistenza verso gli studenti universitari, istituendo il \"Reale Collegio delle Province\", che aveva la funzione di \"assicurare a cento giovani poveri, ma forniti di buon ingegno e propensi allo studio i mezzi necessari per attendere agli studi\".\nLa dichiarazione \u00e8 stata recepita dagli stati membri dell'ONU nel 1948, con l'articolo 26 garantisce il diritto all'istruzione e per renderlo effettivo si consiglia la gratuit\u00e0 e obbligatoriet\u00e0 dei livelli fondamentali e l'accesso su base di merito ai livelli superiori. Lo stesso articolo continua insistendo anche sulla qualit\u00e0 e il fine dell'istruzione quale rispetto dei diritti umani e pieno sviluppo della personalit\u00e0, al fine di evitare forme di indottrinamento tipiche dei regimi dittatoriali (ricordiamo che la dichiarazione viene firmata nel 1948 poco dopo la seconda guerra mondiale causata anche dalla diffusione dei regimi totalitari in Europa).\nL\u2019Art. 33 e l\u2019Art. 34 della Costituzione italiana sanciscono l\u2019importanza del Diritto all\u2019istruzione. Il Diritto allo studio \u00e8 intangibile e irrinunciabile e le istituzioni hanno il dovere di garantirlo. Nell\u2019Unione Europea il diritto all\u2019istruzione \u00e8 sancito dalla \u201cCarta dei diritti fondamentale\u201d dell\u2019UE, secondo la quale l\u2019Art. 14 recita: \u201cOgni persona ha diritto all\u2019istruzione e all\u2019accesso alla formazione professionale e continua\u201d\nNel diritto internazionale.\nDichiarazione universale dei diritti umani.\nLa dichiarazione universale dei diritti umani all'art. 26 recita:\nI principi della Dichiarazione universale dei diritti umani sono fatti propri da molte costituzioni dei Paesi europei, tra cui quella italiana.\nNonostante lo Stato democratico, che si fonda anche sulle pari opportunit\u00e0 e sull\u2019uguaglianza, sancita dall\u2019Art. 3 della Costituzione italiana che recita: \u201cTutti i cittadini hanno pari dignit\u00e0 sociale e sono eguali davanti alla legge, senza distinzione di sesso, di razza, di lingua, di religione, di opinioni politiche, di condizioni personali e sociali\u201d, sussistono ancora delle discriminazioni e delle disparit\u00e0 di genere nei confronti di milioni di bambini e bambine a cui non viene data l\u2019opportunit\u00e0 di avere un\u2019istruzione.\nPortavoce di questo fenomeno e simbolo della lotta a favore del diritto delle donne all\u2019istruzione, \u00e8 la vincitrice del premio \u201cSACHAROV 2013\u201d, \u201cMalala\u201d che ha sostenuto con coraggio i propri diritti scrivendo un Blog anonimo e tenendo discorsi pubblici quando il regime dei talebani viet\u00f2 il diritto all\u2019istruzione delle ragazze del paese. Nonostante avesse subito un attentato alla sua vita, mentre tornava da scuola, \u201cMalala\u201d si \u00e8 dimostrata determinata pi\u00f9 che mai nella sua lotta a favore dei diritti d\u2019istruzione delle donne.\nNelle legislazioni statali.\nItalia.\nIl diritto allo studio in Italia \u00e8 un diritto soggettivo che trova il suo fondamento nei comma 3 e 4 dell'art. 34 della Costituzione della Repubblica Italiana nei quali si afferma il diritto dei capaci e meritevoli, anche se privi di mezzi economici, di raggiungere i gradi pi\u00f9 alti degli studi nonch\u00e9 il dovere della Repubblica a rendere effettivo questo diritto con borse di studio, assegni alle famiglie ed altre provvidenze da attribuire mediante concorso."}
{"id": "489768", "revid": "14691", "url": "https://it.wikipedia.org/wiki?curid=489768", "title": "Jean Henri Fabre", "text": ""}
{"id": "489770", "revid": "547034", "url": "https://it.wikipedia.org/wiki?curid=489770", "title": "Scenotecnico", "text": "Lo scenotecnico \u00e8 il progettista della scenografia. \nSpesso confuso con il macchinista o l'artigiano realizzatore, chi si occupa di scenotecnica, partendo dai bozzetti preliminari dello scenografo, deve portare le tavole pittoriche a livello esecutivo traducendole in piante, sezioni, prospetti e alzati in scala idonea.\nLo scenotecnico deve tenere conto delle norme di sicurezza, dell'ergonomia, della statica qualora si tratti di strutture portanti e avvalendosi nella progettazione della scenosintesi, particolare tecnica scenografica la cui realizzazione si definisce scenoplastica; oggi in uso prevalentemente in televisione.\nIn nessun caso \u00e8 previsto che lo scenotecnico o lo scenografo si occupino di realizzazioni materiali salvo particolari condizioni. Il loro intervento nella realizzazione si concentra prevalentemente nell'ambito delle arti pittoriche e scultoree. Spesso scenotecnico e scenografo sono la medesima persona essendo la scenotecnica appendice tecnica della scenografia."}
{"id": "489771", "revid": "287204", "url": "https://it.wikipedia.org/wiki?curid=489771", "title": "Macall\u00e9", "text": ""}
{"id": "489775", "revid": "122015441", "url": "https://it.wikipedia.org/wiki?curid=489775", "title": "Evangelium Vitae", "text": "La Evangelium Vitae (queste due parole sono l'inizio del testo latino e si traducono: \"il vangelo della vita\") \u00e8 una enciclica scritta da papa Giovanni Paolo II per esprimere la posizione della Chiesa cattolica sul valore e l'inviolabilit\u00e0 della vita umana. Venne promulgata il 25 marzo 1995. Per i temi trattati e per la sua completezza magisteriale questo documento si collega direttamente all'enciclica \"Humanae Vitae\", scritta da papa Paolo VI il 25 luglio 1968.\nSommario dell'enciclica.\nL'indice della \"Evangelium Vitae\" (EV) \u00e8 cos\u00ec strutturato:\nPanoramica dei contenuti.\nAttraverso una panoramica iniziale sulle minacce alla vita umana nel passato e nel tempo presente, l'enciclica offre una breve storia dei passaggi biblici che condannano la soppressione della vita. Alla luce di questi passaggi l'enciclica prende direttamente in esame azioni specifiche, tra cui l'aborto (che viene definito, citando Tertulliano, \"un omicidio anticipato per impedire a qualcuno di nascere\", EV 61) e l'eutanasia (che Giovanni Paolo II chiama \"preoccupante \u00abperversione\u00bb della piet\u00e0\", EV 66). L'enciclica condanna anche l'uso della pena di morte nel mondo contemporaneo, dato che non bisogna\nL'enciclica analizza poi fattori sociali e culturali, sottolineando l'importanza di una societ\u00e0 costruita attorno alla famiglia, piuttosto che al desiderio di una sempre maggiore efficienza, e sottolineando l'impegno di farsi carico dei poveri e dei malati.\nAutorevolezza dell'insegnamento dell'enciclica.\nQuesta enciclica, essendo parte integrante del magistero papale, contiene insegnamenti di dottrina cattolica espressi in maniera infallibile. Ci sono anche tre passaggi che si esprimono in maniera pi\u00f9 solenne e apodittica su specifiche questioni di morale. La maggior parte dei teologi cattolici, considerandone il tenore verbale diretto e solenne, valutano questi tre passaggi come pronunciamenti infallibili, nei quali la Chiesa, per mezzo del papa, impegna nel massimo grado la propria autorevolezza.\nIl primo passo riguarda l'omicidio:\nIl secondo \u00e8 sull'aborto:\nIl terzo riguarda l'eutanasia:\nLa maggior parte dei teologi cattolici sono concordi nel considerare infallibili questi insegnamenti sull'immoralit\u00e0 dell'omicidio, dell'aborto procurato e dell'eutanasia. Altri teologi ne accettano l'infallibilit\u00e0, ma sostengono che questi insegnamenti non sono esempi dell'infallibilit\u00e0 papale, quanto piuttosto esempi dell'infallibilit\u00e0 del magistero ordinario e universale della Chiesa (quando cio\u00e8 tutti i vescovi dispersi nel mondo sono concordi nel ritenere infallibile una certa dottrina).\nAlcuni punti di vista a questo riguardo:\nD'altra parte, i teologi radicali che non credono nel concetto di infallibilit\u00e0 (come Hans K\u00fcng) non accettano che questo insegnamento - o qualunque altro - sia infallibile. Tuttavia questa visione non pu\u00f2 essere propriamente chiamata una visione \"cattolica\", perch\u00e9 essa richiede di rigettare non solo l'infallibilit\u00e0 papale ma anche l'infallibilit\u00e0 dei concili, dato che l'infallibilit\u00e0 papale \u00e8 stata solennemente proclamata dal Concilio Vaticano I. Effettivamente Hans K\u00fcng ha esplicitamente negato tutte le forme dell'infallibilit\u00e0 della chiesa che sono affermate dai teologi cattolici."}
{"id": "489776", "revid": "1833487", "url": "https://it.wikipedia.org/wiki?curid=489776", "title": "Breezer", "text": "Breezer \u00e8 un ready to drink composto da rum Bacardi, succo di frutta e acqua gasata.\nStoria.\nNel 1990 Breezer viene lanciato negli Stati Uniti nei gusti \"orange\" (arancia), \"lime\" (limetta) e \"pineapple\" (ananas). Tra il 2002 e il 2008 la gamma viene arricchita con i gusti: \"ruby grapefruit\" (pompelmo), \"peach\" (pesca), \"tropical mango\" (mango) e \"watermelon\" (anguria) mentre nel 2013 si aggiungono ulteriormente \"strawberry\" (fragola) e \"lemon\" (limone).\nCaratteristiche.\nBreezer ha un tasso alcolico pari al 4%, per il mercato dell'Australasia, Canada e Regno Unito. \u00c8 destinato in prevalenza a un target giovane, per il moderato contenuto alcolico ed i dolci sentori fruttati. \nBreezer viene venduto in bottiglie di vetro colorato da 27,5 cl, a cui si sono aggiunte dal 2007 le lattine.\nDiffusione.\nIl prodotto ha ottenuto successi alterni nei vari mercati in cui \u00e8 stato introdotto. Nel Regno Unito Breezer ha ottenuto buon successo sino a diventare fenomeno di costume, mentre negli Stati Uniti la diffusione \u00e8 limitata dal fatto che la legge locale vieta nella maggioranza degli stati la vendita di alcolici ai minori di 21 anni. "}
