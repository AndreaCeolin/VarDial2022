{"id": "485282", "revid": "125596127", "url": "https://it.wikipedia.org/wiki?curid=485282", "title": "Interferenza (fisica)", "text": "Una interferenza, nella fisica, \u00e8 un fenomeno dovuto alla sovrapposizione, in un punto dello spazio, di due o pi\u00f9 onde. Quello che si osserva \u00e8 che l'intensit\u00e0 (o ampiezza) dell'onda risultante in quel punto pu\u00f2 essere diversa rispetto alla somma delle intensit\u00e0 associate ad ogni singola onda di partenza; in particolare, essa pu\u00f2 variare tra un minimo, in corrispondenza del quale non si osserva alcun fenomeno ondulatorio, ed un massimo che in generale non coincide con la somma delle intensit\u00e0. \nIl termine viene usualmente utilizzato per parlare di interferenza tra due onde coerenti, di norma provenienti dalla stessa sorgente. I fenomeni di interferenza che si osservano quotidianamente possono essere ad esempio quelli che riguardano le increspature che si formano su uno specchio d'acqua (si veda la figura a destra), oppure i battimenti tra onde sonore.\nStoria.\nIsaac Newton, dall'osservazione delle ombre create dagli oggetti investiti dalla luce, ipotizz\u00f2 che essa fosse composta da corpuscoli che venivano bloccati dalla superficie illuminata di quei corpi. La congettura di Newton resistette per diverso tempo fino a quando Thomas Young dimostr\u00f2 nel suo celebre esperimento del 1801, il primo in cui appunto veniva evidenziato il fenomeno dell'interferenza luminosa, la natura ondulatoria della luce, scardinando cos\u00ec la teoria corpuscolare che comunque, gi\u00e0 all'epoca di Newton, iniziava ad essere falsificata (lo stesso fisico inglese non riusc\u00ec ad esempio a spiegare il fenomeno degli anelli di Newton, che pu\u00f2 essere compreso solo ricorrendo a modelli ondulatori). La doppia natura di \"onda\" e \"quanto\", della luce, fu in seguito appurata mediante gli studi sul corpo nero, sull'effetto Compton, sull'effetto fotoelettrico e sull'assorbimento della radiazione da parte della materia.\nL'esperimento di Young venne ripetuto nel 1961, utilizzando stavolta non radiazioni elettromagnetiche ma fasci di elettroni; anche in quel caso si osserv\u00f2 il fenomeno dell'interferenza, a conferma dell'ormai collaudato formalismo della meccanica quantistica e in particolar modo della cosiddetta ipotesi del dualismo onda-particella.\nDescrizione generale.\nIn generale, si dice che l'interferenza \u00e8 \"costruttiva\" quando l'intensit\u00e0 risultante \u00e8 maggiore rispetto a quella di ogni singola intensit\u00e0 originaria, e \"distruttiva\" in caso contrario.\nL'interferenza \u00e8 un effetto che coinvolge esclusivamente fenomeni ondulatori: quelli riguardanti il trasporto di materia, come ad esempio la conduzione di un fluido all'interno di una tubatura, non risentono dell'interferenza. In tale contesto infatti l'intensit\u00e0 \u00e8 definita dal flusso di materia attraverso una data superficie e, come noto, le quantit\u00e0 di materia trasportate da due correnti di particelle che si incontrano si sommano (ad esempio, la portata di un fiume \u00e8 pari alla somma delle portate di tutti i suoi affluenti che si trovano a monte, pi\u00f9 quella della sorgente).\nInterferenza costruttiva e distruttiva.\nDefinita la differenza di fase formula_1, con formula_2 distanza tra le sorgenti e formula_3 lunghezza d'onda, l'interferenza \u00e8 totalmente costruttiva se si verifica che formula_4, cio\u00e8 formula_5 (un numero pari di volte mezza lunghezza d'onda), mentre \u00e8 totalmente distruttiva se si verifica che formula_6, cio\u00e8 formula_7 (un numero dispari di volte mezza lunghezza d'onda).\nInterferenza da diffrazione.\nLa figura mostra un metodo usato per produrre onde luminose che interferiscono tra loro. Si tratta di un piano su cui sono state praticate due fenditure: un'onda piana, incidendo sulla superficie, viene parzialmente schermata. Secondo il principio di Huygens le due fenditure, se di dimensioni sufficientemente piccole rispetto alla lunghezza d'onda della radiazione incidente, a grande distanza dallo schermo si comportano come sorgenti puntiformi di luce coerente ossia in fase tra di loro.\nLe onde sferiche emesse dalle fenditure interferiranno: se mettiamo una lastra fotografica oltre lo schermo, osserveremo su di essa una serie alternata di bande illuminate e scure, dette \"frange di interferenza\", corrispondenti ai massimi e ai minimi di interferenza.\nIl discorso pu\u00f2 essere esteso al caso generale in cui sono presenti pi\u00f9 aperture, ma prima discutiamo quello particolare.\nIl calcolo matematico.\nLe onde e le frazioni.\nDue onde generate da sorgenti a frequenza differente non danno luogo ad interferenza, perch\u00e9 oscillazioni con periodo diverso sono disaccoppiate in potenza. Consideriamo allora il caso di due onde che si sovrappongono con la medesima lunghezza d'onda.\nI casi estremi sono rappresentati in figura: nel primo, le onde sono in concordanza di fase, cio\u00e8 si sovrappongono esattamente dando luogo ad un'onda di ampiezza pari alla somma delle singole ampiezze, mentre nel secondo sono in opposizione di fase e dunque si elidono esattamente. Si parla allora rispettivamente di interferenza totalmente costruttiva e di interferenza totalmente distruttiva, a seconda dello sfasamento (nullo nel primo, formula_8 nel secondo). In generale, si verifica facilmente che la sovrapposizione di due onde di ampiezza formula_9 e sfasate di formula_10 genera una nuova onda di ampiezza pari a\nA seconda delle relazioni che intercorrono tra le onde che interferiscono, \u00e8 comunque possibile che gli sfasamenti dipendano dalla coordinata spaziale. Dunque, si potranno osservare regioni in cui l'interferenza \u00e8 totalmente costruttiva (dette \"massimi di interferenza\", corrispondenti a frange luminose chiare) alternate ad altre in cui invece l'interferenza \u00e8 totalmente distruttiva (dette \"minimi di interferenza\", corrispondenti a frange non illuminate scure).\nL'ampiezza di queste regioni \u00e8 legata sia alla disposizione geometrica delle sorgenti, sia alla lunghezza d'onda; si capisce abbastanza facilmente che, tanto pi\u00f9 piccola \u00e8 la lunghezza d'onda, tanto pi\u00f9 piccole e cadenzate saranno queste frange. Questo \u00e8 uno dei motivi per il quale non si riescono ad osservare quotidianamente fenomeni di interferenza luminosa, ma non \u00e8 il solo; l'altro \u00e8 legato alla decoerenza delle sorgenti. Infatti, le pi\u00f9 comuni fonti di luce (il sole, le lampadine ad incandescenza e cos\u00ec via) emettono svariati pacchetti di radiazioni che si sovrappongono in maniera completamente casuale, a seconda dell'istante al quale vengono generati: in una situazione del genere quindi, la distribuzione delle frange varier\u00e0 cos\u00ec rapidamente da non poter essere seguita dall'occhio umano (a causa del fenomeno di persistenza delle immagini sulla retina), che quindi osserver\u00e0 solo una distribuzione regolare di luminosit\u00e0. L'unico modo per poter osservare questi fenomeni \u00e8 disporre di due o pi\u00f9 sorgenti coerenti, ad esempio sfruttando il fenomeno della diffrazione come fece Young nel suo esperimento della doppia fenditura.\nEsperienza delle due fenditure.\nIn questa sezione si considera il caso di due fenditure; per semplicit\u00e0, il problema verr\u00e0 trattato limitatamente ad una sezione piana ortogonale allo schermo e passante per le due aperture (vedi figura alla fine del paragrafo).\nQuello che interessa ai fini della trattazione \u00e8 come si distribuisce l'intensit\u00e0 luminosa sulla lastra, e quindi capire come questa varia tra i massimi e i minimi. La condizione di campo lontano, necessaria per poter trattare le due fenditure come puntiformi, consente di affermare che i vettori formula_12 congiungenti le due aperture con il punto \"P\" della lastra in cui si intende valutare l'intensit\u00e0 possono essere considerati paralleli in prossimit\u00e0 delle fenditure. La differenza di cammino ottico, ossia la lunghezza in pi\u00f9 che la prima onda percorre rispetto alla seconda prima di giungere in \"P\", pu\u00f2 essere dunque approssimata nel seguente modo:\ndove formula_14 \u00e8 l'angolo compreso tra i due vettori e la normale allo schermo e formula_15 la distanza tra le aperture. Prendendo ora in considerazione le leggi che descrivono l'andamento, ad esempio del campo elettrico, per le due onde che partono dalle fenditure si ha:\nessendo formula_17 il numero d'onda, formula_18 la pulsazione e formula_19 l'ampiezza del campo che incide sullo schermo. L'interferenza delle due perturbazioni in \"P\", ad esempio in formula_20, si deduce subito dalle formule di prostaferesi:\nDato che si pu\u00f2 certamente porre formula_22, si avr\u00e0 in definitiva:\nLa figura di interferenza \u00e8 legata all'intensit\u00e0 del campo incidente la lastra, che \u00e8 direttamente proporzionale al quadrato dell'ampiezza del campo elettrico. Quindi\n\u00e8 la relazione che esprime l'intensit\u00e0 in funzione dell'angolo (o se si preferisce, in funzione della differenza di cammino ottico) e dell'intensit\u00e0 dell'onda che incide sullo schermo. Evidentemente, quando la differenza di cammino ottico \u00e8 pari ad un multiplo intero della lunghezza d'onda formula_25\ni due campi interferiscono in fase, l'interferenza \u00e8 costruttiva e si osserva un massimo nella figura di interferenza; viceversa, quando tale differenza coincide con un multiplo dispari di mezza lunghezza d'onda.\nle perturbazioni interferiscono in controfase, l'interferenza \u00e8 distruttiva e si osserva un nullo di intensit\u00e0. In termini della coordinata formula_28 sulla lastra, calcolata a partire dal centro, considerato che, almeno per piccoli angoli\ndove formula_30 \u00e8 la distanza tra lo schermo e la lastra, si pu\u00f2 quindi affermare che la distanza tra due massimi (o minimi) consecutivi \u00e8 data da:\nIn conclusione, la distribuzione dell'intensit\u00e0 sullo schermo non \u00e8 uniforme, ma si manifesta in fasce chiare e scure alternate. Questa ridistribuzione dell'intensit\u00e0 rispetta il principio di conservazione dell'energia, nel senso che la potenza incidente sulla lastra coincide esattamente con quella che transita attraverso le due fenditure. Lo spessore delle fasce, in questo caso uguale per tutte (sempre per piccoli angoli), sar\u00e0 pari alla met\u00e0 di formula_32; ovviamente, si osserver\u00e0 anche una certa sfumatura ai bordi delle medesime.\nEstensione a un numero generico di fenditure.\nSi supponga ora di avere una griglia regolare costituita da un numero molto grande formula_33 di fenditure, distanziate l'una dall'altra sempre di formula_15. Il metodo che qui adotteremo \u00e8 quello dei fasori, pi\u00f9 comodo da usare quando si tratta di sommare i contributi di pi\u00f9 di due sorgenti; in questo contesto, il fasore associato \u00e8 un vettore di modulo pari a quello del campo elettrico e di fase pari alla componente spaziale formula_35. La somma dei campi elettrici viene cos\u00ec rappresentata nel seguente modo:\nnell'ipotesi che la distanza formula_15 sia molto piccola rispetto alla lunghezza d'onda, tanto da poter considerare la differenza di cammino ottico dell' formula_39-esimo fasore rispetto al primo, formula_40, come una variabile continua. Il risultato dell'integrazione \u00e8:\nUsando la formula di Eulero si ottiene:\ne in definitiva, dato che l'intensit\u00e0 \u00e8 semplicemente proporzionale al modulo quadro del fasore\nIl \"pattern\" di diffrazione coincide quindi con il quadrato di un seno cardinale in funzione della variabile formula_44.\nI nulli di intensit\u00e0 corrispondono ai valori di formula_45 per i quali questa quantit\u00e0 \u00e8 un intero formula_46 non nullo, cio\u00e8\nmentre i massimi sono intercalati tra i vari minimi in una qualche maniera; il picco di intensit\u00e0 si trova ovviamente nel centro, cio\u00e8 per formula_14 nullo.\nL'estensione al caso tridimensionale \u00e8 ovvia, richiede solo di osservare che la differenza di cammino ottico \u00e8 data dalla proiezione del vettore formula_49 che congiunge la prima apertura con la seconda sul versore formula_50 che individua la posizione di \"P\"; dunque in generale:\nessendo \"S\" la superficie occupata dalla griglia e formula_17 il vettore formula_53. La presenza del reticolato dunque non fa altro che eseguire la trasformata di Fourier passa basso del disegno (in funzione di formula_17), con \u201cfrequenza di taglio\u201d dipendente dalla lunghezza d'onda.\nAnalisi della lunghezza d'onda.\nUn'analisi pi\u00f9 accurata, valida per un numero qualsiasi di fenditure e soprattutto per una generica lunghezza d'onda, prevede l'uso della serie geometrica per esprimere la [1]:\nAttraverso questa relazione si ottiene una miglior stima per la figura di interferenza:\nche si riduce alla precedente per grandi lunghezze d'onda; piccole lunghezze d'onda hanno pertanto l'effetto di creare delle ondulazioni nell'inviluppo del \"pattern\", che non avr\u00e0 pi\u00f9 un andamento strettamente decrescente ma appunto decadr\u00e0 oscillando.\nLa condizione per i massimi principali di intensit\u00e0, che coincidono con i massimi locali dell'inviluppo, \u00e8 quella per la quale entrambi i seni si annullano\n(si noti che la condizione \u00e8 indipendente dal numero di fenditure), mentre gli altri massimi, detti secondari, si ottengono in corrispondenza dei punti in cui il seno a frequenza multipla, al numeratore, \u00e8 massimo in modulo e quello al denominatore \u00e8 non nullo:\nPer i minimi si deve infine scegliere di annullare il numeratore escludendo, per\u00f2, i punti corrispondenti alla condizione di massimo principale\nL'estensione al caso multidimensionale \u00e8 analoga a quella svolta sopra.\nGli effetti di diffrazione.\nIn base al principio di Huygens, anche la diffrazione pu\u00f2 essere rimandata ad un problema di interferenza. Le approssimazioni fatte sopra trattano le fenditure come sorgenti puntiformi, ma in realt\u00e0 la loro estensione influenza in qualche maniera il \"pattern\", soprattutto per piccole lunghezze d'onda; in sostanza, all'effetto interferenziale dovuto all'interazione reciproca tra una fenditura e le altre, \u00e8 necessario aggiungere quello indotto da ciascuna singola fenditura.\nLa condizione di massimo di intensit\u00e0 per due fenditure adiacenti, a distanza formula_15, \u00e8:\nmentre la condizione di interferenza distruttiva per la singola fenditura \u00e8 data da:\ndove, in caso monodimensionale, formula_65 \u00e8 la larghezza della fenditura: infatti, il minimo si ha se e solo se ad ogni punto della fenditura ne corrisponde un altro che produce un'onda in controfase con quella prodotta dal precedente (con una differenza di cammino ottico pari a mezza lunghezza d'onda, quindi), e ovviamente questo \u00e8 possibile se e solo se la distanza tra quei due punti coincide con la met\u00e0 della larghezza della fenditura. I massimi assenti, ad esempio, possono essere dedotti combinando le due formule:\nPer lunghezze d'onda molto grandi rispetto ad formula_65, il primo massimo assente si trova all'infinito, come ci si aspettava essendo trascurabili gli effetti di interferenza interni alle singole fenditure.\nIl caso multidimensionale \u00e8 pi\u00f9 complesso da trattare; un esempio \u00e8 quello del disco di Airy, che rappresenta la figura di diffrazione prodotta da un'apertura circolare investita da una radiazione con lunghezza d'onda confrontabile con il diametro della fessura o inferiore."}
{"id": "485286", "revid": "1573940", "url": "https://it.wikipedia.org/wiki?curid=485286", "title": "Piet\u00e0 (manga)", "text": " \u00e8 un manga josei di Haruno Nanae, pubblicato dall'aprile 1998 all'ottobre 1999 sulla rivista giapponese \"Young You\" ed appartenente al genere yuri. Venne successivamente raccolto in due tank\u014dbon, usciti in Giappone il 19 aprile 2000 ed il 19 maggio 2000; in particolare, il secondo volume contiene una storia breve chiamata \"Una settimana al mare\", nella quale i personaggi principali ci vengono mostrati dopo il finire della storia principale.\n\"Piet\u00e0\" racconta la storia di Rio e Higa, due ragazze di liceo le cui vite sembra siano destinate ad intrecciarsi in maniera indissolubile.\nTrama.\nRio \u00e8 una ragazza problematica, ammirata da tutta la scuola per il suo portamento e per la sua bellezza, nasconde un passato turbolento di cui solo in parte ha memoria. Infatti, combatte giornalmente con le ombre della sua vita, non riuscendo a ricordare con esattezza i due eventi che l'hanno segnata: la morte della sorellina minore e l'abbandono della madre.\nIl padre di Rio, risposatosi con una donna molto egoista che vede nella figliastra una minaccia per i suoi figli, non sembra interessarsi molto delle sue sorti, lasciandola vivere da sola nella loro casa e trasferendosi con la nuova moglie in un appartamento in un'altra citt\u00e0. \u00c8 proprio nell'immensa casa dove abita da sola che Rio vive i momenti pi\u00f9 difficili: incubi, insonnia, depressione, autolesionismo e tentativi di suicidio sembrano essere all'ordine del giorno fra quelle mura.\nA guarire Rio e colmare il suo bisogno d'affetto giunge Higa, una ragazza trasferitasi da poco in citt\u00e0. Higa \u00e8 una ragazza molto forte, dal carattere gentile, ottimista, sempre proiettata verso un futuro migliore. Non si crea nessun problema nell'avvicinare Rio a scuola, men che meno nel lasciare che la sua coetanea si leghi a lei, divenendone quasi dipendente. In realt\u00e0, anche lei ha i suoi problemi di natura psicologica, infatti \u00e8 stata cresciuta in un ambiente fortemente protettivo, opposto a quello che ha visto crescere Rio. I suoi genitori si sono sempre preoccupati di farle avere il meglio, di garantirle un futuro roseo, attendendosi di per contro che le doti brillanti della figlia non venissero sprecate. Questo atteggiamento cos\u00ec esasperante \u00e8 la causa fondamentale dei problemi di Higa, che spinse i suoi psicologi a suggerire una separazione ed il trasferimento per non soffocare la sua indipendenza.\nProprio quando le cose fra le due sembrano volgere al meglio, la matrigna di Rio, nel tentativo di togliere dal mezzo la ragazza, le lascia intendere come la morte della sorellina minore sia una sua responsabilit\u00e0. Devastata dall'idea di essere la causa della morte di sua sorella e quindi della fuga della madre, Rio dimentica la presenza di Higa nella sua vita e decide di suicidarsi, gettandosi da un appartamento.\nLa terza parte del manga si chiude cos\u00ec, con Higa che corre in soccorso della ragazza, stringendola al petto proprio come nella \"Piet\u00e0\" di Michelangelo, cui il titolo chiaramente si riferisce.\nA salvare Rio dal coma in cui cade e ad aiutarla durante tutto il processo di riabilitazione sar\u00e0 proprio l'amore profondo di Higa e la presenza di una coppia di psicologi che gi\u00e0 in passato avrebbe voluto adottare la ragazza e strapparla cos\u00ec all'inaffidabile padre. Si scopre inoltre come tale coppia di dottori abbia avuto in cura anche Higa e di come le due ragazze, sebbene il ricordo sia sfumato, si fossero gi\u00e0 incontrate anni prima.\nTemi.\nL'autrice ha voluto sottolineare fortemente due diversi sensi di disagio adolescenziale. Rio e Higa diventano archetipi dei due problemi fondamentali che creano disturbi psicologi negli adolescenti: la totale mancanza di affetto da parte della famiglia da un lato e l'ossessione e iperprotettivit\u00e0 dall'altro.\nPer capire al meglio la natura del loro rapporto, esplicative sono le parole pronunciate da Higa, quando cerca di rispondere alla domanda postale dal suo psicologo. La verit\u00e0 \u00e8 che la ragazza non riesce e non vuole assolutamente dare una categoria alla loro relazione, cosa che, afferma, \u00e8 un'abitudine degli adulti che non riesce assolutamente a comprendere."}
{"id": "485290", "revid": "287204", "url": "https://it.wikipedia.org/wiki?curid=485290", "title": "Maria Montez", "text": ""}
{"id": "485325", "revid": "95317755", "url": "https://it.wikipedia.org/wiki?curid=485325", "title": "Reengineering", "text": "Il reengineering (\"reingegnerizzazione\") \u00e8 un metodo utilizzato in campo manageriale per sopperire a risultati insoddisfacenti. Ci\u00f2 avviene ripensando l'azienda per processi orizzontali e riprogettando gli stessi secondo precisi standard di efficienza. Le aziende riprogettando i loro processi possono ottenere miglioramenti durevoli di costo, efficienza e qualit\u00e0.\nRiprogettare i processi non \u00e8 semplice, in quanto crea problemi nel rapporto con la gerarchia, ridisegna i confini tra una funzione e l'altra unendo anche tra di loro figure professionali che precedentemente lavoravano distaccate (\"team\" eterogenei), sposta il potere decisionale ai livelli pi\u00f9 bassi della struttura organizzativa, ecc.\nBisogna quindi ripensare le aziende mettendo al centro dei posti ritenuti importanti figure professionali adatte a ragionare in tal senso invece che gli statici capi funzionali, dando valore ai risultati complessivi di un processo e non alle misure intermedie della quantit\u00e0 di lavoro svolta da ciascuno e integrando i partner esterni (fornitori, agenti, distributori ecc.) nei propri processi aziendali e viceversa.\nRiprogettare i processi aziendali richiede a priori la volont\u00e0 di ottenere miglioramenti enormi nell'efficienza, dato che non si fa una rivoluzione per ottenere miglioramenti incrementali. Il meccanismo operativo passa attraverso quattro fasi:"}
{"id": "485333", "revid": "773636", "url": "https://it.wikipedia.org/wiki?curid=485333", "title": "Campeonato Sudamericano de Football 1920", "text": "Il Campeonato Sudamericano de Football 1920 fu la quarta edizione della Coppa America di calcio. Fu organizzato dal Cile e tutte le partite si disputarono all'Estadio Valpara\u00edso Sporting Club di Vi\u00f1a del Mar dall'11 settembre al 3 ottobre 1920.\nNazionali partecipanti.\nLe quattro partecipanti, allora unici quattro membri della CONMEBOL, furono semplicemente invitate, come nel 1916, nel 1917 e nel 1919.\nFormula.\nLa formula prevedeva che le quattro squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nRiassunto del torneo.\nIl torneo si apr\u00ec in chiave favorevole ai brasiliani campioni in carica, che contro il Cile padrone di casa si imposero, nel \"match\" inaugurale dell'11 settembre, per 1-0. Per contro le altre due favorite, Argentina e Uruguay, impattarono l'indomani per 1-1, lasciando al Brasile un punto di vantaggio in classifica. Il successo dei brasiliani fu per\u00f2 vanificato: il 18 settembre furono, infatti, sconfitti per 6-0 dall'Uruguay, rimediando quella che rest\u00f2 la peggior sconfitta di sempre nella storia della \"Sele\u00e7\u00e3o\" fino al Campionato mondiale di calcio 2014, dove i brasiliani vennero sconfitti in semifinale per 7-1 dalla Germania. Due giorni dopo l'Argentina non and\u00f2 oltre l'1-1 contro il Cile, perdendo cos\u00ec terreno anche nei confronti dell'Uruguay. Il 25 settembre i biancocelesti regolarono per 2-0 il Brasile, portandosi provvisoriamente al comando della classifica. Ma il 3 ottobre l'Uruguay pieg\u00f2 per 2-1 il Cile, grazie alle reti di \u00c1ngel Romano e Jos\u00e9 P\u00e9rez, capocannonieri del torneo con 3 reti. Per l'Uruguay era il terzo successo su quattro edizioni.\nClassifica marcatori.\n3 gol\n2 gol\n1 gol"}
{"id": "485335", "revid": "339392", "url": "https://it.wikipedia.org/wiki?curid=485335", "title": "Copa Am\u00e9rica 1920", "text": ""}
{"id": "485344", "revid": "287451", "url": "https://it.wikipedia.org/wiki?curid=485344", "title": "Padula (disambigua)", "text": ""}
{"id": "485347", "revid": "122193721", "url": "https://it.wikipedia.org/wiki?curid=485347", "title": "Carbonia (composto)", "text": "La carbonia \u00e8 un composto chimico formato da carbonio e ossigeno. Ha forma cristallina analoga alla SiO\u2082 (il nome \u00e8 in analogia con ossidi ceramici come zirconia, scandia, ittria, ceria, titania, vanadia, etc.).\n\u00c8 un materiale ultraduro, paragonabile al diamante, ma che \u00e8 stabile solo in particolari condizioni. Tecnicamente, \u00e8 un materiale amorfo, vetroso.\nLa carbonia \u00e8 stata ottenuta da un progetto di collaborazione tra il LENS di Firenze e il SOFT di Roma, nel 2006.\nPer ottenerla, si parte dalla comune anidride carbonica in forma gassosa, compressa a circa 7.105 atmosfere, paragonabile a quella ad una profondit\u00e0 di oltre 1000\u00a0km sotto la crosta terrestre. Si porta poi la temperatura a 400 gradi celsius, diminuendo la pressione gradualmente fino a 1.105 atmosfere.\nCaratteristiche fisiche.\nLa carbonia possiede un modulo di compressibilit\u00e0 estremamente elevato, pari a 365 GPa, il pi\u00f9 alto noto per i materiali amorfi molto vicino al valore del cristallo di diamante (443 GPa), il pi\u00f9 alto in assoluto. La carbonia, ottenuta secondo il procedimento sopra descritto, non \u00e8 stabile in condizioni normali, e si riconverte rapidamente in anidride carbonica molecolare.\nSi pensa che materiali misti carbonia-silice possano mantenere le caratteristiche della carbonia anche in condizioni standard, aprendo quindi la strada alle applicazioni pratiche."}
{"id": "485349", "revid": "62748", "url": "https://it.wikipedia.org/wiki?curid=485349", "title": "Antonino Spatafora", "text": "Biografia.\nAntonino Spatafora fu uno degli esponenti di spicco del manierismo siciliano, assommando la perizia nell'arte della pittura con quella tecnica dell'architettura e della cartografia. In alcuni documenti d'archivio lo Spatafora \u00e8 menzionato con il titolo di scultore (A. Contino &amp; S. Mantia, \"op. cit.\", Termini Imerese, ed. GASM, 1998) ma \u00e8 del tutto ignota la sua produzione.\nInizi.\nAntonino Spatafora nacque a Palermo dall'architetto e scultore Giuseppe Spatafora senior e da Elisabetta. Nel testamento del padre Giuseppe, add\u00ec 14 settembre 1572, risulta gi\u00e0 maggiorenne (Guastella, 1985). La famiglia Spatafora possedette beni nel territorio di Partinico (probabilmente legati alla dote di Elisabetta) e tra Termini Imerese e Caccamo. Nel 1578, Antonino Spatafora dipinse la \"Madonna col Bambino tra san Michele Arcangelo e san Biagio\" per la chiesa dei SS. Michele Arcangelo e Biagio a Caccamo, che reca la firma \"SPATAFORA ME PINGEBAT\".\nL'anno seguente per la chiesa Madre di Partinico, in provincia di Palermo, sotto il titolo di Maria SS. Annunziata, lo Spatafora dipinse la pala d'altare raffigurante la \"Dormitio Virginis\", oggi collocata nella prima cappella della navata destra di detta chiesa. Il dipinto raffigura la morte della Vergine, distesa sul letto funebre ed attorniata dagli apostoli affranti. Il soggetto, denso di \"pathos\", mostra sullo sfondo delle imponenti strutture architettoniche che fanno quasi di quinta scenica. L'iscrizione: 'ANTONINVS/SPATAFORA/PANHORMITANVS/PITTOR DIE XX FEBBRU/ARII MDLXXIX' \u00e8 oggi solo parzialmente leggibile.\nNel 1579 lo Spatafora risulta documentato a Palermo dove lavora al Regio Palazzo, assieme ad altri artisti siciliani (Guastella, 1985). Una sua opera firmata e datata 1584, raffigurante il \"Matrimonio mistico di santa Caterina\", si conserva ad Enna nel Museo Alessi (Guastella, 1985). In data imprecisata lo Spatafora contrasse matrimonio con una tal Clara Antonia e dalla coppia nacquero a Palermo, per quanto risulta dai documenti sinora reperiti (Contino &amp; Mantia, 1997; 1998 e 2001), cinque figli: Giuseppe I junior (che nel 1599 essendo procuratore del padre, doveva essere gi\u00e0 maggiorenne e che mor\u00ec anteriormente al 1603), Elisabetta (nata nel 1585 circa e sposatasi a Termini Imerese nel 1597 con l'allievo del padre il pittore Vincenzo La Barbera), Dorotea (nata a Palermo nel 1587 circa, suora domenicana gi\u00e0 nel 1612), Gerolama (ricordata in un atto del 30 agosto 1613) e Grazia che nel 1611 si accas\u00f2 a Termini con uno degli allievi paterni, il pittore caccamese Nicasio Azzarello.\nCapomastro.\nDal 1591 circa lo Spatafora si stabil\u00ec a Termini Imerese dove ricopr\u00ec la carica di capomastro delle Fabbriche della Citt\u00e0 e di Sovrintendente degli Acquedotti e dove nacquero altri figli, tra i quali Giuseppe Spatafora II junior, anch'egli pittore e decoratore. Nel 1594, come riferisce De Michele (1877) Antonino Spatafora realizz\u00f2 la pala d'altare della \"Madonna della Neve con i santi Antonio Abate e Stefano Protomartire\" della chiesa di S. Antonio Abate a Caccamo, firmata col il solo cognome. Contino &amp; Mantia (2001) hanno attribuito allo Spatafora la tela della\" Madonna dell'Itria\" tuttora visibile nell'omonima chiesa di Termini Imerese e ne collocano la realizzazione attorno al 1596.\nNel 1601 lo Spatafora esegu\u00ec a Caccamo lavori di ingegneria idraulica al fine di raddoppiare la portata della sorgente dell'Acquanova (Contino &amp; Mantia, 1998). Lo stesso anno lo Spatafora progett\u00f2 le stufe dei Bagni di Termini (Contino &amp; Mantia, 1998) completate attorno al 1606. Nel 1602 \u00e8 a Collesano dove esegu\u00ec il progetto della monumentale scalinata della Chiesa Madre (Termotto, 1992). Il primo giugno 1603 Antonino Spatafora si obblig\u00f2 con i rettori della Venerabile chiesa e confraternita di S. Giuseppe, a dipingere la pala d'altare raffigurante la \"Sacra Famiglia con sant'Anna\", per il prezzo di onze dieci, opera distrutta agli inizi del XX secolo da un incendio.\nNel 1604, il cartografo Spatafora esegu\u00ec la pianta della Cala della Secca (oggi Punta di Cala Secca) comprendente la porzione orientale del territorio di Termini (Contino &amp; Mantia, 1998). Nel detto anno, come hanno dimostrato su base documentaria Contino &amp; Mantia (2001), lo Spatafora esegu\u00ec il progetto d'ingrandimento della Maggior Chiesa di Termini Imerese. A questo architetto si deve attribuire la sistemazione della piazza antistante assieme alla progettazione dell'edificio comunale.\nSin dal 1607, Antonino Spatafora \u00e8 documentato in qualit\u00e0 di architetto della citt\u00e0 di Termini mentre addetto alla manutenzione degli acquedotti era un mastro esperto.\nAltri dipinti, oggi non pi\u00f9 reperibili sono stati rintracciati su base documentaria da Contino &amp; Mantia (1998), tra cui la \"Madonna col Bambino e i santi Giovanni Battista e Giovanni Evangelista\" per la chiesa della guarnigione spagnola di detta Citt\u00e0 (poi Caserma La Masa ed oggi sede degli uffici comunali). Contino &amp; Mantia (2001) hanno Sono state attribuite a questo architetto la progettazione a Termini Imerese delle seguenti opere: a) edificio dei Bagni (Contino &amp; Mantia, 1998) e la sistemazione della piazza antistante; b) il Palazzo del Magistrato (edificio iniziato nel 1603 e completato verso il 1612) e la sistemazione della piazza antistante; c) la chiesa di S. Antonio da Padova Confessore detta di S. Antoninello in pianta ad aula unica (1601-1611); d) la chiesa e convento dei francescani riformati sotto il titolo di S. Antonio da Padova fuori le mura; e) la nuova fabbrica della chiesa di Nostra Signora Annunziata (1595-1605). Per la nuova chiesa dell'Annunziata lo Spatafora dipinse la pala per l'altare maggiore raffigurante il tema dell\"'Annunciazione\", replica di un analogo soggetto perduto per la chiesa di S. Vincenzo Ferrer dei Padri Domenicani. Antonino Spatafora mor\u00ec a Termini Imerese il 22 giugno 1613 (Contino &amp; Mantia, 1998)."}
{"id": "485350", "revid": "120692375", "url": "https://it.wikipedia.org/wiki?curid=485350", "title": "Serie C1 2005-2006", "text": "La Serie C1 2005-2006 \u00e8 stata la 28\u00aa edizione della serie C1, terzo livello del campionato italiano di calcio, disputata tra il 27 agosto 2005 e il 7 maggio 2006. Si \u00e8 conclusa con la vittoria del nel girone A e del nel girone B.\nStagione.\nNovit\u00e0.\nLa , salvatasi ai play-out la stagione precedente, non si iscrive al campionato. Riparte dalla Serie C2 grazie al Lodo Petrucci. Anche la , il e aderiscono al Lodo Petrucci, rinunciano a iscriversi al campionato di Serie C1, ripartendo dalla Serie C2.\nDalla Serie B 2004-2005 arriva il che, dopo aver vinto il campionato cadetto, viene classificato ultimo d'ufficio dalla FIGC in relazione al Caso Genoa. Altre squadre della cadetteria ebbero problemi finanziari e, aderendo al Lodo Petrucci, si iscrisserio in C1 Tali squadre furono il , che aveva addirittura partecipato alla finale play-off per salire in Serie A e la . A causa di queste defezioni le squadre retrocesse sul campo, , e furono riammesse in Serie B, eccezion fatta per il Venezia, retrocesso sul campo in Serie C1 ma costretto a ripartire dalla C2 per problemi finanziari.\nA completamento di organico infine vennero ripescate il e, dalla C2, il , il e la .\nGirone A.\nIl girone A parla ligure: lo di Antonio Soda riesce a staccare il , tornando in B dopo una attesa di ben 55 anni (l'ultimo campionato cadetto per gli aquilotti fu nel 1950-1951): la promozione matematica arriva nella decisiva gara di Padova del 1\u00ba maggio 2006 finita 0-0, mentre in contemporanea a Genova i rossobl\u00f9 caddero contro il , protagonista della scalata ai cadetti fu Massimiliano Guidetti capocannoniere del girone .\nI grifoni allenati da Giovanni Vavassori si ripresero ai play-off, eliminando in semifinale la : dopo aver perso l'andata per 2-1, i genoani ripetono lo stesso risultato al Ferraris passando in finale per la miglior posizione in classifica rispetto ai campani, in finale si giocarono la promozione con il : L'andata al Brianteo finisce 2-0 per i genoani (gol di Zaniolo e Iliev), il ritorno a Marassi finir\u00e0 con un'inutile vittoria dei lombardi per 1-0, sancendo il ritorno, dopo solo un anno dalla retrocessione a tavolino a causa dello scoppio del Caso Genoa nel campionato cadetto.\nRetrocessa da tempo la , che in seguito decise di ripartire dalla Prima Categoria, furono condannate alla C2 (sconfitto dal ); e che nella gara d'andata in casa contro la vinse inutilmente per 3-1, perch\u00e9 al ritorno al Riviera delle Palme subiranno un pesante 4-0 dai marchigiani, retrocedendo in C2 dopo 9 anni consecutivi di C1 e due promozioni in B perse. A causa del fallimento dei fermani, i milanesi vengono ripescati.\nClassifica finale.\nLegenda:\nRegolamento:\nNote:\nGirone B.\nUn inarrestabile conquista, dopo 2 anni di C1, la Serie B: Gli azzurri di Edy Reja vincono il girone con 68 punti conquistando la promozione con quattro giornate d'anticipo battendo al San Paolo il 2-0 con reti di Calai\u00f2 (capocannoniere del girone) e Capparella. Ai play-off prima e storica promozione in seconda serie per il : i ciociari di Ivo Iaconi eliminano in semifinale la (doppio 0-0 garantendo la finale ai gialloblu meglio classificati), incrociando il in una curiosa finale che vide sfidarsi due squadre che non hanno mai partecipato al campionato cadetto; ebbero la meglio i laziali vincendo al Matusa l'11 giugno 2006 per 1-0 con gol di Marco Martini facendo esultare una citt\u00e0 intera.\nRetrocessero in C2 il fanalino di coda , e ai play-out (contro il , nonostante la vittoria all'andata), e (contro la ). A causa di irregolarit\u00e0 finanziarie teatini e acesi ripartono dai rispettivi campionati di Promozione mentre i toscani vennero ripescati e a prendere il suo posto in C2 furono il e la che aderirono al Lodo Petrucci.\nClassifica finale.\nLegenda:\nRegolamento:\nNote:"}
{"id": "485352", "revid": "287204", "url": "https://it.wikipedia.org/wiki?curid=485352", "title": "Luis Vaez de Torres", "text": ""}
{"id": "485354", "revid": "767487", "url": "https://it.wikipedia.org/wiki?curid=485354", "title": "Ugly Duckling", "text": "Gli Ugly Duckling sono un gruppo musicale hip hop statunitense, formato nel 1993 a Long Beach per iniziativa di Dizzy Dustin, Young Einstein e Andy Cooper.\nIl loro stile pu\u00f2 essere individuato come alternative hip hop, influenzato specialmente dall'old school hip hop, ed in particolare da gruppi come il collettivo Native Tongues e dagli ideali della Zulu Nation. La maggior parte dei loro brani esalt\u00e0 la componente del divertimento presente nell'hip hop, a cui uniscono la presa in giro dei clich\u00e9 tipici dei gangsta rapper che dominano il mainstream musicale statunitense.\nStoria del gruppo.\nIl trio nasce nel 1993 quando tutti i membri lavorano presso il fast food \"Meat Shake\" di Long Beach, di cui hanno ricordi poco gradevoli, ma che diventer\u00e0 uno dei loro marchi di fabbrica. Tale fast food diventa la loro prima palestra da MC: al microfono, invece di scandire le ordinazioni, le rappano. Iniziano cos\u00ec a fare realizzare qualcosa assieme, il primo prodotto \u00e8 il singolo \"Fresh Mode\" che vende 4000 copie dando modo al trio di farsi conoscere dall'underground locale. Notati dall'etichetta 1500/A&amp;M, gli Ugly Duckling hanno l'opportunit\u00e0 di viaggiare in Europa, in tour con gruppi del calibro degli Jungle Brothers.\n\"Fresh Mode\" intanto viene riproposto come EP e pubblicato dalla Bad Magic, etichetta dipendente dall'inglese Wall Of Sound. Gli Ugly Duckling sono oramai conosciuti in Europa, Giappone ed Australia, e decidono per la realizzazione dell'LP \"Journey To Anywhere\", da cui viene estratto il singolo \"A Little Samba\". Si esibiscono poi in concerti assieme ad artisti della corrente underground come Rahzel, i Pharcyde, i Dub All Stars e Del Tha Funky Homosapien.\nEntrano poi a far parte del collettivo Precedent Project, con i Black Eyed Peas, gli Ozomatli, i Dilated Peoples ed i Jurassic 5. In questo vertiginoso divenire di situazioni, il gruppo ha anche il tempo di pubblicare \"Taste The Secret\", secondo LP, che vede la luce nel 2003 ed in cui partecipano Stacey Q, cantante anni 1980, Double K dei People Under the Stairs, Fat-Hed ed anche un coro gospel."}
{"id": "485364", "revid": "22356", "url": "https://it.wikipedia.org/wiki?curid=485364", "title": "Noasauridi", "text": ""}
{"id": "485367", "revid": "767487", "url": "https://it.wikipedia.org/wiki?curid=485367", "title": "Ultramagnetic MCs", "text": "Gli Ultramagnetic MCs sono stati un gruppo musicale hip hop formato da: \ne successivamente Tim Dog.\nIl loro lavoro \u00e8 stato associato a campionamenti insoliti, e rime polisillabiche per liriche pregne di bizzarra immaginazione. Gli Ultramagnetic sono stati tra i primi a considerare il campionatore come uno strumento musicale a tutti gli effetti.\nBiografia del gruppo.\nGli Ultramagnetic MCs sono originari del Boogie Down Bronx e si sono formati a met\u00e0 degli anni 1980. I loro primi brani di successo sono \"Something Else\" e \"Space Groove\" che permettono al gruppo di avere una prima fama a livello locale. L'etichetta Next Plateau gli permette di realizzare il loro disco di debutto, \"Critical Beatdown\", che per\u00f2 ha un successo inferiore alle aspettative.\nGli anni successivi, per la band, si snodano tra diverse produzioni con altrettante diverse label musicali, che non accumulano grandi risposte del pubblico ma fanno maturare il gruppo e lo fanno comunque conoscere: \"Funk Your Head Up\", \"The Four Horsemen\", \"Mo Love's Basement Tapes: 1984-1990\", \"New York What Is Funky\" e \"Brooklyn To Brixton\"\".\nLa Next Plateau, rispettivamente nel 1997 e nel 2004, pubblica \"B-Side Companion\" ed una riedizione del primo album \"Critical Beatdown\" addizionato di tracce bonus. Nel 2001 il gruppo si \u00e8 sciolto, ed i suoi componenti hanno intrapreso carriere soliste."}
{"id": "485375", "revid": "124337981", "url": "https://it.wikipedia.org/wiki?curid=485375", "title": "45 giri", "text": "Il 45 giri o 7\u2033 \u00e8 una tipologia di disco in vinile utilizzato sia per la distribuzione di singoli, contenenti due brani, uno per lato, o di EP, contenente tre o pi\u00f9 brani suddivisi sui due lati.\nCaratteristiche.\n45 giri (al minuto) \u00e8 la frequenza di rotazione, misurata in rpm, di alcuni dischi in vinile di dimensione 7 pollici (18 centimetri), utilizzati, unitamente ai 12\" a 45 giri, per la diffusione di singoli discografici fino all'avvento dei CD Audio e, pi\u00f9 tardi, del download digitale.\nFurono introdotti sul mercato dischi a 45 giri con diametri diversi, fra cui i pi\u00f9 conosciuti sono i \"maxi-singoli\" con diametro 12\" (30\u00a0cm). Tuttavia, quando si parla di \"45 giri\" ci si riferisce generalmente ai dischi 7\u2033. Esistono inoltre anche 7\u2033 a 33 giri di rotazione al minuto, utilizzati per lo pi\u00f9 per documenti sonori o per EP.\nStampati generalmente da entrambi i lati, i 45 giri possono contenere due brani, ciascuno della durata massima di circa 4 minuti. In genere si incideva il brano pi\u00f9 significativo, destinato al lancio radiofonico o televisivo, sulla facciata denominata \"lato A\", mentre il lato B era spesso un semplice riempitivo.\nEsistono comunque eccezioni e casi particolari in cui il lato B del 45 giri ha avuto maggior successo rispetto al lato A, come ad esempio per \"In silenzio/Piccola Katy\" dei Pooh, in cui \"Piccola Katy\" era il lato B; o dischi intenzionalmente incisi con doppio lato A, ovvero con due brani di uguale importanza, un esempio furono nel 1965 \"Day Tripper\" e \"We Can Work It Out\" dei Beatles.\nPer ascoltarli tramite un giradischi tradizionale \u00e8 necessario utilizzare un adattatore del perno, in quanto essi hanno un foro molto pi\u00f9 grande.\nStoria.\nNel 1948 il policarbonato di vinile, materiale leggero e infrangibile, soppianta la vecchia gommalacca. Il formato 45 giri, che necessita di una testina di lettura particolare, si diffonde anche grazie ai nuovi modelli di juke box.\nIn Italia il formato 45 giri si afferma negli anni cinquanta, superando per vendite il 78 giri tra il 1957 e il 1958 e raggiungendo il massimo della diffusione fra il 1964 e il 1970.\nVerso la fine degli anni settanta, quando i 45 giri perdono quote di mercato a favore degli LP a 33 giri e delle musicassette, e non sono pi\u00f9 quindi il principale supporto per la musica registrata, la facciata B perde parte della sua importanza. Saltuariamente, presenta solo la base musicale o una versione strumentale del brano presente sulla facciata principale.\nIl 18 agosto 1990, in seguito a un accordo tra tutte le multinazionali del disco viene cessata la grande produzione del supporto (fino al 1991), tuttavia venne prodotto ancora fino al 1993, quando anche il 33 giri cedette definitivamente il posto a musicassette e CD.\nDopo l'avvento dei supporti digitali, i brani singoli vennero messi in vendita su mini-CD, o CD singoli, (commercializzati dai primi anni novanta fino al 2008).\nLe edizioni per juke box.\nCaso unico nel mondo, in Italia i singoli vinilici su 7\u2033 venivano distribuiti anche nell'edizione per juke box, di cui era vietata la vendita al pubblico, riservata unicamente ai gestori di bar che avessero installato uno di questi apparecchi nel proprio esercizio.\nL'idea venne infatti a due commilitoni durante il servizio di leva, uno dei quali figlio di un manager della RCA. Fu infatti questa etichetta discografica la prima a mettere in vendita questo formato di singoli, per venire seguita a ruota da tutte le altre case discografiche.\nLe edizioni per juke box avevano la caratteristica di costare meno rispetto alle edizioni normali, di essere vendute spesso in anticipo rispetto all'edizione destinata al pubblico e di contenere talvolta, cos\u00ec da abbattere i costi della SIAE, differenti artisti, se non anche differenti etichette discografiche legate dalla comune distribuzione, su ogni lato. Sul retro della copertina era talvolta presente anche la targhetta da ritagliare e inserire nel juke box.\nI dischi vennero inizialmente distribuiti con una stampigliatura che ne indicava la diversa destinazione, ma era frequente che i commercianti falsificassero l'edizione cos\u00ec da venderla al pubblico guadagnandone il doppio. A questo scopo negli anni si adottarono diverse soluzioni, fino ad utilizzare una diversa etichetta (gialla per la RCA, solitamente bianca per le altre case discografiche) con la chiara dicitura \"juke box\". Il disco veniva inoltre confezionato in una copertina bucata al centro, dapprima riutilizzando le copertine dei resi, in seguito delle generiche copertine con il marchio della casa discografica o neutre.\nPer qualche anno (tra il 1965 e il 1969) la RCA diede pure un'impronta sonora ai vinili per il juke-box, evidentemente con l'intento di garantire l'integrit\u00e0 dell'ascolto di ogni singola facciata: i brani venivano preceduti e seguiti dalla voce di uno speaker (un'annunciatrice o un annunciatore) che li presentava."}
{"id": "485376", "revid": "337377", "url": "https://it.wikipedia.org/wiki?curid=485376", "title": "33 giri", "text": ""}
{"id": "485377", "revid": "697352", "url": "https://it.wikipedia.org/wiki?curid=485377", "title": "78 giri", "text": "Il disco a 78 giri (al minuto) \u00e8 stato il primo tipo di disco fonografico, inventato da Emile Berliner nel 1889. La semplicit\u00e0 di produzione, trasporto e immagazzinamento di questi dischi permise loro di soppiantare gi\u00e0 agli inizi del 1900 il cilindro fonografico (primo supporto audiofonico, introdotto da Thomas Edison, inventore del fonografo). \nRimase lo standard di riproduzione audio fino alla fine degli anni 1940, quando i dischi in vinile a microsolco, basati sul medesimo principio tecnico ma di qualit\u00e0 e durata assai maggiori, lo resero obsoleto, per poi porre fine alla produzione del disco intorno al 1960\nCaratteristiche.\nI primi 78 giri vennero realizzati con diversi materiali, tra cui vetro o lamina di metallo rivestita di cera; in seguito la resina di gommalacca divent\u00f2 il materiale pi\u00f9 comune. Durante e dopo la seconda guerra mondiale, quando le forniture di gommalacca erano estremamente limitate, alcuni dischi a 78 giri vennero stampati in vinile.\nLa registrazione del segnale audio era realizzata per mezzo di un solco a spirale archimedea che, partendo dal bordo esterno del disco, raggiungeva la zona interna, occupata dall'etichetta. La forma di tale solco veniva modulata con il segnale da registrare e ne riproduceva pi\u00f9 o meno fedelmente l'andamento. Il mezzo per l'ascolto di un 78 giri \u00e8 un giradischi che supporti questa velocit\u00e0, munito di un'adeguata puntina di zaffiro o diamante per il solco normale (non micro), in alternativa pu\u00f2 essere ascoltato con il classico grammofono munito di puntine di acciaio.\nI 78 giri, rispetto ai pi\u00f9 recenti \"microsolco\" in vinile a 33 giri e 45 giri, oltre alla maggiore velocit\u00e0 di rotazione sono caratterizzati da una dimensione del solco notevolmente maggiore (circa il triplo), per questi motivi la loro durata di ascolto \u00e8 di pochi minuti per facciata. Inoltre non erano incisi secondo la curva di equalizzazione standard RIAA adottata per i successivi dischi \"microsolco\" in vinile, pertanto il loro suono, ascoltato con un amplificatore moderno, risulta innaturale (essenzialmente carente negli acuti). La quasi totalit\u00e0 dei 78 giri venne registrata in monofonia, anche se nel 1945 la RCA fece alcuni esperimenti di 78 giri stereofonici (p.e. con il brano \"Cool water\" del gruppo country &amp; western The Sons of the Pioneers).\nGeneralmente i dischi a 78 giri pubblicati da artisti di popular music avevano un diametro di 10\", mentre i dischi di opere o musica colta erano da 12\".\nStoria.\nEmile Berliner concep\u00ec il disco con solchi a piastra circolare nel 1887. Nel 1894 Berliner inizi\u00f2 a produrre dischi a 78 giri sotto l'etichetta Berliner Gramophon, entrando in concorrenza con i cilindri prodotti da Edison; fu allora che fiss\u00f2 la velocit\u00e0 di rotazione dei suoi dischi a circa \"70 giri\" al minuto. Alla fine del XIX secolo e nei primi anni del XX secolo, la velocit\u00e0 di rotazione non era uguale per tutti i dischi prodotti dalle varie case discografiche. Fra il 1915 e il 1918, ad esempio, la casa discografica Edison realizz\u00f2 dei dischi ad 80 giri, imitata poi da altre etichette come la Columbia. Solo nel 1925 la velocit\u00e0 fu ufficialmente standardizzata a 78 giri al minuto (esattamente a 78,26).\nI primi dischi a 78 giri erano incisi con strumenti meccanici e su una sola facciata. La tecnica di incisione consisteva in un convogliatore a cono che concentrava i suoni su una sottile membrana le cui vibrazioni, tramite uno stilo, incidevano lo strato ceroso depositato sul disco matrice, mentre questo ruotava e contemporaneamente traslava longitudinalmente per creare la spirale. In seguito, nelle sale di incisione, si diffusero i microfoni elettrici ma sempre corroborati da strumentazioni meccaniche. Solo dopo il 1925 le incisioni dei 78 giri vennero eseguite con apparecchiature elettriche, che permettevano una qualit\u00e0 sonora migliore.\nIn Italia la prima registrazione documentata di un disco a 78 giri avvenne l'11 aprile 1902 al Grand Hotel et de Milan di via Manzoni, a Milano, per l'azienda Gramophone Company; si trattava di dieci brani operistici cantati dal tenore italiano Enrico Caruso, con l'accompagnamento al pianoforte di Salvatore Cottone.\nNel 1904 la Odeon tedesca inizi\u00f2 a produrre i primi dischi a doppia facciata, per il quale tent\u00f2 invano di far valere i diritti esclusivi. Nel 1908 la Columbia Records inizi\u00f2 a produrre 78 giri a doppia facciata denominati \"Columbia Double disc record\".\nLa grande diffusione dei 78 giri si ebbe nell'immediato dopoguerra, dal 1946 al 1955, con molte aziende impegnate nel settore. In Italia vi erano aziende come Carisch (che distribuiva anche Odeon, Path\u00e9, Parlophon, Vis Radio), Cetra, Fonodisco Italiano Trevisan Milano (Fonit), RCA Italiana, Voce del Padrone, Durium-Telefunken (italo-tedesca) e Compagnia Generale del Disco.\nDopo il 1950 i dischi in gommalacca vennero soppiantati dai dischi in vinile, realizzati in PVC che, grazie alle migliori caratteristiche tecniche del materiale di supporto ed alla diversa tecnica di incisione, avevano prestazioni superiori di fedelt\u00e0 e durata. Gli ultimi dischi a 78 giri risalgono alla prima met\u00e0 degli anni sessanta, si tratta per lo pi\u00f9 di prodotti sudamericani o asiatici o di edizioni di etichette occidentali per i Paesi di queste aree (come nel caso dei primi singoli dei Beatles editi a 78 giri per il mercato asiatico)."}
{"id": "485378", "revid": "112937995", "url": "https://it.wikipedia.org/wiki?curid=485378", "title": "Poppi (pittore)", "text": "Allievo di Giorgio Vasari, spieg\u00f2 la sua vena di illustratore elegante e fantasioso negli affreschi di Palazzo Vecchio a Firenze: collabor\u00f2 alla decorazione del Tesoretto e dello Studiolo di Francesco I.\nIl suo stile, dalla pennellata sicura, si pu\u00f2 riconoscere per il particolare uso del colore: colori cangianti su incarnati chiarissimi, soprattutto nei soggetti femminili, con delicate sfumature che danno corpo ai volumi attraverso una piena padronanza dei giochi di ombre e luci."}
{"id": "485386", "revid": "287204", "url": "https://it.wikipedia.org/wiki?curid=485386", "title": "Comitato di Nitra", "text": "Il comitato di Nitra (in ungherese \"Nyitra v\u00e1rmegye\", in slovacco \"Nitrianska \u017eupa\", in tedesco \"Komitat Neutra\", in latino \"Comitatus Nitriensis\") \u00e8 stato un antico comitato del Regno d'Ungheria, situato nell'odierna Slovacchia occidentale. Capoluogo del comitato era Nitra.\nGeografia fisica.\nIl comitato di Nitra confinava con il territorio austriaco della Moravia, nonch\u00e9 con gli altri comitati di Trencs\u00e9n, Tur\u00f3c, Bars, Kom\u00e1rom e Pozsony.\nStoria.\nIn seguito al Trattato del Trianon (1920) l'intero comitato venne assegnato alla neonata Cecoslovacchia, dove continu\u00f2 a sussistere come entit\u00e0 amministrativa fino al 1927, ancorch\u00e9 con confini leggermente modificati.\nIn seguito al Primo Arbitrato di Vienna (1938), la parte meridionale dell'antico comitato ritorn\u00f2 all'Ungheria e venne fusa con la parte meridionale dell'antico comitato di Pozsony a formare l'apposito comitato di Nitra-Pozsony, con capitale \"\u00c9rsek\u00fajv\u00e1r\" (in slovacco Nov\u00e9 Z\u00e1mky). La parte settentrionale fece invece parte, fino al 1945, dello stato indipendente di Slovacchia.\nCon la ricostituzione della Cecoslovacchia l'antico comitato di Nitra ne ha seguito le sorti. Dall'indipendenza della Slovacchia (1993) il territorio dell'antico comitato \u00e8 diviso tra la regione di Nitra e quella di Trnava."}
{"id": "485388", "revid": "36426", "url": "https://it.wikipedia.org/wiki?curid=485388", "title": "Il Poppi", "text": ""}
{"id": "485390", "revid": "1573940", "url": "https://it.wikipedia.org/wiki?curid=485390", "title": "Gorgosaurus libratus", "text": "Il gorgosauro (Gorgosaurus libratus ) era un dinosauro carnivoro vissuto nel Cretaceo superiore in Nordamerica.\nUn tirannosauro molto diffuso.\nQuesto dinosauro, il cui nome significa \"lucertola feroce\", raggiungeva e a volte superava gli otto metri di lunghezza, ed era pesante circa due tonnellate e mezzo. Fu descritto per la prima volta dal paleontologo Lawrence Lambe nel 1914, ed \u00e8 stato rinvenuto nel Canada occidentale e negli Stati Uniti settentrionali.\nFinora sono stati rinvenuti oltre venti scheletri di questo dinosauro, il che fa di \"Gorgosaurus\" uno dei tirannosauridi meglio rappresentati nei ritrovamenti fossili. Piuttosto simile a \"Tyrannosaurus\" e alla maggior parte degli altri grandi tirannosauridi (come \"Daspletosaurus\" e \"Albertosaurus\"), il gorgosauro pu\u00f2 essere descritto come un carnivoro bipede con una grande testa, lunghi denti ricurvi, zampe anteriori minuscole e a due dita, e lunghe e potenti zampe posteriori. Tra tutti i tirannosauridi, quello pi\u00f9 simile a Gorgosaurus \u00e8 senza dubbio \"Albertosaurus\".\nDue predatori per due tipi di prede.\nNonostante sia stato suggerito che Gorgosaurus potesse essere un divoratore di carogne, la sua coesistenza con un altro tirannosauride pi\u00f9 robusto, \"Daspletosaurus\", rinvenuto esattamente negli stessi luoghi, proietta dubbi su questa teoria. Un'altra ipotesi propone che Gorgosaurus, piuttosto snello come tirannosauride, cacciasse attivamente animali come gli adrosauri o gli ornitomimidi. Le prede pi\u00f9 corazzate e difficili, come i ceratopsi e gli anchilosauri, sarebbero state appannaggio di \"Daspletosaurus\".\nIdentico ad \"Albertosaurus\"?\nPer molti anni, la specie \"Gorgosaurus libratus\" (l'unica del genere \"Gorgosaurus\" attualmente riconosciuta) \u00e8 stata assegnata ad \"Albertosaurus\". Comunque, recenti studi compiuti sul cranio di questi animali hanno messo in luce evidenti differenze, sufficienti a giustificare la separazione dei due generi. In ogni caso, \"Gorgosaurus\" e \"Albertosaurus\" sono molto simili tra loro e vengono inclusi nella stessa sottofamiglia, gli albertosaurini, che comprende i tirannosauridi pi\u00f9 leggeri."}
{"id": "485392", "revid": "125494600", "url": "https://it.wikipedia.org/wiki?curid=485392", "title": "\u00c9cole fran\u00e7aise di Roma", "text": "L'\u00c9cole fran\u00e7aise di Roma (Scuola francese di Roma) \u00e8 un istituto francese che si occupa di ricerca storica, archeologica e di scienze sociali.\nStoria.\nRaccoglie l'eredit\u00e0 dell\u2019\"Institut de correspondance arch\u00e9ologique\", creato nel 1839 per accogliere a Roma gli studiosi stranieri. Composto principalmente da francesi e tedeschi, l\"'Institut\" fu soppresso durante la Guerra franco-prussiana. Sulle sue ceneri sorse nel 1871 l'Istituto archeologico germanico e poi, nel 1873, una sezione romana dell\u2019\"\u00c9cole fran\u00e7aise di Atene\". Quest'ultima, nel 1875, divenne l\u2019\"\u00c9cole fran\u00e7aise de Rome\".\nDal 1876, ha sede a Palazzo Farnese, nella stessa sede dell'ambasciata di Francia in Italia. Ogni anno accoglie 18 nuovi membri e 133 giovani ricercatori a contratto i cui studi richiedono la presenza in Italia.\nM\u00e9langes de l'\u00c9cole fran\u00e7aise de Rome.\nL'istituto pubblica \"M\u00e9langes de l'\u00c9cole fran\u00e7aise de Rome\", rivista di storia e archeologia, in lingua inglese e francese, i cui numeri e archivio storico sono liberamente consultabile in modalit\u00e0 Open Access. Pubblicata col titolo iniziale di \"M\u00e9langes d'arch\u00e9ologie et d'histoire \", esistono le seguenti serie:\nLa rivista ha fondato e promuove il programma \"OpenEdition Freemium\", un partenariato con biblioteche, campus e centri di ricerca, che prevede la pubblicazione di libri, rivisite e \"paper\" scientifici in modalit\u00e0 \"mista\": gratuitamente consultabili per chiunque in formato HTML, scaricabili a pagamento in formato PDF ed ePub per gli utenti delle istituzioni partner e abbonate. I proventi vengono reinvestiti nel potenzialmento del servizio web."}
{"id": "485394", "revid": "22356", "url": "https://it.wikipedia.org/wiki?curid=485394", "title": "Gorgosaurus", "text": ""}
{"id": "485396", "revid": "14691", "url": "https://it.wikipedia.org/wiki?curid=485396", "title": "Kenny (South Park)", "text": ""}
{"id": "485397", "revid": "14691", "url": "https://it.wikipedia.org/wiki?curid=485397", "title": "Cartman", "text": ""}
{"id": "485400", "revid": "124123", "url": "https://it.wikipedia.org/wiki?curid=485400", "title": "Raffaellino del Garbo", "text": "Biografia.\nFiglio di un certo Bartolomeo di Giovanni di Carlo di Cocco, rimase orfano in tenera et\u00e0 e fu allevato da un parente, Pasquino di Carlo, e poi dalla famiglia Capponi. Il nome \"del Garbo\", con cui il pittore \u00e8 conosciuto, deriva dalla \"via del Garbo\", a Firenze, dove tenne bottega dal 1513 al 1517. \nSi form\u00f2 nella bottega di Filippino Lippi come testimoniano le notizie fornite nelle \"Vite\" di Giorgio Vasari. I suoi influssi sono legati oltre a Filippino, anche al Pinturicchio e a Lorenzo di Credi.\nAndrea del Sarto fu un suo discepolo: questo legame sembra confermato da una tavola \"L'incoronazione della Vergine\" dipinta da Raffaellino per l'altare maggiore della chiesa di San Michele a San Salvi, per lo stesso committente che affid\u00f2 ad Andrea del Sarto l'affresco con l'\"Ultima cena\" nel refettorio, sempre a San Salvi.\nAnche il figlio Bartolomeo, detto il Bontaca, fu pittore e mor\u00ec il 25 novembre 1555. Di lui non si conoscono n\u00e9 i fatti della vita n\u00e9 l'opera pittorica.\nOpere.\nTra le opere si ricordano: "}
{"id": "485403", "revid": "729019", "url": "https://it.wikipedia.org/wiki?curid=485403", "title": "Vickers F.B.5", "text": "Il Vickers F.B.5 era un biplano da caccia britannico impiegato nelle fasi iniziali del primo conflitto mondiale. Famoso per essere stato il primo aereo britannico concepito per il combattimento aereo ad entrare in servizio operativo. La sigla F.B. significa appunto Fighter Biplane, \"caccia biplano\" in lingua inglese.\nL'aereo venne soprannominato (seppur in modo non ufficiale) Gunbus, termine che si pu\u00f2 tradurre letteralmente come \"bus con l'artiglieria\"; in gergo il termine \"bus\" pu\u00f2 tuttavia indicare un qualunque mezzo di trasporto, quindi anche un aeroplano.\nStoria del progetto.\nIl \"Gunbus\" era un biplano biposto ad elica spingente, soluzione tecnica molto diffusa all'inizio del conflitto. Nella corta fusoliera montata sopra l'ala biplana trovavano posto osservatore, pilota e il motore. L'osservatore, in posizione prodiera disponeva di una mitragliatrice Lewis, ed alle sue spalle sedeva il pilota. Dietro di loro il propulsore, un rotativo Gnome Monosoupape 9 cilindri da 100 CV, azionante un'elica bipala. Gli impennaggi di coda, a forma di T erano connessi direttamente alle ala superiore ed inferiore biplana per mezzo di una coppia di montanti a V collegati alla prima coppia di montanti interalari. Il carrello d'atterraggio era a pattino di coda, con le ruote anteriori munite di due lunghi pattini per evitare il rischio di cappottamento in fase di atterraggio\nL'aereo rappresentava il culmine di una serie di velivoli denominata \"Experimental Fighting Biplanes\" (Biplani da caccia sperimentali in inglese), realizzati a partire dal 1913:\nImpiego operativo.\nL'F.B.5 vol\u00f2 per la prima volta nel luglio 1914 ed entr\u00f2 in servizio con lo \"Squadron\" No.5 del Royal Flying Corps il 5 febbraio 1915. Ma fu lo \"Squadron\" No.11 ad avere il primato di essere il primo reparto interamente da caccia operativo, quando venne distaccato a Villers-Bretonneux in Francia, il 25 luglio 1915. A questo reparto apparteneva l'ufficiale pilota G.S.M.Insall, che ottenne la Victoria Cross per l'abbattimento di un velivolo tedesco. Ad essere equipaggiato esclusivamente con l'F.B.5 \"Gunbus\" fu anche un altro reparto, lo \"Squadron\" No.18, distaccato in Francia nel novembre del 1915.\nIl principale utilizzatore fu il Royal Flying Corps, il Royal Naval Air Service britannico ne ricevette solo 15 esemplari.\nLe prestazioni complessive dell'aereo erano comunque scarse e gi\u00e0 alla fine del 1915 era completamente surclassato dai nuovi caccia monoplani Fokker Eindecker, armati con una mitragliatrice sincronizzata che sparava attraverso il disco dell'elica.\nSolo una coppia pilota/osservatore formata da Lionel Rees e da James McKinley Hargreaves \u00e8 diventata asso mentre volava su questo velivolo, Frederick Powell ottiene due vittorie confermate e Jack Armand Cunningham e Maurice Douglas Guest Scott ottengono una vittoria confermata.\nGli F.B.5 vennero costretti cos\u00ec a compiti di osservazione, mentre i britannici schieravano i nuovi caccia pi\u00f9 moderni, come Airco DH.2 o Royal Aircraft Factory F.E.2. Questi aerei, seppur pi\u00f9 prestazionali, mantenevano comunque la stessa configurazione ad elica spingente del \"Gunbus\", poich\u00e9 le industrie britanniche faticavano e mettere in produzione un efficiente meccanismo di sincronizzazione per le mitragliatrici.\nVennero prodotti in tutto 224 F.B.5, 119 nel Regno Unito dalla Vickers, 99 in Francia e 6 in Danimarca. Nel 1916 venne introdotto l' F.B.9, sostanzialmente una versione migliorata, soprannominata Streamlined Gunbus (letteralmente Gunbus \"affusolato\" o \"aerodinamico\"). L'aereo non ottenne per\u00f2 l'affermazione del predecessore.\nVarianti e sviluppi.\nIl velivolo venne ben presto migliorato sostituendo la mitragliatrice a nastro Vickers con una Lewis a tamburo. Oltre al vantaggio in termine di peso, la mitragliatrice a nastro era un'arma fissa, la Lewis, con caricatore a tamburo, era brandeggiabile. Sul \"Gunbus\", durante il 1915 vennero provati anche altri motori:\nDall'F.B.5 vennero derivati altri due modelli:"}
{"id": "485404", "revid": "380654", "url": "https://it.wikipedia.org/wiki?curid=485404", "title": "John Tenta", "text": "Lott\u00f2 per diversi anni nella World Wrestling Federation con lo pseudonimo Earthquake.\nCarriera.\nTenta si dedic\u00f2 sin da giovane a discipline sportive. A diciotto anni era gi\u00e0 campione canadese di lotta libera, cimentandosi con successo anche nel football americano.\nSumo.\nNel 1985 si trasfer\u00ec in Giappone per diventare un lottatore di sumo. Nonostante le difficolt\u00e0 dovute alla sua nazionalit\u00e0 (un occidentale che voleva praticare sumo veniva visto all'epoca come una sorta di eresia) riusc\u00ec a farsi allenare in questa disciplina sportiva da allenatori giapponesi. Assunse il nome di Kototenzan (\"Il Celestiale Suono Dell'Arpa di Montagna\"). Nei primi sei mesi di carriera ottenne ben 17 vittorie senza mai essere sconfitto, tuttavia decise di abbandonare questa disciplina a causa delle pesanti restrizioni nella vita di tutti i giorni imposte ai lottatori di sumo.\nWrestling.\nNel 1987 Tenta decise quindi di dedicarsi al wrestling. Inizi\u00f2 la sua carriera lottando per la All Japan Pro Wrestling di Giant Baba. Dopo soli tre anni in Giappone, firm\u00f2 per la World Wrestling Federation di Vince McMahon, la pi\u00f9 importante federazione di wrestling al mondo.\nAll-Japan Pro Wrestling (1987\u20131989).\nDopo aver lasciato il sumo, Tenta si dedic\u00f2 quasi subito al puroresu (\"il wrestling giapponese\") sotto la tutela di Shohei \"Giant\" Baba. Debutt\u00f2 come lottatore nella All Japan Pro Wrestling il 1\u00ba maggio 1987, combattendo in coppia con Giant Baba e sconfiggendo Rusher Kimura &amp; Goro Tsurumi. Durante i diciotto mesi di permanenza nella federazione giapponese, Tenta fece coppia con eroi locali come Giant Baba, Jumbo Tsuruta, e The Great Kabuki, prima di attirare l'attenzione dei promoter di wrestling americani, facendo anche delle tourn\u00e9e in Canada per l'NWA All Star Wrestling di Al Tomko dove per la prima volta lott\u00f2 in qualit\u00e0 di \"face\" per poi tornare uno dei \"cattivi\" quando prese come manager \"Gentleman\" Jonathan Sayers.\nWorld Wrestling Federation (1989\u20131993; 1994).\nDopo aver combattuto in due dark match nel marzo 1989, Tenta venne assunto a tempo pieno dalla WWF nel settembre 1989. Nel suo primo incontro dopo la firma del contratto, un dark match disputatosi il 21 settembre, assunse il ring name Earthquake Evans e aveva come manager Slick.\nNel 1989 debutta all'interno della rivalit\u00e0 tra Ultimate Warrior e Dino Bravo, utilizzando il nome di The Canadian Earthquake (\"Terremoto Canadese\"), successivamente abbreviato in Earthquake (\"Terremoto\"), chiamato cos\u00ec per la sua abitudine di saltare ripetutamente sul ring, creando, data la sua impressionante mole, vibrazioni simili a quelle causate da un vero terremoto. Memorabili le sue rivalit\u00e0 contro Hulk Hogan e Jake \"The Snake\" Roberts (del quale \"uccide\" (kayfabe) il pitone Damien schiacciandolo con il suo peso) e il suo regno da campione di coppia insieme al compagno Typhoon sotto il nome di Natural Disasters (\"Disastri Naturali\").\nIl 1\u00ba aprile 1991, John Tenta venne coinvolto suo malgrado in un combattimento cosiddetto \"shoot\". Earthquake avrebbe infatti dovuto disputare un match con il lottatore giapponese K\u014dji Kitao durante il ppv della SWS \"Wrestle Dream\" a K\u014dbe in Giappone. Tuttavia, Kitao rifiut\u00f2 di \"fingere\" l'incontro come di consueto (venendo in seguito licenziato in tronco). Ad un certo punto del match, egli inizi\u00f2 a tirare calci e a colpire veramente Tenta, che, notevolmente sorpreso ed alterato, inizi\u00f2 a restituire i colpi vincendo poi per squalifica l'incontro (Kitao colp\u00ec l'arbitro).\nThe Natural Disasters.\nVerso la fine del 1991, Earthquake form\u00f2 un tag team con Typhoon (Fred Ottman, suo vecchio amico, che in precedenza combatteva in WWF con il nome di Tugboat prima di diventare un heel) chiamato \"The Natural Disasters\", con manager Jimmy Hart. I Natural Disasters diventarono in breve tempo uno dei tag team pi\u00f9 temuti in WWF grazie all'impressionante mole dei suoi due membri. All'epoca si discuteva sulle riviste di settore, su quale altro tag team avrebbe potuto tenere testa ai due colossi, individuando gli unici possibili antagonisti nei Legion of Doom, ma i Disasters sconfissero sonoramente anche Animal e Hawk. All'inizio del 1992, la coppia entr\u00f2 a far parte dei beniamini del pubblico diventando \"face\", scontrandosi con i Money Inc. (\"Million-Dollar Man\" Ted DiBiase e Irwin R. Schyster) e strappando loro il WWF World Tag Team Championship nel luglio del 1992. I Money Inc. riconquistarono comunque le cinture tre mesi dopo. Nel 1993, Earthquake &amp; Typhoon iniziarono a dare segni di insofferenza l'uno verso l'altro, in particolare durante la Royal Rumble 1993 dove Earthquake elimin\u00f2 inaspettatamente proprio Typhoon. Poco tempo dopo la coppia si sciolse definitivamente.\nTenta lasci\u00f2 la WWF nel gennaio 1993, dopo aver perso contro Bam Bam Bigelow la sera successiva al ppv Royal Rumble, per andare a combattere in Giappone nella federazione WAR, ma ritorn\u00f2 nel gennaio 1994 quando assistette Bret Hart in un match contro Shawn Michaels tenendo a bada le interferenze di Diesel, all'epoca bodyguard di Michaels. In seguito sconfisse Adam Bomb in un veloce Squash Match a WrestleMania X. Si imbarc\u00f2 quindi in un feud minore con Yokozuna, che culmin\u00f2 in un match di sumo a Raw.\nEarthquake venne scelto come avversario di Owen Hart in un match di qualificazione del torneo King of the Ring. Tuttavia, durante un house show del 14 maggio 1994 a San Jos\u00e8, in California, Earthquake venne infortunato da Yokozuna e Crush. Immagini di Yokozuna che colpiva Earthquake con un Banzai Drop furono mandate in onda prima del match di qualificazione per motivare la sua assenza e la presenza di Doink the Clown come suo sostituto. Quindi, Tenta scomparve nuovamente dalla WWF per tornare in Giappone alla WAR.\nWorld Championship Wrestling (1994\u20131997).\nProblemi economici di carattere personale, portarono Tenta a contattare la World Championship Wrestling. Hulk Hogan, suo vecchio amico, spinse per farlo assumere, e cos\u00ec John Tenta ruppe il contratto con la WWF per entrare nella WCW. Prima del passaggio alla WCW, Tenta lott\u00f2 in un tour in Giappone per la UWF International, dove fece coppia con Super Vader.\nIn World Championship Wrestling venne introdotto con il nome di Avalanche (\"Valanga\"), membro della stable heel 3 Faces of Fear di Kevin Sullivan. In seguito un\u00ec le proprie forze con Big Bubba Rogers ed ebbe un feud con Sting e Randy Savage, ma il suo personaggio venne cancellato quando la WWF intraprese una causa legale per la somiglianza troppo smaccata con il personaggio di Earthquake. Tenta allora si un\u00ec al The Dungeon of Doom utilizzando il nome The Shark (\"Lo Squalo\"). John era convinto che questa nuova gimmick avrebbe avuto successo ed arriv\u00f2 persino a cambiare il tatuaggio che aveva sul braccio (un enorme muso di tigre) nel disegno di uno squalo. Usc\u00ec dal Dungeon of Doom e lott\u00f2 con il suo vero nome dopo aver deliberatamente girato un video nel quale disconosceva tutte le precedenti gimmick che era stato \"costretto\" ad impersonare in passato, facendo la memorabile dichiarazione: \"\u00abI'm not the Shark. I'm not a fish. I'm not an Avalanche. I'm a man\u00bb\" (\"Non sono lo squalo. Non sono un pesce. Non sono una valanga. Sono un uomo\").\nRitorno in WWF (1998\u20131999; 2001).\nTorn\u00f2 nella World Wrestling Federation nel 1998, impersonando il poco memorabile personaggio di Golga, wrestler mascherato ossessionato dal cartone animato \"South Park\". Con la storica gimmick di Earthquake far\u00e0 ancora due apparizioni, la prima a WrestleMania X-Seven partecipando alla \"Gimmick Battle Royal\", la seconda in un dark match di Smackdown contro Tank Meloke.\nRitorno alla All-Japan Pro Wrestling (2002-2003).\nNel novembre del 2002 Tenta ritorna nella All-Japan Pro Wrestling, con il ringname di \"Big John Tenta\", dove aveva iniziato la sua carriera da wrestler nel 1987. Vi rimarr\u00e0 fino a luglio del 2003 dove far\u00e0 le sue ultime apparizioni.\nMalattia e morte.\nNel 2004, John rivel\u00f2, attraverso il sito Pebblescrap.com di essere malato di cancro. Continu\u00f2 a scrivere sul sito della sua battaglia contro la malattia, fino al 4 giugno 2006. Il 7 giugno 2006, venne dato l'annuncio della sua morte dopo una lunga battaglia contro un tumore alla vescica, da parte del sito internet della WWE. Furono dedicate alla sua memoria le puntate di \"SmackDown!\" del 9 giugno quella di \"Raw\" del 12 giugno 2006.\nTitoli e riconoscimenti.\nNational Wrestling Alliance\nWorld Wrestling Federation\nPro Wrestling Illustrated\nTenta nei videogiochi.\nLa carriera di John Tenta nel wrestling professionistico gli garant\u00ec la presenza in alcuni videogame. Nel 1991, Earthquake venne inserito come personaggio giocabile nel videogioco della Technos \"WWF WrestleFest\". Venne inoltre incluso in \"WWF Super WrestleMania\" della LJN (1992) ma solo nella versione del gioco per Super Nintendo (non era presente in quella per il Sega Genesis). Nel 2004, la casa sviluppatrice di videogame Spike immise sul mercato \"King of Colosseum II\", gioco di wrestling giapponese per la PlayStation 2 che comprende John Tenta come personaggio giocabile; ma il gioco usc\u00ec solo in Giappone. Nel 2009, Earthquake venne inserito come personaggio aggiuntivo DLC scaricabile a pagamento per il videogame \"WWE SmackDown vs. Raw 2009\". Nel 2016 \u00e8 stato inserito nel roster di \"WWE 2K17\" come leggenda insieme al suo partner Typhoon, e nel 2017 la stessa cosa \u00e8 avvenuta in \"WWE 2K18\"."}
{"id": "485408", "revid": "36426", "url": "https://it.wikipedia.org/wiki?curid=485408", "title": "Chiesa di San Michele a San Salvi", "text": ""}
{"id": "485412", "revid": "1573940", "url": "https://it.wikipedia.org/wiki?curid=485412", "title": "Giovanni Antonio Sogliani", "text": "Fu apprezzato per la capacit\u00e0 che ebbe di rappresentare lo spirito della Controriforma attraverso atmosfere melanconiche nel linguaggio figurativo immediato. Egli dedic\u00f2 la sua intera vita alla pittura e lavor\u00f2 per pi\u00f9 di 25 anni nella bottega di Lorenzo di Credi che segu\u00ec lo stile di Leonardo da Vinci, Fra' Bartolomeo e Mariotto Albertinelli.\nBiografia.\nDi Giovan Antonio Sogliani ci parla Giorgio Vasari, che lo conosce bene e ne dice:\n\u00c8 il Vasari stesso che ci ha tramandato una lunga lista di opere che Sogliani intraprese ma spesso neanche portate a termine, dato che i commissionatori non vivevano abbastanza per vedere realizzate le loro opere, mentre altri erano troppo impazienti e si rivolgevano ad altri pittori (tra cui il Vasari stesso).\nSogliani esegu\u00ec i dipinti dell'abside del Duomo di Pisa dove termin\u00f2 anche la \"Madonna con i Santi\" e \"La Madonna delle Grazie\", gi\u00e0 iniziata da Andrea del Sarto.\nBench\u00e9 avesse viaggiato molto, soprattutto in Francia, trascorse la maggior parte della sua vita a Firenze, dove \u00e8 possibile ammirare la sua opera principale: l'affresco raffigurante \"la mensa di San Domenico\" datato 1536, nel Cenacolo grande del convento di San Marco. Nella scena si vede San Domenico circondato dai suoi frati che dopo aver pregato viene loro portato miracolosamente il pane da due angeli. Nella parte superiore dell'affresco \u00e8 collocata una crocifissione con San Giovanni Evangelista, la Madonna e inginocchiati uno per lato Santa Caterina da Siena e san Antonino arcivescovo di Firenze.\nLa Cappella di Sant'Anna che era annessa all'Ospedale Bonifacio di Firenze, conservava una \"Concezione della Vergine\" del Sogliani, opera che poi fu trasferita nella galleria dell'Ospedale di Santa Maria Nuova, sempre in questa citt\u00e0.\nTra le opere fuori di Firenze da segnalare il Cenacolo e la Lavanda dei piedi di Anghiari (AR) commissionati nel 1531 dalla Compagnia di S. Maria della Misericordia e realizzato nel 1533. A tale opera contribu\u00ec anche Giorgio Vasari, cos\u00ec come lo stesso documenta:\u00abRicordo come ad\u00ec 8 marzo 1533 Giovannantonio Sogliani, pittore fiorentino, mi chiam\u00f2 ajutarli a finire un cenachulo a olio che doveva andare Anghiari nel quale lavorai 10 giornate pel prezzo di grossi 2 al giorno che mont\u00f2 scudi 2\u00bb.La grandiosa tavola si trova nella Propositura di Anghiari.\nIl Sogliani mor\u00ec a cinquantadue anni, dopo avere molto sofferto per un mal di prostata."}
{"id": "485421", "revid": "1791", "url": "https://it.wikipedia.org/wiki?curid=485421", "title": "Friedrich Wilhelm Ostwald", "text": ""}
{"id": "485429", "revid": "78480", "url": "https://it.wikipedia.org/wiki?curid=485429", "title": "Prekmurje", "text": ""}
{"id": "485434", "revid": "3115", "url": "https://it.wikipedia.org/wiki?curid=485434", "title": "Salvatore Contino", "text": "Biografia.\nSalvatore Contino (\u00e8 stato definito da Alberto Seoane \"Il Salvador Dal\u00ec italiano\"). Risiedeva e operava a Termini Imerese in provincia di Palermo. Nacque a Palermo in Via Monteleone, durante il periodo in cui il padre, \"Mastro\" Pietro Contino (nativo di Comitini in provincia di Agrigento), \"scultore del ferro\", fabbro, meccanico e idraulico, lavorava e risiedeva nel Capoluogo. Dal padre, Salvatore apprese i primi rudimenti del disegno e della decorazione, soprattutto dell'ornato che si utilizzava frequentemente nel campo dell'arte della modellatura arabescata e che trovava specifica applicazione nei progetti di realizzazione delle cancellate in ferro, molto in voga a quel tempo e, particolarmente richieste, soprattutto dall'agiata borghesia siciliana. Il padre, infatti, era solito progettare alla scala 1:1, su grandi fogli di carta per imballaggio, le sue creazioni, nelle quali mutuava sapientemente la tradizione siciliana della lavorazione artistica del ferro, con le nuove tendenze del liberty e dell'art deco.\nSalvatore mostr\u00f2 sin da fanciullo una particolare predilezione per l'arte, anche se fu il profondo senso di ammirazione nel vedere all'opera il fratello maggiore, Giuseppe, abilissimo disegnatore, specialmente di scene equestri, che fece nascere in lui il desiderio di dedicare la sua vita all'Arte e, soprattutto, alla pittura.\nDal 1932 al 1933, Salvatore, su interessamento dello zio \"Mastro\" Calogero Contino, and\u00f2 a bottega dal noto pittore di carretti siciliani, Salvatore Fricano da Bagheria, che aveva il suo ben avviato \"atelier\" a Termini Bassa nel quartiere fuori Porta Euracea. Il Fricano, intu\u00ec subito le enormi potenzialit\u00e0 di Salvatore, tanto che lo invogli\u00f2 a dedicarsi alle parti pi\u00f9 impegnative della decorazione e alla raffigurazione di scene tratte dal ciclo cavalleresco o da eventi storici risorgimentali. Dopo qualche anno, avendo completato il suo proficuo apprendistato presso il Fricano, Salvatore collabor\u00f2 fattivamente con i pittori adornisti e decoratori termitani i maestri Ignazio Benvenuto e Vincenzo Cannata, cimentandosi soprattutto nell'arte della decorazione di volte, particolarmente apprezzata dalla locale borghesia, ma anche nella realizzazione di vedute di Termini Imerese e delle amene contrade che la circondano.\nDesideroso di ampliare i propri orizzonti culturali fece domanda come volontario nella Regia Aeronautica, poco tempo prima dello scoppio del secondo conflitto mondiale. Durante la seconda guerra mondiale, prest\u00f2 quindi servizio nell'Aeronautica, negli aeroporti militari di Vibo Valentia, Caselle Torinese, Chateau Blanc (Avignone), Campoformido (Udine) con il grado di aviere scelto armiere. In quel periodo, ritrasse fedelmente aeroporti, aerei, piloti e scene di volo acrobatico, in una sequenza quasi documentaria ormai sparsa per tutta l'Italia. Numerose furono pure le committenze da parte di colleghi o di superiori, sia per ritratti, sia per temi religiosi (soprattutto raffiguranti la Madonna di Loreto, patrona degli aviatori). Durante la dura prigionia in Germania, dapprima in un campo di lavoro, tra l'altro, ebbe la possibilit\u00e0 di collaborare alla scenografia di un piccolo teatro dove, nostalgicamente, ritrasse una veduta di Termini Imerese, con i caratteristici colori del paesaggio solare di Sicilia, che lo accompagneranno nella sua produzione in qualit\u00e0 di raffinato paesaggista. Dopo la guerra, tornato in Sicilia, lavor\u00f2 proficuamente nella cattedrale di Messina, con l'impresa Bonanno, dedicandosi alla decorazione a cassettoni delle volte, tuttora visibili. In tale contesto, avendo fatto amicizia con alcuni valenti mosaicisti, acquist\u00f2 padronanza della tecnica del mosaico. Successivamente oper\u00f2 a Roma con valenti pittori-decoratori e pittori d'arte (tra cui il Maestro Pucciarelli, che aveva il suo \"atelier\" nella Piazzetta S. Salvatore in Lauro), e con valenti scenografi di Cinecitt\u00e0 (team diretto da Piero Filippone, 1911-1998).\nDal 1947 al 1951, dimor\u00f2 ininterrottamente in Francia e in particolare ad Avignone, Lione, Chamb\u00e9ry, Parigi e soprattutto a Marsiglia, partecipando a collettive, corsi di perfezionamento (fra cui i corsi, estremamente selettivi, della prestigiosa \"Ecole Libre du Nu\", Scuola Libera del Nudo) e allestendo personali. In quegli anni fu partecipe del grande clima culturale francese, rimanendo affascinato soprattutto dalle opere dei grandi maestri del surrealismo, movimento al quale successivamente ader\u00ec con una sua personalissima visione. In tale periodo ebbe modo di affinare le sue conoscenze nel campo della storia dell'arte frequentando diversi musei e gallerie specializzate. Egli pot\u00e9 ammirare le opere del grande maestro Pablo Picasso durante una sua personale a Marsiglia, quelle surreali di Max Ernst e di Leonor Fini e quelle impressioniste di Paul Cezanne in una mostra postuma tenutasi a Parigi. Ad Avignone collabor\u00f2 proficuamente con Victor Crumi\u00e8re (1895-1950), allievo di Charles Vionnet e di Jules Flour, valente decoratore, architetto d'interni (si ispirava all'\u00ab art d\u00e9co \u00bb), pittore paesaggista e floreale. Sono di quel periodo alcune vedute della campagna francese e della riviera del sud-est della Francia, nelle quali dominano i contrasti tra luce e ombra, che si conservano in collezioni private.\nRitornato in Sicilia, oper\u00f2 a Palermo e a Termini Imerese, ma anche a Cefal\u00f9 e in altre localit\u00e0 delle Madonie, soprattutto a Polizzi Generosa. Nel 1951 spos\u00f2 Giuseppina Antonia Schimmenti (1926-1995) a Polizzi Generosa dove risiedette stabilmente per un anno. Alla citt\u00e0 della moglie, egli rimase sempre particolarmente legato, grazie anche ad una lunga frequentazione, per oltre un quarantennio, ritraendo sulla tela diversi angoli pittoreschi ed edifici monumentali, non ultimi gli imponenti ruderi della Commenda del Sovrano Militare Ordine di Malta, il Monumento ai Caduti, la Torretonda, la torre presso la chiesa di S. Pancrazio, la Chiesa Madre ecc. Numerosi esponenti della borghesia e dell'aristocrazia locale gli commissionarono dipinti, soprattutto ritratti e vedute delle Madonie che si conservano presso privati.\nA Termini Imerese realizz\u00f2 la grande pala d'altare per la chiesa del Carmelo raffigurante il \"Battesimo di Cristo\". In questa opera, pur affrontando una tematica che ha avuto esempi notevolissimi nella storia dell'arte italiana, \u00e8 riuscito a dare vita ad una versione originale con alcuni interessanti virtuosismi esecutivi.\nNel 1960, in occasione del centenario dell'Unit\u00e0 d'Italia realizz\u00f2 il grande dipinto celebrativo che raffigura il generale Giuseppe La Masa che intima alle truppe borboniche di abbandonare la citt\u00e0 di Termini Imerese, perifrasi del definitivo allontanamento dall'isola (il dipinto \u00e8 esposto nella Sala Convegni della CGIL di Termini Imerese). Ha avuto cos\u00ec inizio il fertile filone di dipinti che raffigurano ricostruzioni di eventi e di ambientazioni storiche, soprattutto di Termini Imerese, ma anche di Palermo e Cefal\u00f9, oggi sparsi in diverse collezioni private. In questo contesto si inserisce la personale \"Termini Antica\", tenutasi nell'aprile 1969 presso la galleria del \"Circolo Universitario di Termini Imerese\" (C.U.T. I.), che riscosse lusinghieri apprezzamenti da parte del pubblico e della critica. Lo stesso anno fece due esposizioni a Cefal\u00f9 (\"Kursaal Astro\" e \"L'Eucaliptus\") ricche soprattutto di belle vedute del Palermitano e di ricostruzioni storiche. Nel 1969, strinse amicizia con il pittore e decoratore Emilio Murdolo di Bagheria, uno dei continuatori della tradizione dell'arte della pittura e decorazione dei carretti siciliani, nonch\u00e9 valente paesaggista. Nel 1973, conobbe l'allievo di Murdolo, il celebre pittore bagherese Renato Guttuso (1911-1987).\nIl desiderio di cimentarsi in campi nuovi e la voglia di sperimentare ulteriori percorsi artistici, lo spinsero nel 1968-69 a dedicarsi con successo anche all'arte della ceramica collaborando all'attivit\u00e0 della bottega del ceramista di S. Stefano di Camastra, Pietro Fratantoni sita in Palermo e successivamente di Sebastiano Prinzi (Ceramiche \"La Musa\"), nella medesima citt\u00e0. \u00c8 di questo periodo la nutrita serie di bassorilievi in ceramica, oggetti di arredo, vasellame invetriato e altro. Nel 1974-75 si ciment\u00f2 con ottimi risultati anche nell'arte del mosaico, sotto la sapiente guida del prof. Benedetto Messina da Monreale (1919-2009).\nDagli anni settanta inizi\u00f2 ad utilizzare abitualmente lo pseudonimo Tinosa (contrazione di TinoSalvatore) affiancando alla tradizionale pittura di ascendenza classica una sua personale visione del Surrealismo, fondata sulla ricorrente presenza di quelle che lui stesso aveva designato con il nome di \"strutture avveniristiche\", e che costituiscono un vero e proprio \"topos\" figurativo di questo eclettico e geniale artista. Le onnipresenti \"strutture avveniristiche\", della pittura surreale di Tinosa, erano basate sulla futura capacit\u00e0 dell'umanit\u00e0 di edificare imponenti strutture, dall'aspetto quasi metallico, svettanti verso il cielo, a testimonianza dell'anelito verso un'elevazione non solo tecnologico-scientifica, ma soprattutto spirituale della specie umana. Tinosa prefigura, infatti, nelle sue tele un'umanit\u00e0 futura dotata della capacit\u00e0 di sfruttare i campi gravitazionali naturali, quali quello terrestre, come fonte energetica e di porre cos\u00ec fine ad una societ\u00e0 sprecona, fondata sullo sfruttamento cieco e abnorme delle risorse, a discapito degli ecosistemi. Egli, infatti, auspicava la nascita di una societ\u00e0 futura capace di svincolarsi dalle logiche consumistiche, al fine di creare un nuovo rapporto natura-uomo e uomo-uomo, scevro da interessi economici e da false utopie.\nNel 1973, strinse amicizia con il poeta ericino Giacomo Tranchida (1911-1983) che divenne uno dei suoi estimatori e lo invit\u00f2 ad esporre nella collettiva \"La Salerniana\" di Erice (Trapani). In tale esposizione le sue opere vennero particolarmente apprezzate dal pubblico e dalla critica locale. Nel 1974, Tinosa espose a Parigi alla collettiva del \"Salon d'Art Libre\", ricevendo per la sua opera, dal titolo \"Structures sensitives\", l'ambito \"diploma d'onore\" nonch\u00e9 lusingheri ed entusiastici apprezzamenti dal ben noto pittore e critico d'arte Paul Baggio.\nSin dal 1948, questo artista partecip\u00f2 a diverse mostre collettive e allest\u00ec numerose mostre personali di pittura in Francia e in Italia. Sue opere fanno parte di collezioni private e pubbliche e dell'arredo di edifici ecclesiastici in Italia, Francia, Germania, Belgio, Inghilterra, Stati Uniti d'America, Australia, Canada.\nNegli ultimi anni, si rafforz\u00f2 il sodalizio artistico con il figlio Antonio, con due esposizioni congiunte che hanno ricevuto il plauso del pubblico e della critica, una a Cefal\u00f9 (Sala Comunale Ottagono Santa Caterina), l'altra a Termini Imerese (Sede Associazione Turistica Pro-Loco). Salvatore Contino \u00e8 stato presidente dell'Accademia mediterranea euracea di scienze, lettere e arti con sede a Termini Imerese (2006-2008), consesso del quale \u00e8 stato uno degli infaticabili promotori e fondatori."}
{"id": "485441", "revid": "661526", "url": "https://it.wikipedia.org/wiki?curid=485441", "title": "Earthquake", "text": "Earthquake (terremoto in lingua inglese) pu\u00f2 riferirsi a:"}
{"id": "485442", "revid": "339392", "url": "https://it.wikipedia.org/wiki?curid=485442", "title": "John &quot;Earthquake&quot; Tenta", "text": ""}
{"id": "485444", "revid": "339392", "url": "https://it.wikipedia.org/wiki?curid=485444", "title": "Kototenzan", "text": ""}
{"id": "485445", "revid": "767487", "url": "https://it.wikipedia.org/wiki?curid=485445", "title": "Hi-hat", "text": "Lo Hi-hat (chiamato anche, in italiano e altre lingue ma non in inglese, charleston) \u00e8 uno strumento musicale composto da una coppia di piatti montati orizzontalmente su un supporto metallico dotato di pedale, che ne consente l'impiego a un batterista seduto.\nCaratteristiche.\nGrazie a un meccanismo a pedale che permette all'esecutore di sollevare il piatto superiore dal piatto inferiore separandoli, le sfumature sonore che si possono ottenere sono molteplici.\nNei contesti di musica moderna i piatti hi-hat sono suonati con le bacchette o con le spazzole tenendo i due piatti chiusi, semi-chiusi o aperti. Il suono denso dei piatti hi-hat suonati aperti \u00e8 molto utilizzato nella musica heavy metal, dove le chitarre elettriche distorte non lasciano spazio ad esecuzioni fragili.\nUna sonorit\u00e0 importante \u00e8 anche quella cosiddetta \"foot splashes\" che si ottiene facendo colpire i due piatti fra loro con il pedale e sollevando subito il piede, lasciando i piatti liberi di vibrare. Per allineare correttamente i piatti e favorire questa tecnica, il piatto bottom pu\u00f2 essere inclinato per mezzo di una vite di regolazione posta accanto al tubo verticale del supporto. Quando il piede chiude i due piatti aperti, arrestandone la vibrazione, si ottiene un suono secco chiamato \"chick\".\nSolitamente il piatto top \u00e8 pi\u00f9 leggero del bottom. In commercio si trovano anche coppie di top e bottom con caratteristiche completamente diverse.\nEsistono anche dei piatti bottom con il bordo ondulato o con dei fori sulla superficie: questi accorgimenti servono ad eliminare il caratteristico suono del fruscio dell'aria che esce quando il charleston viene chiuso.\nAccessori per il charleston.\nEsistono speciali hi-hats, detti remote hi-hats, posizionabili in punti diversi del set rispetto all'ubicazione standard, generalmente usati in aggiunta a quello normale, e forniti di meccanismi di trasmissione del movimento a cavo. Ci sono anche dei sostegni per piatti hi-hat chiusi che sono usati soprattutto dalle persone che usano il doppio pedale. Un'alternativa pi\u00f9 economica a questo speciale sostegno \u00e8 data dal drop clutch: questo dispositivo, \u00e8 attaccato all'asticella dell'hi-hat al posto del fermo normale e ha una grande leva, che, quando viene abbassata mediante le mani o le bacchette, liberer\u00e0 il piatto superiore dalla presa, facendolo cadere su quello inferiore. Il piatto superiore torner\u00e0 ad essere attaccato al fermo, semplicemente premendo il pedale del charleston."}
{"id": "485447", "revid": "339392", "url": "https://it.wikipedia.org/wiki?curid=485447", "title": "Golga", "text": ""}
{"id": "485448", "revid": "287204", "url": "https://it.wikipedia.org/wiki?curid=485448", "title": "Avalanche", "text": ""}
{"id": "485449", "revid": "339392", "url": "https://it.wikipedia.org/wiki?curid=485449", "title": "The Shark (wrestler)", "text": ""}
{"id": "485452", "revid": "534988", "url": "https://it.wikipedia.org/wiki?curid=485452", "title": "Friday Night Lights", "text": "Friday Night Lights \u00e8 un film del 2004 diretto da Peter Berg, basato sul libro \"Friday night light - A Town, a Team, and a Dream\" di Buzz Bissinger. In Italia \u00e8 stato trasmesso e ripetutamente replicato da ClassTV. Successivamente ispirata al libro e al film \u00e8 stata realizzata una serie televisiva intitolata \"Friday Night Lights\", prodotta da Peter Berg e Brian Grazer.\nTrama.\nTexas occidentale, 1988. La cittadina di Odessa \u00e8 in fermento per l'inizio della stagione di football americano della squadra del liceo locale, la Permian High School. Nonostante la loro giovane et\u00e0 i Panthers sono trattati come vere e proprie star, sono seguiti e intervistati da numerosi giornalisti e sugli spalti figurano altrettanti osservatori delle universit\u00e0 di tutti gli Stati Uniti. Coach Gary Gaines guida la squadra da alcuni anni, il suo sogno \u00e8 arrivare a vincere il titolo statale ma sa di avere una squadra non molto forte. Allora decide di impostare la stagione nel segno della disciplina e della velocit\u00e0, qualit\u00e0 che se ben valorizzate dovrebbero, nelle sue intenzioni, sopperire alla carenza di statura e mezzi fisici.\nTra i giocatori che compongono la squadra di football, emergono alcune individualit\u00e0, ciascuna con il suo carattere e i suoi problemi. James \"Boobie\" Miles \u00e8 la stella designata: running back inarrestabile, ha attirato le attenzioni di molti college e punta in futuro a diventare un professionista. Pieno di s\u00e9, trascura non solo gli studi ma anche i normali esercizi di potenziamento fisico e di riscaldamento, preferendo sfogliare cataloghi di auto di lusso. Mike Winchell \u00e8 il quarterback: il suo \u00e8 un ruolo fondamentale nel football, per\u00f2 in questo caso, grazie alla presenza del fortissimo runningback Boobie, passa in secondo piano perch\u00e9 l'allenatore decide di impostare il gioco sulla corsa e di conseguenza di non ricorrere ai lanci. Winchell, che vive da solo con la madre malata, \u00e8 un discreto giocatore ma anche un ragazzo molto introverso e pieno di paure. Don Billingsley, suo amico fraterno, soffre terribilmente la pressione del padre Charles, gi\u00e0 campione con i Panthers, che vuole a tutti i costi che il figlio emuli le sue gesta. Brian Chavez, ottimo studente e roccioso difensore, \u00e8 uno con la testa a posto che sa gi\u00e0 cosa fare nella vita. Ivory Christian \u00e8 estremamente silenzioso e concreto. Chris Comer, runningback di riserva, soffre inizialmente un complesso di inferiorit\u00e0 nei confronti di Boobie e il maggiore appeal di quest'ultimo con le ragazze.\nNella partita d'apertura i Panthers inaugurano il campionato con una netta vittoria. Negli ultimi minuti, per\u00f2, Boobie Miles riporta un grave infortunio al ginocchio: gli viene infatti diagnosticata una lesione ai legamenti che gli preclude tutta la stagione. La squadra, privata della sua star, perde le successive due partite: i giocatori sentono troppa pressione. Coach Gaines cerca di responsabilizzare sia il quarterback Mike Winchell sia il nuovo runningback titolare Chris Comer, i quali pian piano acquisiscono sicurezza e diventano le nuove stelle della squadra. I Panthers tornano a vincere per il resto della stagione, fino all'ultima partita, quando perdono con i rivali della Midland High School. In questo match Boobie Miles, nonostante il divieto dei medici, decide di mentire all'allenatore e di tornare in campo con il ginocchio protetto da un tutore. Dopo poche azioni di gioco per\u00f2 il ginocchio di Boobie cede definitivamente: il ragazzo dovr\u00e0 operarsi, mettendo fine alla sua carriera nel football.\nI Panthers hanno completato una prima fase positiva, ma per qualificarsi ai playoff dello Stato del Texas devono sperare in un sorteggio, che va a buon fine per loro. Cos\u00ec si rimettono al lavoro con rinnovato entusiasmo e nei playoff a eliminazione diretta abbattono tutte le avversarie, conquistando l'accesso alla finale contro la Dallas Carter High School, considerata la grande favorita per il titolo statale. \u00c8 ormai dicembre e la stagione del football liceale si avvia alla conclusione. L'ultimo atto del campionato \u00e8 in programma all'Astrodome di Houston, gigantesco stadio che ospita la sfida tra le due migliori high school texane.\nBoobie Miles, appena operato, sceglie di viaggiare con i compagni di squadra per la partita. I Cowboys sembrano un gradino al di sopra della Permian e nei primi due quarti dominano l'incontro, ricorrendo anche a un gioco troppo duro e scorretto. Negli spogliatoi coach Gaines tiene ai suoi giocatori un discorso pacato ma estremamente motivante e la squadra torna in campo trasformata. La grande rimonta si ferma a pochi centimetri dal touchdown che, allo scadere del tempo, avrebbe regalato a Winchell e compagni una straordinaria vittoria. I tifosi tuttavia applaudono ugualmente per l'impresa sfiorata e lo stesso Charles Billingsley regala al figlio Don l'anello di campione che lui aveva vinto da giovane, riconoscendone lo sforzo.\nColonna sonora.\nLa colonna sonora \u00e8 stata realizzata dal famoso gruppo Post-rock Explosions in the Sky. L'album si chiama \"Friday Night Lights\" ed \u00e8 stato composto nel 2004.\nLe tracce dell'album sono:"}
{"id": "485453", "revid": "339392", "url": "https://it.wikipedia.org/wiki?curid=485453", "title": "The Canadian Earthquake", "text": ""}
{"id": "485455", "revid": "767487", "url": "https://it.wikipedia.org/wiki?curid=485455", "title": "Welcome the Night", "text": "Welcome the Night \u00e8 il quinto album registrato in studio dal gruppo statunitense The Ataris."}
{"id": "485456", "revid": "88299795", "url": "https://it.wikipedia.org/wiki?curid=485456", "title": "Scuola bolognese", "text": "Con scuola bolognese si pu\u00f2 far riferimento a:"}
{"id": "485457", "revid": "1702319", "url": "https://it.wikipedia.org/wiki?curid=485457", "title": "Valle del Biois", "text": "La Valle del Bi\u00f2is (ladino: \"Val Biois\") \u00e8 una valle longitudinale situata in provincia di Belluno (Veneto), considerata una tra le pi\u00f9 belle valli dolomitiche situata in posizione centrale fra la Marmolada (3.343\u00a0m), il Monte Civetta (3.220\u00a0m) e le Pale di San Martino (3.192\u00a0m), coronata dal Gruppo del Focobon (3054\u00a0m) e dalla Catena dell'Auta (2.650\u00a0m).\nSi estende, per , dal Passo di San Pellegrino fino a Cencenighe Agordino dove confluisce nel torrente Cordevole.\nLa valle \u00e8 collegata alla provincia autonoma di Trento da due passi, il Valles (2.030\u00a0m) ed il San Pellegrino (1.918\u00a0m), che rispettivamente portano a Predazzo (Val di Fiemme) e a Moena (Val di Fassa).\nDeve il suo nome al torrente Biois che nasce dal Passo di San Pellegrino per poi incontrare sul suo fondo valle gli altri tre comuni.\nStoria.\nNella seconda met\u00e0 del 1800, cominci\u00f2 ad aprirsi al turismo con la nascita dell'albergo \"Al Gallo\" (Canale d'Agordo), primo della valle del Biois, dove trovarono ospitalit\u00e0 i primi alpinisti che esploravano le Pale di San Martino; vi soggiornarono fra l'altro Francis Fox Tuckett, John Ball, il geografo Giovanni Marinelli e Alfred Von Radio-Radiis.\nStrage della valle del Biois.\nTra il 20 e 21 agosto 1944, nell'ambito di un intervento di repressione antipartigiana, la valle fu teatro di una rappresaglia nazista ad opera di uomini della Divisione corazzata paracadutisti \"Hermann G\u00f6ring\", della SS-Gebirgs-Kampfschule (Scuola d'alta montagna delle Waffen-SS) di Predazzo e del II battaglione del Polizeiregiment \"Bozen\", composto da sudtirolesi di lingua tedesca. Agli ordini del maggiore delle SS Alois Schintlholzer, i tedeschi trucidarono 44 persone e rasero al suolo intere frazioni, lasciando senza tetto 645 persone. \nSchintlholzer, cittadino austriaco, fu arrestato dalle truppe alleate, ma riusc\u00ec a fuggire. Poich\u00e9 ricercato in Austria, si nascose a Solda, in Alto Adige, come molti altri gerarchi nazisti. I Carabinieri lo arrestarono nel 1947, ma gli incartamenti relativi al suo caso caddero nell'oblio, finendo nell'armadio della vergogna e la magistratura italiana lo liber\u00f2 senza processo. Torn\u00f2 in Austria nel 1961, dove fu nuovamente arrestato, ma un anno dopo anche le autorit\u00e0 austriache archiviarono il caso e torn\u00f2 in libert\u00e0. Nel 1970 il processo fu ripreso in Italia (su sollecito dei superstiti) e solo nel 1988 fu finalmente condannato all'ergastolo, ma l'Austria si rifiut\u00f2 di estradarlo, siccome ormai vecchio e morente. Mor\u00ec infatti un anno dopo. I sudtirolesi ai suoi comandi non sono invece mai stati colpiti da provvedimenti penali.\nGeografia.\nLungo il percorso della valle sono situati, da monte a valle, i comuni di Falcade (1.137\u00a0m), Canale d'Agordo (976\u00a0m), Vallada Agordina (1.035\u00a0m) e Cencenighe Agordino (773\u00a0m).\nFalcade (in ladino: \"Falci\u00e0de\") \u00e8 un rinomato centro turistico sia estivo che invernale, con i suoi moderni impianti di risalita che portano a raggiungere alcune tra le pi\u00f9 belle e panoramiche piste da sci delle Dolomiti, e le piste di fondo dotate di illuminazione ed innevamento artificiale.\nDopo Falcade si trova Canale d'Agordo (ladino: \"Canal\"), paese natale di Albino Luciani, il futuro Papa Giovanni Paolo I, ed il centro pi\u00f9 importante della valle con l'antica Chiesa Pievanale di Canale d'Agordo, che domina sull'intera valle. Un altro edificio importante \u00e8 la birreria, che fu fondata circa nel 1897 da Giovanni Battista Zannini; intorno agli anni venti i fratelli Luciani, Sante, Luigi e Giovanni l'acquistarono e vi fondarono la sede della Birra Pedavena.\nDa Canale si sviluppa lateralmente alla Valle Del Biois la Val di Gares, spettacolare valle glaciale che termina in un suggestivo circo glaciale dove \u00e8 adagiata la frazione di Gares (1.380\u00a0m). Da questa localit\u00e0 partono alcune tra le pi\u00f9 belle escursioni dolomitiche che portano sulle vette delle Pale di San Martino.\nIl penultimo comune che si incontra \u00e8 quello di Vallada Agordina (ladino: \"La Val\u00e0da\") che si sviluppa in una moltitudine di graziose e caratteristiche frazioni.\nDa segnalare la Chiesa di San Simon (Monumentale) con il ciclo pittorico di Paris Bordone, un vero e proprio gioiello intriso di storia e di fede, che per secoli \u00e8 stata il punto di riferimento culturale di questa straordinaria valle.\nIl Biois prosegue il suo corso fino a Cencenighe Agordino (ladino: \"Zenzenighe\", da leggere con la \"z\" interdentale) dove va a confluire nel torrente Cordevole in localit\u00e0 Le Grave.\nCultura e folclore.\nLa valle \u00e8 radicata nelle sue tradizioni e usanze ladine e per valorizzare questa cultura \u00e9 presente \"L'Union Ladina Val Biois\" che organizza attivit\u00e0 culturali, ricerche storiche e organizza anche \"Se Desmonteghea\" (\u00e8 una manifestazione di grande interesse folcloristico e culturale che si svolge annualmente a Falcade l\u2019ultimo fine settimana di settembre).\nDi grande interesse \u00e8 \"La Zinghenesta - Gran Carneval de la Val del Biois\" a Canale d'Agordo, che si svolge ogni anno l'ultima domenica di carnevale e festeggia .\nVolontariato.\nNel territorio della Val del Biois \u00e8 presente il distaccamento Vigili del Fuoco Volontari a Canale d'Agordo, il Soccorso Alpino Val Biois a Falcade, la Croce Verde Val Biois e la Protezione Civile con le sezioni di Caviola e Vallada Agordina.\nLa Croce Verde \u00e8 un'associazione di volontariato, attiva 24 ore su 24 con persone formate dal 118. Tale associazione supporta il Servizio di Urgenza ed Emergenza Medica (SUEM) della provincia di Belluno ed effettua le sue prestazioni anche nei comuni della valle e per emergenza anche in Agordino.\nTurismo.\nGastronomia.\nNei primi piatti della tradizione locale ladina troviamo gli gnocchi, i Canederli e per la carne il \"Pastim\" (nel territorio della bassa bellunese e nel feltrino viene chiamato \"Pastin\") \u00e8 inserito nella lista dei prodotti agroalimentari tradizionali italiani. Pu\u00f2 essere consumato crudo, cotto alla griglia o all'interno di un panino detto \"panet col Pastim\".\nDolci.\nI dolci della tradizione ladina di vario genere come lo Strudel o le Fortaie (introdotte con le varie migrazioni lavorative nella valli di lingua Tedesca) ma quelli principali sono i Carfogn (piccoli crostoli ripieni di un composto di semi di papavero per uso alimentare) e le \"Lasagne da Fornel\"."}
{"id": "485461", "revid": "436907", "url": "https://it.wikipedia.org/wiki?curid=485461", "title": "Hitman", "text": ""}
{"id": "485465", "revid": "119805903", "url": "https://it.wikipedia.org/wiki?curid=485465", "title": "Nettunismo", "text": "Il nettunismo \u00e8 una teoria affermatasi alla fine del XVIII secolo, soprattutto grazie all'opera del geologo tedesco Abraham Gottlob Werner, secondo la quale tutte le rocce avevano un'origine marina. L'etimologia si riallaccia a Nettuno, nella mitologia romana il dio delle acque e del mare.\nIn base a questa teoria, il centro della Terra sarebbe stato freddo e solido ed il suo nucleo composto di pietra dura. Le rocce e le montagne avrebbero avuto origine da processi di sedimentazione marina ed il materiale eruttato dai vulcani non avrebbe avuto origine dalle profondit\u00e0 della litosfera ma sarebbe stato alimentato da un processo di \"cottura\" di strati carboniosi. Secondo il nettunismo, infatti, tutti i materiali presenti sulla crosta terrestre sarebbero stati depositati in seguito al ritirarsi di un grande mare che originariamente ricopriva tutta la terra.\nIl nettunismo era in accordo con le teorie creazioniste; postulava, infatti, la comparsa progressiva della vita sulla Terra in accordo con l'ordine della \"Genesi\". La principale debolezza della teoria era la difficolt\u00e0 a spiegare che fine avesse fatto tutta l'acqua che si era ritirata dalla terra primitiva (e nessun sostenitore del nettunismo fu mai in grado di addurre spiegazioni plausibili). Alcuni seguaci del nettunismo, i cosiddetti \"Vulcanisti\", ipotizzavano tuttavia che le terre emerse, anzich\u00e9 derivare dal ritiro dell'acqua del mare, erano state sollevate dall'opera di enormi vulcani, ossia dall'intervento di eventi singolari catastrofici.\nLa teoria ebbe molto successo nell'et\u00e0 di transizione dall'illuminismo al romanticismo. Tra i pi\u00f9 famosi sostenitori del nettunismo vanno citati Johann Goethe e Friedrich von Hardenberg.\nIn contrasto con il nettunismo un'altra teoria, maggiormente legata al tradizionale razionalismo settecentesco, il plutonismo, sostenuta dallo scienziato scozzese James Hutton, ipotizzava che il sollevamento delle rocce marine, e quindi la formazione dei continenti, fosse opera della forza rappresentata dal \"calore sotterraneo\".\nPlutonismo e nettunismo erano correlati alla contrapposizione solidismo e fluidismo che vivacizzavano le speculazioni sulla natura quantitativa e qualitativa del centro della Terra."}
{"id": "485466", "revid": "119903540", "url": "https://it.wikipedia.org/wiki?curid=485466", "title": "Charles P\u00e9guy", "text": "Biografia.\nDi modeste origini, sua madre era impagliatrice di sedie, mentre suo padre era morto pochi mesi dopo la sua nascita. Fu notato dal direttore dell\"'\u00c9cole Normale d'Orl\u00e9ans\", che lo fece entrare al Liceo di Orl\u00e9ans dove ottenne una borsa di studio che gli consent\u00ec di diplomarsi brillantemente.\nCi\u00f2 lo port\u00f2 all\"'\u00c9cole Normale Sup\u00e9rieure\" di Parigi nel 1894. Qui fu allievo di Romain Rolland e di Henri Bergson, le cui lezioni lo segnarono molto e di cui poi divenne amico. In quegli anni svilupp\u00f2 le sue convinzioni socialiste. All'inizio dell'Affare Dreyfus si schier\u00f2 con i dreyfusardi. Vicino alla Sorbona fond\u00f2 la libreria Bellais. Intanto nel 1900, dopo il quasi fallimento della sua libreria, si distacc\u00f2 dai suoi soci Lucien Herr e L\u00e9on Blum e fond\u00f2 la rivista \"Cahiers de la Quinzaine\", allo scopo di far scoprire nuovi talenti letterari e pubblicare sue opere.\nVi collaborarono, tra gli altri, Romain Rolland, Julien Benda e Andr\u00e9 Suar\u00e8s.\nNel 1907, si convert\u00ec al cattolicesimo. Da allora, produsse sia opere in prosa di argomento politico e polemico (\"Notre Jeunesse\", \"L'argent\"), sia opere in versi mistiche e liriche. Tuttavia, la sua intransigenza e il suo carattere appassionato, lo resero sospetto sia agli occhi della Chiesa di cui egli attaccava l'autoritarismo, sia ai socialisti di cui denunciava l'anticlericalismo e in seguito il pacifismo. Questi sospetti saranno rafforzati da certi atteggiamenti del figlio, custode della sua memoria, che, dopo la sua morte, dar\u00e0 una lettura conservatrice dell'opera del padre.\nTenente della riserva, durante la Prima guerra mondiale si arruol\u00f2 nella fanteria. Mor\u00ec in combattimento, all'inizio della prima battaglia della Marna, il 5 settembre 1914."}
{"id": "485468", "revid": "287204", "url": "https://it.wikipedia.org/wiki?curid=485468", "title": "Charles Peguy", "text": ""}
{"id": "485471", "revid": "12582", "url": "https://it.wikipedia.org/wiki?curid=485471", "title": "Cimeti\u00e8re d'Ixelles", "text": ""}
{"id": "485472", "revid": "106456", "url": "https://it.wikipedia.org/wiki?curid=485472", "title": "Ron Paul", "text": "Esponente della corrente libertaria e non-interventista del Partito Repubblicano, \u00e8 membro della Camera dei Rappresentanti, avendo conseguito il suo mandato congressuale presso il XIV collegio distrettuale del Texas, e presiede la commissione Affari Monetari della Camera. Eletto per la prima volta al Congresso degli Stati Uniti nel 1976 per poi tornare alla pratica medica nel 1985, venne nuovamente rieletto alla Camera dei Rappresentanti nel 1996 ripresentandosi ancora nelle file del Partito Repubblicano. Diventato membro del Republican Liberty Caucus (RLC), Ron Paul venne riconfermato durante tutte le successive elezioni.\nOppositore della corrente neocon del Partito Repubblicano e delle politiche dell'amministrazione federale particolarmente in materia di economia, affari esteri e libert\u00e0 civili, Ron Paul \u00e8 conosciuto nell'ambito parlamentare statunitense con i soprannomi di \"Mister No\" e \"Dr. No\" a causa di tutti i suoi voti negativi nei confronti di atti e proposte legislativi che a suo avviso vanno contro i princ\u00ecpi la Costituzione degli Stati Uniti e come \"Il campione della Costituzione\" per il medesimo motivo.\nFamoso per essere uno dei congressisti pi\u00f9 attivi e con pi\u00f9 progetti di legge bipartisan, in politica monetaria \u00e8 da sempre fautore del ripristino del sistema aureo e dell'abolizione della Riserva Federale (da lui ritenuta organo incostituzionale). Autore di numerosi libri di successo tra cui \"End the FED\" (\"End the FED. Abolire la Banca Centrale\") e \"The Revolution: A Manifesto\" (\"La terza America. Un manifesto. The revolution\"), fu uno dei candidati per le elezioni presidenziali del 1988 e del 2008 ed \u00e8 stato tra i contendenti repubblicani alle elezioni presidenziali del 2012. Paul ha anche sostenuto l'abolizione o la riduzione dei poteri e delle dimensioni di polizie federali e servizi segreti, come FBI, CIA e \"Homeland Security\".\nAnni giovanili e istruzione.\nRon Paul nacque a Green Tree, in Pennsylvania, figlio di Margaret \"Peggy\" Paul e Howard Caspar Paul. Paul fu il terzo di cinque figli nati negli anni seguenti alla Grande depressione, e divise per anni la sua camera con i fratelli William, David, Jerrold e Wayne. Paul inizi\u00f2 a lavorare fin da giovanissimo all\"'Harold's Diary\", successivamente scrisse su un giornale, lavor\u00f2 in una bottega, e vendette il latte (un suo cliente fu il famoso giocatore di baseball Honus Wagner).\nMolto bravo in atletica leggera, si diplom\u00f2 al \"Dormont High School\" nel 1953 con lode. Fu giocatore di football, di baseball, nonch\u00e9 presidente del consiglio studentesco del suo liceo. Dopo essersi iscritto al \"Gettysburg College\", ricevette una borsa di studio; in quegli anni diresse il bar del college, e gareggi\u00f2 nella squadra di nuoto. Entr\u00f2 a far parte della \"Lambda Chi Alpha\", e nel 1957 ottenne il Bachelor in biologia.\nMatrimonio e famiglia.\nDurante la permanenza alla \"Dormont\", Carol Wells invit\u00f2 Ron Paul alla festa per il suo sedicesimo compleanno, successivamente, dopo gli anni del college, Paul chiese a Carol di sposarlo, il matrimonio si celebr\u00f2 il 1\u00ba febbraio 1957 nella chiesa presbiteriana di Dormont davanti a 300 ospiti. Da questo matrimonio sono nati cinque figli (Ronald \"Ronnie\" Paul Jr., Lori Paul Pyeatt, Randall \"Rand\" Paul, Robert Paul, Joy Paul-LeBlanc), figli dai quali ebbero diciotto nipoti e un pronipote; tre dei cinque figli di Ron, precisamente Robert, Joy e Rand, svolgono a loro volta la professione di medici.\nFu Ron Paul a sostenere interamente i costi per l'educazione dei figli, rinunciando ai finanziamenti federali perch\u00e9 provenienti da tasse, lo stesso motivo che spinge Ron Paul a rinunciare annualmente alla pensione congressuale che gli spetterebbe di diritto.\nCarriera militare e medica.\nNel 1961 consegu\u00ec la laurea in medicina alla Duke University School of Medicine, nello stesso anno inizi\u00f2 l'internato presso l'Henry Ford Hospital di Detroit, dove si trasfer\u00ec insieme alla moglie Carol. La sua prima esperienza da dottore venne per\u00f2 bruscamente interrotta dall'aggravarsi della crisi di Cuba e dalla chiamata alle armi nei ranghi dell'aeronautica militare americana dove entr\u00f2 a far parte del corpo medico di stanza presso la base aerea di Kelly in San Antonio fino a raggiungere il grado di capitano medico, conseguendo nel contempo il brevetto di volo.\nSuccessivamente venne distaccato presso ospedali militari in basi situate in Corea del sud, Iran, Etiopia e Turchia come medico otorinolaringoiatra. Paul rimase sotto le armi fino al 1965. La sua esperienza di medico militare, nel corso della quale sottopose ad esami di idoneit\u00e0 al volo numerosi aspiranti piloti di elicotteri, molti dei quali in seguito trovarono la morte in Vietnam, ebbe un'influenza rilevante sulle sue idee anti-interventiste in materia di politica estera. Nel 1964, mentre risiedeva a San Antonio, appoggi\u00f2 la candidatura del repubblicano Barry Goldwater alla presidenza degli Stati Uniti.\nNel 1965 entr\u00f2 a far parte della Guardia Nazionale Aerea del Texas, dove rimase fino al 1968. Successivamente and\u00f2 a terminare il suo internato nella Universit\u00e0 of Pittsburgh, cambiando la sua specializzazione in ostetricia e ginecologia. I risultati della sua ricerca sulle patologie ematiche delle partorienti, portata avanti durante la sua \"residency\", verranno pubblicati nella rivista medica \"Obstetrics and Gynecology\". Terminata la specializzazione si trasfer\u00ec a Surfside Beach, in Carolina del Sud, per poi spostarsi a Lake Jackson, in Texas, rilevando lo studio di un dottore che andava in pensione.\nPaul si trov\u00f2 ad essere l'unico ginecologo della contea di Brasoria, dove in media aiut\u00f2 a nascere 40-50 bambini al mese, oltre a compiere spesso interventi chirurgici. Divent\u00f2 noto per il fatto di offrire spesso la propria opera gratuitamente ai pazienti poveri, e di concordare sconti o pagamenti rateali per coloro che non potevano permettersi cure essenziali ma costose.\nPosizioni politiche.\nLe posizioni politiche di Ron Paul si possono facilmente ritrovare nel solco della Scuola austriaca e dei grandi autori libertariani, come Friedrich von Hayek, Ludwig Von Mises, e soprattutto Murray Rothbard. La sua candidatura del 1988 nel Libertarian Party sta proprio a dimostrare queste sue caratteristiche tipiche del liberismo di destra che certamente non rientrano nella consuetudine del Partito Repubblicano degli ultimi decenni.\nPer Ron Paul il ruolo del governo non \u00e8 quello di modellare la societ\u00e0 e il popolo bens\u00ec quello di preservare la libert\u00e0. Egli ha pubblicamente criticato governo e congresso per avere rinunciato a libert\u00e0 civili in cambio di sicurezza, un tipo di privazione a cui \"mai bisogna cedere\" secondo Paul, ritenendo altres\u00ec che i principali problemi degli Stati Uniti derivino attualmente dal mancato rispetto sia della suddivisione dei poteri secondo l'ordinamento costituzionale sia pi\u00f9 in generale della Costituzione stessa e dei principii in essa contenuti. Di conseguenza, \u00e8 per una interpretazione estremamente rigorosa del dettato costituzionale.\nPolitiche economiche e sociali.\nLe idee economiche di Ron Paul si ispirano principalmente alla Scuola austriaca e al libertarianismo, che lo fanno propendere verso posizioni liberali estreme, a favore di un totale libero mercato, di una bassa, se non nulla, tassazione, cancellazione di ogni sovvenzione e assistenzialismo. Paul ha chiesto pi\u00f9 volte che Medicare e Medicaid siano trasformati in un buono-salute finanziato con la contribuzione volontaria e non coercitiva.\nPropone la cancellazione di ogni tassazione sul reddito e un taglio radicale delle spese militari. Da queste sua posizioni nasce il suo soprannome di \"\"Taxpayer's Best Friend\" (il miglior amico del contribuente, come \u00e8 stato premiato pi\u00f9 volte nella speciale classifica del Congresso).\nIl 15 giugno 2007 ha presentato alla Camera dei Rappresentanti la H.R. n\u00ba 2755 ovverosia la \"Legge per abolire il Consiglio dei Governatori del Sistema della Riserva Federale e della Banca della Riserva Federale, per abrogare la Legge sulla Riserva Federale e per altri scopi\"\" con l'obiettivo di ristabilire le prerogative della politica monetaria cos\u00ec come descritte dalla Costituzione degli Stati Uniti, la quale stabilisce che il Congresso conii i soldi e batta la moneta (Articolo I, Sezione 8, Comma 5) e che i debiti degli Stati Uniti siano depositati in oro e argento (Articolo I, Sezione 10, Comma 1).\nNel gennaio 2008 Ron Paul ha realizzato leconomic revitalization plan\" nel quale vengono proposte una serie di riforme radicali inerenti all'economia, dall'eliminazione della tassazione diretta, alla diminuzione della spesa pubblica, passando per una riforma monetaria finalizzata a restituire la parit\u00e0 aurea alla moneta, tese a rilanciare e a incrementare la prosperit\u00e0 statunitense.\nSostiene la sanit\u00e0 di libero mercato.\nDal punto di vista monetario \u00e8 favorevole a ritornare al sistema aureo. Tuttavia, secondo Ron Paul, ci\u00f2 dovrebbe avvenire senza imposizioni da parte del governo bens\u00ec attraverso la libera concorrenza valutaria e il ripristino dei principii del free banking. Si tratterebbe pertanto di abolire la caratteristica del dollaro emesso dalla Riserva Federale di essere unica divisa ufficiale statunitense a corso legale e conseguentemente permettere a privati ed enti di emettere loro valuta in un quadro preciso di regole.\nIn questo modo la fine del monopolio sulla emissione della divisa detenuto dalla Riserva Federale dovrebbe portare naturalmente alla scelta, da parte del cittadino, del sistema monetario migliore e maggiormente affidabile, che secondo Ron Paul consiste nel sistema monetario aureo. A tal proposito nel marzo 2011 Ron Paul ha presentato la H.R. n\u00ba 1098 ovverosia la \"Legge sulla libera concorrenza della valuta\" nella quale viene abolita ogni restrizione ostativa alla monetazione privata, tra cui le tasse sul possesso e la circolazione di oro e argento. \u00c8 inoltre favorevole ad ogni cancellazione di regolamentazioni in tema di mercato, e al ritorno di un governo centrale debole, nel solco dello Stato minimo tipicamente miniarchico.\nPolitica estera.\nRon Paul \u00e8 per il non-interventismo: vorrebbe il ritiro di tutte le truppe statunitensi presenti in Medio Oriente, in Europa e nel resto del mondo. A tal proposito egli ha indicato come priorit\u00e0 per il governo USA di smettere di essere \"il poliziotto del mondo\". Nel solco della tradizione libertariana egli \u00e8 favorevole al neutralismo in politica estera, sostenendo che esso sia garanzia di prosperit\u00e0 economica e sviluppo nella libera circolazione delle merci, una posizione che pu\u00f2 essere sintetizzata con il celebre motto di Thomas Jefferson \"commercio con tutte le nazioni, alleanza con nessuna\". Per questi motivi Ron Paul ha proposto la fine della politica statunitense di embargo contro Cuba.\nIn merito ai rapporti con Israele Ron Paul ha dichiarato di considerare esso come un semplice partner al pari degli altri Paesi di quella regione, proponendo la cancellazione di ogni sovvenzione verso lo Stato ebraico cos\u00ec come verso ogni altra nazione. \u00c8 contrario sia al NAFTA sia all'integrazione statale con il Messico, sostenendo che ambedue possano potenzialmente provocare una enorme ondata migratoria e una cessione impropria di sovranit\u00e0 e indipendenza a favore di \u00e9lite tecnocratiche non controllabili dal popolo. \u00c8 inoltre per l'uscita degli Stati Uniti da tutte le organizzazioni sovranazionali, quali ONU, NATO, WTO e FTAA.\nPolitica interna.\nRon Paul ha criticato apertamente tutte le decisioni, lesive delle libert\u00e0 individuali, intraprese dall'amministrazione federale. In questo senso si \u00e8 sempre opposto al Patriot Act proponendone pi\u00f9 volte la totale abrogazione in favore del ripristino dell'habeas corpus conculcato dalle leggi anti-terrorismo. Sempre in difesa delle libert\u00e0 individuali propone il ridimensionamento, se non la cancellazione, di apparati come FBI, CIA e \"Homeland Security\".\n\u00c8 per la libera circolazione di persone e capitali ma si oppone all'immigrazione clandestina proponendo altres\u00ec l'impiego del personale militare, da ritirare dai teatri di guerra, nella salvaguardia delle frontiere degli Stati Uniti. \u00c8 favorevole all'abolizione della cittadinanza per nascita (\"ius soli\"), poich\u00e9 secondo Ron Paul molti stranieri clandestini ne approfittano per far nascere i propri figli in USA solo per avere la cittadinanza.\nNonostante sia un libertariano, come politico e medico ginecologo \u00e8 sempre stato oppositore dell'aborto e si batte per far s\u00ec che il concepimento venga riconosciuto come momento di inizio della vita umana. Ha tuttavia dichiarato che le leggi sul divieto di aborto dovrebbero essere delegate ai singoli Stati e non alle istituzioni federali. Paul riconosce che in caso di stupro si possa derogare al divieto di aborto e ammettere l'interruzione di gravidanza.\n\u00c8 contrario all'eutanasia attiva (a differenza del suo ex partito, il Libertarian Party) e al contempo all'accanimento terapeutico, mentre ha una posizione pi\u00f9 sfumata sul suicidio assistito, ed \u00e8 favorevole al cosiddetto testamento biologico. Ritiene che in questi casi la legge debba comunque rispettare la volont\u00e0 del popolo dei singoli Stati. Ha votato contro la concessione dei finanziamenti federali alla ricerca sulle cellule staminali embrionali.\nHa votato per una liberalizzazione delle adozioni e delle unioni omosessuali, anche se, come per il matrimonio, ritiene che non sia materia di legislazione federale.\n\u00c8 favorevole alla eliminazione delle leggi federali che vietano la prostituzione e le sostanze stupefacenti (in questa ottica si \u00e8 infatti schierato apertamente contro la \"War on Drugs\" degli ultimi decenni), ritenendo inoltre che la tossicodipendenza sia un problema di carattere non criminale bens\u00ec clinico (cio\u00e8 medico) e pertanto come tale vada affrontato. Secondo Ron Paul si tratta di questioni di stretta pertinenza degli Stati, su cui sono eventualmente questi ultimi a dovere legiferare e non le istituzioni di grado federale.\n\u00c8 contrario ad ogni restrizione sull'uso e sul porto delle armi a scopo difensivo per i maggiorenni incensurati, che considera parte del diritto costituzionale alla sicurezza personale. Vorrebbe l'abolizione della pena di morte a livello federale, punizione che egli ha definito come \"incivile\" e a cui si oppone per principio. Ha inoltre aggiunto che, a suo parere, essa viene applicata solo a coloro che non hanno la possibilit\u00e0 di difendersi pagando un costoso avvocato. Paul si \u00e8 pronunciato anche contro l'ergastolo.\n\u00c8 per un federalismo spinto: secondo Ron Paul sia l'istruzione sia il sistema pensionistico sia la politica sanitaria e, pi\u00f9 in generale, qualunque altra materia che non sia espressamente demandata all'amministrazione federale in calce alla Costituzione, in base al principio di sussidiariet\u00e0 contenuto nella Carta dei Diritti degli Stati Uniti (Decimo Emendamento) non sono temi di competenza federale e pertanto devono essere i singoli Stati a occuparsene e non il governo USA. Di conseguenza egli propone l'abolizione di tutti quei dipartimenti, enti e agenzie federali che, secondo Ron Paul, sono da considerarsi incostituzionali tra cui il Dipartimento dell'Istruzione, l'Ente federale per la gestione delle emergenze e la TSA (\"Transportation Security Administration\") della quale invoca la dismissione attraverso la privatizzazione.\nSostiene una religione civile e i valori cristiani sul modello dei Padri Fondatori in contrasto sia con il confessionalismo sia con il laicismo, ed \u00e8 un oppositore del razzismo.\nPrima carriera congressuale.\nFin da giovane Ron Paul fu influenzato dalle teorie economiche del Nobel Friedrich von Hayek, dagli scritti di Ayn Rand e Ludwig von Mises, e dagli studi dell'economista Murray N. Rothbard, in sintesi Ron Paul abbracci\u00f2 totalmente la Scuola Austriaca. Il 15 agosto 1971, quando il presidente degli Stati Uniti Richard Nixon abol\u00ec il sistema aureo, slegando di fatto il dollaro dall'oro, Ron Paul disse che tutto ci\u00f2 che la Scuola Austriaca aveva predetto si era realizzato e decise di entrare in politica.\nCampagne.\nNel 1974, in piena crisi monetaria, dovuta in parte anche alle folli spese della Guerra del Vietnam, e in piena inflazione, Ron Paul divenne un delegato alla \"Texas Republican Convention\" e si candid\u00f2 per la Camera dei Rappresentanti. Venne battuto dall'allora rappresentante democratico del XXII distretto del Texas, Robert R. Casey. Successivamente Casey venne messo dal presidente Gerald Ford a capo della \"Federal Maritime Commission\". Nell'aprile del 1976 Paul vinse le elezioni contro il democratico Robert Gammage, vittoria che venne poi confermata nelle elezioni del 1978, 1980 e 1982.\nRon Paul fu il primo rappresentante repubblicano di quell'area. Paul oltre al lavoro da rappresentante, continu\u00f2 a svolgere il suo ruolo di ostetrico in determinati giorni della settimana. Nel 1976 Paul fu uno dei pochi rappresentanti repubblicani a sostenere la candidatura di Ronald Reagan contro il presidente Gerald Ford.\nCamera dei rappresentanti.\nRon Paul fu il primo negli anni settanta a proporre limiti temporali alle elezioni del congresso, e fu uno dei pochi a rinunciare fin dall'inizio all'indennit\u00e0 congressuale. Quando, nel 1980, il presidente Jimmy Carter propose la restaurazione della leva obbligatoria, sostenuto anche dai vertici del Partito Repubblicano, Ron Paul si oppose fermamente, anche al suo stesso partito, definendo inconsistente e sbagliata questa proposta.\nEntr\u00f2 successivamente a far parte della \"House Banking Committee\", ovvero la commissione finanza della camera dei rappresentanti. Durante questo periodo attacc\u00f2 duramente la Riserva Federale denunciandola come vera causa dell'inflazione crescente negli Stati Uniti, e successivamente, nel 1982, nacque su idea di Paul e di Jesse Helms la \"U.S. Gold Commission\", le conclusioni di Ron Paul vennero pubblicate dal Cato Institute nel libro \"The Case for Gold\", oggi scaricabile dal sito del Ludwig von Mises Institute. Dal 1978 al 1982 il capo dello staff di Ron Paul fu Lew Rockwell, noto libertario americano.\nNel 1984 Paul decise di correre per il Senato degli Stati Uniti, ma perse le primarie repubblicane contro Phil Gramm, decise allora di tornare ad occuparsi a tempo pieno di medicina, e venne succeduto alla Camera dei Rappresentanti da Tom DeLay. Nel suo discorso di addio alla Camera dei Rappresentanti disse:\nSeconda carriera congressuale.\nNel 1996 Ron Paul venne rieletto alla Camera, presentandosi nel XIV collegio distrettuale del Texas e nuovamente tra le file dei repubblicani. In quell'occasione Paul riusc\u00ec a vincere sul parlamentare democratico uscente Greg Laughlin, grazie anche all'appoggio di personaggi illustri, non solo politici, statunitensi come Nolan Ryan e Steve Forbes, e nonostante il contrasto di uomini politici importanti quali l'allora \"speaker\" della Camera dei Rappresentanti Newt Gingrich, l'allora governatore del Texas (e futuro presidente degli Stati Uniti) George W. Bush e il padre di quest'ultimo ovverosia l'ex-presidente USA George Bush.\nCampagne successive.\nNel 1998 e nel 2000 Ron Paul dovette lottare per il mantenimento del ruolo congressuale con il democratico Loy Sneary. Paul accus\u00f2 Sneary di aver votato a favore dell'aumento del 5% del proprio stipendio da congressista e di aver aumentato in un anno i voli di stato del 400%: Paul vinse entrambe le campagne. Tra il 2001 e il 2003 venne firmata una petizione online da tutti i sostenitori di Ron Paul, che chiedevano la sua candidatura per le elezioni presidenziali del 2004, stessa richiesta che venne fatta da movimenti indipendenti.\nL'11 dicembre 2001 Ron Paul dichiar\u00f2 che non si sarebbe candidato per le presidenziali del 2004, ma che avrebbe partecipato alla nomination repubblicana nel 2008. Paul ha continuato ad essere rieletto. Nel 2011 \u00e8 iniziato il suo dodicesimo mandato in qualit\u00e0 di congressista.\nAffiliazioni.\nRon Paul fa parte della Commissione Affari Esteri della Camera, dove si interessa prevalentemente della zona pacifica e dell'Asia, e presiede la Commissione Affari Monetari della Camera nella quale egli si occupa di politica monetaria. Paul \u00e8 un membro onorario e di punta dell'organizzazione affiliata al Partito Repubblicano denominata Republican Liberty Caucus, associazione politica di ispirazione libertariana, che persegue l'assoluta difesa dei diritti individuali, governo limitato, e libero mercato.\nFa inoltre parte del \"Liberty Committee\", un'organizzazione liberale bipartisan, ed \u00e8 fondatore del \"Congressional Rural Caucus\". Paul \u00e8 rimasto in buoni rapporti con il Libertarian Party e nel 2004 partecip\u00f2 alla sua convention. Sempre nel 2004 sostenne il candidato del Costitution Party, Michael Peroutka.\nAzioni in Congresso.\nRon Paul ha fatto parte di un gruppo congressuale bipartisan che ha mosso dure accuse all'allora presidente degli Stati Uniti Bill Clinton, in merito alla sua conduzione della guerra del Kosovo. Questo gruppo accusava Clinton di non aver informato in tempo reale il Congresso sullo svolgimento degli eventi bellici, e di non aver rispettato la costituzione statunitense dove dice che ogni dichiarazione di guerra pu\u00f2 essere fatta solo dal Congresso.\nIl Congresso bocci\u00f2 la dichiarazione di guerra con la Jugoslavia con 427 voti, contro 2 soli voti favorevoli, inoltre l'assemblea vot\u00f2 per negare il supporto aereo per la campagna in Kosovo. Nonostante la decisione del Congresso la guerra inizi\u00f2 grazie ad una sentenza di un giudice federale che sconfess\u00f2 in pratica il Congresso. Ron Paul disse che questa decisione aggir\u00f2 totalmente la Costituzione, e che il presidente degli Stati Uniti ormai avesse il potere di dichiarare guerra a prescindere dal consenso del Congresso.\nCampagna presidenziale del 1988.\nRon Paul si candid\u00f2 alle presidenziali del 1988 nelle file del Partito Libertario, dopo aver vinto le primarie del partito. Fortemente critico nei confronti del presidente Ronald Reagan e del suo vice George H. W. Bush per via del deficit enorme accumulato durante quella presidenza, arriva terzo accumulando 431.750 voti (0,47%), dietro il vincitore repubblicano George H. W. Bush (53,4%) e il democratico Michael Dukakis (45,6%). Come maggiore rappresentante del Libertarian Party, Ron Paul riusc\u00ec ad aumentare molto i consensi intorno alle posizioni da lui prese su vari argomenti, come tassazione, aborto e politica estera.\nMolti dei sostenitori del 1988 hanno poi sostenuto di nuovo Paul nella campagna presidenziale del 2008. Il segretario della campagna elettorale paulista, Kent Snyder, \u00e8 lo stesso che segu\u00ec la campagna del 1988, quando si sent\u00ec dire dal senatore John McCain \"Tu stai lavorando per l'uomo pi\u00f9 onesto del Congresso\". Dopo le elezioni Ron Paul fond\u00f2 il think tank FREE (\"Foundation for Rational Economics and Education\"), pubblic\u00f2 diversi saggi e continu\u00f2 la sua attivit\u00e0 medica fino al ritorno in Congresso del 1996.\nCampagna presidenziale del 2008.\nIl 19 febbraio 2007, Ron Paul ha creato un comitato esplorativo in vista di un'eventuale candidatura alle presidenziali del 2008. Il 12 marzo 2007 ha annunciato la sua candidatura alla Presidenza degli Stati Uniti e quindi la sua intenzione di competere per la candidatura repubblicana. L'avvenimento pi\u00f9 importante della sua campagna elettorale, certamente quello che lo ha fatto conoscere al grande pubblico, \u00e8 avvenuto il 9 ottobre 2007: durante un dibattito fra tutti gli aspiranti candidati repubblicani sull'importante \"network\" americano CNBC, ha creato molto imbarazzo e disagio tra i suoi avversari su temi cruciali, soprattutto in politica estera.\nA seguito di questo intervento i sondaggi arrivati alla CNBC sul vincitore del dibattito davano Ron Paul come vincitore assoluto con il 75% dei voti, creando ulteriore disagio nell'establishment repubblicano. Ron Paul nella sua campagna elettorale punta moltissimo alla raccolta di fondi da donazioni volontarie individuali (ha raccolto dai soldati americani pi\u00f9 donazioni lui da solo che tutti i candidati repubblicani e democratici), il suo obiettivo e del suo entourage \u00e8 quota 12 milioni (obiettivo raggiunto e ampiamente superato), quota ritenuta indispensabile per cercare davvero la vittoria alla primarie del partito e alle presidenziali.\nIn una sola giornata, il 5 novembre 2007, \u00e8 riuscito a raccogliere 4,2 milioni di dollari, record storico di donazioni giornaliere di tutti gli Stati Uniti. Nel solo mese di novembre, tra cui spicca certamente il \"moneybomb\" del 5 novembre, \u00e8 riuscito ad accumulare circa 7 milioni di dollari, primo fra tutti i candidati alle presidenziali. Il 16 dicembre 2007, ovvero nel 234\u00ba anniversario del Boston Tea Party, Ron Paul \u00e8 riuscito a raccogliere quasi 6,3 milioni di dollari, record assoluto di donazioni giornaliere negli Stati Uniti, raggiungendo quota 18 milioni totali, ma soprattutto, creando molto stupore intorno a s\u00e9, in primis fra i media internazionali.\nNella giornata del 21 gennaio 2008, ovvero nel Martin Luther King Day, due settimane prima del Super Tuesday, si \u00e8 svolto il terzo moneybomb della campagna elettorale di Ron Paul. In una sola giornata sono stati raccolti poco meno di 2 milioni di dollari, un risultato molto buono che permette a Paul di raccogliere fondi molto utili per il Super Tuesday che si terr\u00e0 il 5 febbraio. Il 1\u00ba febbraio 2008, in occasione del 51\u00ba anniversario di nozze di Ron e Carol Paul, si \u00e8 tenuto l'ennesimo \"moneybomb\". La somma delle donazioni di quel giorno \u00e8 stata di poco superiore al milione di dollari, ossia il quarto risultato migliore della campagna fondi di Ron Paul.\nLa \"Ron Paul's Campaign for Liberty\" (\"Campagna per la Libert\u00e0 di Ron Paul\") \u00e8 un'organizzazione politica fondata da Ron Paul. Tale associazione \u00e8 la naturale continuazione della campagna presidenziale di Paul in occasione delle elezioni del 2008. \u00c8 anche chiamata C4L. La sua nascita, avvenuta il 10 giugno 2008, \u00e8 stata annunciata ufficialmente il 12 luglio dello stesso anno, in concomitanza con lo stop della campagna presidenziale di Ron Paul. Il motto di tale organizzazione \u00e8: \"The Revolution Continues...\" (\"La Rivoluzione Continua...\").\nOmbre su Ron Paul.\nDa molte parti si sono levate forti accuse di censura nei confronti di Ron Paul da parte dei mass media americani. Sembrerebbe una conferma di ci\u00f2 l'esclusione di Ron Paul, da parte di \"Fox News\", dal dibattito tra i candidati repubblicani del 6 gennaio 2008, nonostante egli fosse dato da tutti i sondaggi come uno dei protagonisti certi delle primarie in New Hampshire, che si sarebbero svolte due giorni dopo. Proprio questa scelta del \"network\" ha scatenato le ire dei sostenitori di Ron Paul, che hanno subissato di email la sede della Fox.\nIl 19 gennaio 2008 durante gli scrutini dei caucus in Nevada, caucus dove Paul \u00e8 arrivato sorprendentemente secondo con il 14% dei voti, la Fox, uno dei maggiori \"network\" statunitensi, nella grafica riassuntiva delle posizioni ha tralasciato di inserire il candidato libertariano che in quel momento era terzo a pari merito con John McCain, inserendo invece Mike Huckabee che era all'8% e in quarta posizione.\nIl 23 dicembre 2007 il giornalista investigativo Daniel Estulin ha dichiarato che, da fonti abbastanza sicure, sarebbe venuto a conoscenza di un presunto progetto teso all'uccisione di Ron Paul, per via dei temi e del programma portato dal candidato repubblicano alle elezioni, che se attuati, cambierebbero radicalmente l'assetto economico e geopolitico statunitense e non solo, intaccando inevitabilmente gruppi di potere molto forti. Nei giorni successivi al caucus in Iowa tenutosi il 3 gennaio 2008, che ha visto Paul piazzarsi al quinto posto con il 10%, sono apparse, su molti siti di sostegno per il candidato repubblicano, delle notizie riguardo possibili sabotaggi che avrebbero fatto perdere molti voti a Paul in Iowa.\nVoci di vere e proprie frodi si sono diffuse il giorno successivo alle votazioni in New Hampshire. Secondo varie fonti, in molte contee dello Stato americano sarebbero spariti voti per il candidato libertario, voti che avrebbero permesso a Paul di scalare la classifica e arrivare fino al terzo posto. L'11 gennaio 2008, dopo il ricorso presentato da un candidato del Partito Repubblicano (Albert Howard) e uno del Partito Democratico (Dennis Kucinich), il Segretario di Stato del New Hampshire, William Gardner, ha annunciato in una conferenza stampa che, a partire da mercoled\u00ec 16 gennaio, sarebbe ricominciato il ricontaggio manuale di tutte le schede votate nelle elezioni primarie dello Stato.\nCampagna presidenziale del 2012.\nRon Paul \u00e8 stato candidato per la nomina del Partito Repubblicano alla presidenza degli Stati Uniti nelle elezioni del 2012. A partire dal 2010 ci fu la speculazione tra esperti e giornalisti circa la prospettiva di Ron Paul ad una nuova corsa per la presidenza nel 2012. Il 12 febbraio 2011, nella conferenza annuale dei conservatori americani (Conservative Political Action Conference) presso New Orleans, in un tradizionale \"vote test\", gli elettori repubblicani eleggono per il secondo anno consecutivo Ron Paul come \"prima scelta\" di candidato repubblicano alle presidenziali del 2012. Questo voto informale, detto \"Straw poll\" (voto di paglia) \u00e8 il primo grande sondaggio per i conservatori nella corsa alle presidenziali del 2012. Ron Paul \u00e8 stato scelto dal voto di una platea di quasi 4.000 persone.\nIl 21 febbraio 2011, viene avviata una raccolta di fondi tra i suoi sostenitori con lo scopo di influenzare la decisione di Ron Paul a candidarsi alla presidenza nel 2012. Il risultato di questa raccolta \u00e8 di oltre 700.000 dollari in 24 ore. Nel marzo 2011, Ron Paul vince lo straw poll tenutosi presso i Tea Party Patriots a Phoenix in Arizona. Il 14 aprile 2011, Ron Paul annuncia la formazione di un gruppo di lavoro per decidere se entrare ufficialmente nella gara entro maggio. Il 26 aprile, 2011, ha formalmente annunciato, a Des Moines in Iowa, la formazione di un comitato esplorativo ufficiale alla campagna per la nomination presidenziale repubblicana nel 2012.\nHa partecipato al primo dibattito presidenziale repubblicano il 5 maggio 2011., nello stesso giorno, ha svolto un'altra raccolta di denaro ottenendo oltre 1 milione di dollari di donazioni nel giorno del dibattito. Il 13 maggio 2011, in una trasmissione nazionale della ABC Good Morning America, Ron Paul ha formalmente annunciato la sua candidatura per la nomination repubblicana alle elezioni presidenziali del 2012. Il 18 giugno 2011, in occasione della Conferenza per la leadership repubblicana tenutasi a New Orleans, Louisiana, Ron Paul ha vinto lo straw poll con quasi il 40 per cento dei voti totali. Nel luglio 2011 sono iniziate in New Hampshire, Iowa e Nevada le trasmissioni della prima pubblicit\u00e0 radiotelevisiva della campagna presidenziale 2012 di Ron Paul.\nIl 14 agosto 2011 Ron Paul si \u00e8 classificato secondo all\"'Ames Straw Poll\" dell'Iowa con 4671 voti (ovverosia il 27,6% delle preferenze) subito dietro ai 4823 voti (ovverosia il 28,5% delle preferenze) conseguiti da Michele Bachmann, nativa dell'Iowa. La differenza tra i due \u00e8 stata di 152 voti cio\u00e8 dello 0,9%. In termini assoluti Ron Paul si \u00e8 piazzato quarto come numero di voti ricevuti durante tutta la pluridecennale storia degli \"Ames Straw Poll\". Il 17 settembre 2011, durante la convention repubblicana della California, Ron Paul ha affermato che gli USA dovrebbero ritirarsi dalla NATO.\nIl 18 settembre 2011 Tom Del Beccaro, presidente del Partito Repubblicano della California, ha annunciato la vittoria di Ron Paul agli straw poll californiani tenutisi durante la convention repubblicana autunnale dello Stato. Ron Paul ha conseguito il 44,9% dei voti davanti a Rick Perry, secondo con il 29,3%, Mitt Romney, terzo con l'8,8%, e Michele Bachmann, quarta con il 7,7%. Nella raccolta fondi chiamata \"Constitution Day Money Bomb\", promossa dai sostenitori del candidato repubblicano e tenutasi durante le medesime ore dello straw poll californiano, Ron Paul ha superato il milione di dollari complessivi ottenuti grazie alle donazioni elargite via internet da pi\u00f9 di 18000 contribuitori. All'annuncio dei risultati, i delegati presenti alla convention californiana hanno iniziato a intonare lo slogan: \"President Paul, President Paul\". Complessivamente Ron Paul ha ricevuto pi\u00f9 voti di quelli del secondo e del terzo classificato messi insieme.\nNel 2011 Ron Paul \u00e8 risultato essere il politico che ha ricevuto pi\u00f9 donazioni da parte dei membri delle forze armate statunitensi ottenendo il 50% di tutti i loro contributi, seguito da Barack Obama con il 28%. Rispetto agli altri principali candidati alla nomination repubblicana i militari in servizio attivo hanno donato 10 volte pi\u00f9 contributi a Ron Paul rispetto che a Mitt Romney e 100 volte di pi\u00f9 che a Newt Gingrich. L'esito delle elezioni primarie, salvo sporadici exploit negli stati pi\u00f9 piccoli, \u00e8 stato per\u00f2 negativo: Ron Paul ha conquistato solo 158 delegati su 2286 per la Convention Repubblicana pertanto il 14 maggio 2012 ha annunciato la sospensione della propria campagna elettorale.."}
{"id": "485473", "revid": "287204", "url": "https://it.wikipedia.org/wiki?curid=485473", "title": "Antonio Illersberg", "text": "Biografia.\nRimasto orfano in giovanissima et\u00e0, Antonio Illersberg fu ricoverato all'Istituto dei Poveri, dove dimostr\u00f2 precocemente la sua predisposizione per la musica: faceva parte della banda dell'Istituto e suonava tutti gli strumenti, oltre a comporre marce, ballabili e pezzi di genere. Il podest\u00e0 di Trieste ebbe modo di notarlo e lo affid\u00f2 al maestro Giuseppe Rota. Visti gli ottimi risultati, nel 1908 venne inviato al Conservatorio di Bologna con una borsa di studio di 80 corone mensili. A Bologna Antonio Illersberg fu allievo di Giuseppe Martucci ed ebbe come compagno di studi Ottorino Respighi. Ritornato nella citt\u00e0 natale, insegn\u00f2 armonia, composizione e canto presso il locale conservatorio, e svolse in special modo un'intensa attivit\u00e0 di direzione corale.\nSpos\u00f2 Carmen Miazzi da cui ebbe due figli: Antonio e Tristano. Tristano segu\u00ec le sue orme, divenne direttore di orchestra e spos\u00f2 il soprano Luisa Maragliano (seconde nozze dopo Ersilia Blasutto, che gli diede due figli, un maschio e una femmina). Antonio si trasfer\u00ec ad Ancona e fu nonno per via materna di Roberto Fogliardi, uno dei tre componenti del collettivo Paolo Agaraff.\nAutore di fama ed interesse prettamente locale, Antonio Illersberg si pu\u00f2 sicuramente considerare uno dei massimi esponenti della cosiddetta scuola compositiva triestina. Ebbe un ruolo fondamentale soprattutto per la sua veste di didatta, infatti suoi allievi, tra gli altri, sono stati Valdo Medicus, Eugenio Visnovitz, Mario Bugamelli, Giuseppe Radole, Giulio Viozzi, Oreste Rosso, Fabio Vidali e Mario Macchi; pure il giovane Luigi Dallapiccola, per qualche anno, prese lezioni di armonia e composizione da Illersberg, facendo la spola tra la nat\u00eca Pisino e Trieste.\nScrisse alcune opere teatrali e sinfoniche, e si dedic\u00f2 intensamente alla musica corale con composizioni di genere sacro e profano; fu uno dei primi compositori in Italia a dedicarsi in maniera significativa all'elaborazione di temi popolari per coro a voci miste e virili.\nDiresse per molti anni il glorioso coro dell'\"Acegat\" composto da 90 elementi, con il quale negli anni trenta partecip\u00f2 ad alcune edizioni della Biennale di Venezia.\nAntonio Illersberg revision\u00f2 e trascrisse molta musica antica, in special modo autori italiani del XVII e XVIII secolo, e talvolta si ciment\u00f2 in prima persona nella composizione di \"falsi\" stilistici, ovvero di brano in stile antico, che ironicamente firm\u00f2 con l'aulico pseudonimo di \"Montilario\" (traduzione maccheronica del suo cognome dal tedesco).\nAntonio Illersberg fu una persona di grande cultura, costantemente attento ed informato rispetto a quanto accadeva nella musica a lui coeva. Dallapiccola ebbe a raccontare che fu proprio grazie ad Illersberg che egli pot\u00e9 per la prima volta visionare alcune partiture di Schoenberg; e fu sempre Illersberg a fargli scoprire il \"Manuale d'armonia\" schoenberghiano, testo che tanta importanza ebbe nella musica e nella vita di Dallapiccola.\nNonostante ci\u00f2, stilisticamente la musica di Illersberg rimane sempre proiettata verso l'Ottocento, saldamente legata al tardoromanticismo, senza mai varcare i confini della tonalit\u00e0. Sono riscontrabili influenze di Brahms e Richard Strauss, in special modo nei lavori teatrali (l'opera \"Trittico\", su libretto in dialetto triestino di Morello Torrespini) e sinfonici (Sinfonia in si bemolle, Concerto per violino e orchestra)."}
{"id": "485476", "revid": "367445", "url": "https://it.wikipedia.org/wiki?curid=485476", "title": "Piano (strategia)", "text": "Un piano \u00e8 un qualsiasi diagramma o sequenza di azioni accompagnate dall'analisi dei tempi e delle risorse necessarie finalizzate al raggiungimento di un obiettivo. Rappresenta quindi una sequenza temporale attraverso la quale ottenere uno scopo.\nUn piano pu\u00f2 essere di tipo formale o informale:\nI piani vengono solitamente categorizzati a seconda della loro portata o orizzonte temporale e c'\u00e8 una relazione tra le categorie di piani a breve o lungo termine e rispettivamente piani di tipo operativo o strategico.\nConcetti di base.\nPianificazione.\nLa pianificazione \u00e8 il processo di elaborazione e scomposizione di un piano in sotto-componenti a diversi livelli di dettaglio. Una pianificazione basata sull'identificazione degli obiettivi di fondo o principali e il loro posizionamento temporale costituisce una roadmap. Una pianificazione \u00e8 un elenco di attivit\u00e0 con la descrizione delle risorse da impiegare e del loro livello di impiego (completo o parziale).\nPianificatori.\nIl pianificatore \u00e8 la figura professionale dotata di competenze e responsabilit\u00e0 tali da poter gestire, coordinare e portare a compimento un piano secondo le scadenze prefissate. \nMetodologie.\nEsistono diverse metodologie e tecniche di stesura di un piano. Le metodologie top-down e bottom-up implicano due approcci complementari: la prima parte da un obiettivo generale e procede alla definizione del piano per scomposizioni successive a dettaglio via via crescente, la seconda segue il percorso opposto ossia parte dalle azioni elementari e le combina in modo opportuno cos\u00ec da ottenere gli obiettivi intermedi e quello finale secondo quanto desiderato.\nQueste metodologie coinvolgono anche aspetti teorici legati ad ambiti quali la psicologia, la teoria dei giochi, la teoria della comunicazione e dell'informazione nonch\u00e9 logica e scienza per la verifica della coerenza e dell'affidabilit\u00e0 delle diverse parti del piano.\nLa scelta della metodologia dipende da chi ne \u00e8 in carico, dal contesto di applicazione, da chi deve realizzare il piano e dalla disponibilit\u00e0 di risorse; tipicamente, un piano redatto da un project manager indicher\u00e0 priorit\u00e0 e utilizzer\u00e0 strumenti diversi rispetto a un piano redatto da un progettista."}
{"id": "485481", "revid": "1516566", "url": "https://it.wikipedia.org/wiki?curid=485481", "title": "Luca Tarigo", "text": "Poco si conosce della sua vita. Nel 1347 partendo dalla sua base di Caffa sul Mar Nero, attraverso il Mar d'Azov risal\u00ec il corso del fiume Don a bordo di un'imbarcazione a remi detta fusta. Successivamente, via terra, la spedizione raggiunse il fiume Volga di cui ridiscese il corso, alternando commercio e pirateria, fino a raggiungere il Mar Caspio. Assalito a sua volta da predoni, Tarigo rientr\u00f2 fortunosamente a Caffa, rendendo cos\u00ec noti i risultati delle proprie esplorazioni.\nIl suo nome \u00e8 stato dato ad un cacciatorpediniere della Regia Marina italiana che oper\u00f2 durante la seconda guerra mondiale."}
{"id": "485482", "revid": "7336", "url": "https://it.wikipedia.org/wiki?curid=485482", "title": "Scuola di Bologna", "text": ""}
{"id": "485488", "revid": "287204", "url": "https://it.wikipedia.org/wiki?curid=485488", "title": "Hillel ben Samuel", "text": "Biografia.\nPrende parte attivamente alla polemica per l'accettazione o meno dell'opera di Mos\u00e8 Maimonide, da molti accusato di eccessivo razionalismo, sostenendo a chiare lettere le posizioni del grande maestro, anche con l'opera \"Tagmul\u00e9 ha-Nefesh (o Tagmulei ha-Nefesh)\" (\"Retribuzioni dell'anima\"), che scrive a Forl\u00ec, nel 1288-1291. In quest'opera, infatti, \"si mantiene sulla stessa linea del maestro [...] Per lui l'intelletto \u00e8 la forma attuale dell'anima e ne guida tutte le operazioni\". Una presentazione schematica dell'opera si trova, in lingua inglese, nella Jewish Virtual Library. Il \"Tagmul\u00e9 ha-Nefesh\" influenza, tra gli altri, anche il rabbino Shem Tov ben Yosef Falaquera.\nSempre da Forl\u00ec, Hillel scrive due famose lettere a Maestro Gaio (Isacco ben Mordecai), medico papale, chiedendo di non aderire al movimento favorevole alla condanna di Maimonide.\nHillel, oltre al pensiero ebraico, conosce bene quello arabo e molto bene quello cristiano: in particolare, \u00e8 molto attratto da Tommaso d'Aquino, tanto da essere definito \"il primo tomista ebreo della storia\" . Ad esempio, nel \"Tagmul\u00e9 ha-Nefesh\" riporta ampiamente una traduzione del \"De Unitate Intellectus\" di Tommaso, del quale riprende anche gli argomenti per dimostrare l'immortalit\u00e0 individuale dell'anima. Oltre alla traduzione della prima parte del \"De unitate intellectus\", Hillel si dimostr\u00f2 a tal punto estimatore di Tommaso d'Aquino da salutarlo come \"il Maimonide della sua epoca, capace persino di rispondere a domande che il Maestro aveva lasciato irrisolte\"\nHillel probabilmente non \u00e8 nato a Verona, anche se la sua famiglia sembra provenirne, visto che suo nonno \u00e8 Eliezer di Verona, ma \u00e8 comunque rappresentante di una cultura ghibellina, filoimperiale, come quella della citt\u00e0 scaligera. Lo dimostra anche il fatto che decide di trascorrere gli ultimi anni della sua vita in quella roccaforte del ghibellinismo italiano che \u00e8 la Forl\u00ec degli Ordelaffi e del consigliere imperiale Guido Bonatti.\nHillel studia il Talmud a Barcellona con Yonah ben Abraham Gerondi e la medicina a Montpellier.\nSecondo la maggior parte degli storici, Hillel, a Capua, esercita una forte influenza sul celebre mistico Abramo Abulafia, aiutandolo ad apprezzare Mos\u00e8 Maimonide. \u00c8 altres\u00ec molto probabile che le sue opere ed il suo pensiero abbiano potuto influenzare Dante Alighieri, a causa di alcuni parallelismi che sono stati riscontrati tra la Divina Commedia e gli autori ebrei.\nHillel in effetti opera, dopo Capua, a Napoli, a Roma, a Ferrara, e soprattutto a Forl\u00ec, citt\u00e0 dove anche Dante vive per qualche tempo, pochi anni dopo la sua morte. La circostanza \u00e8 invocata a favore della possibilit\u00e0 che Dante ne abbia conosciuto le opere .\nNegli anni novanta del Duecento, in pieno periodo forlivese dunque, disputa con Zera\u1e25yah \u1e24en su quale sia la lingua originaria: per Hillel, si tratta dell'ebraico.\nLa data della morte non \u00e8 sicura."}
{"id": "485490", "revid": "21880", "url": "https://it.wikipedia.org/wiki?curid=485490", "title": "Opilus", "text": ""}
{"id": "485492", "revid": "1829756", "url": "https://it.wikipedia.org/wiki?curid=485492", "title": "Radio Centro Soft FM", "text": "Radio Centro Soft FM, gi\u00e0 Radio Centro 95, \u00e8 stata un'emittente radiofonica del Piemonte con sede a Torino.\nStoria.\nFondata nel 1976 da Pino Curella, nei primi anni '80 utilizzava 3 reti.\nNel 2008 \u00e8 stata acquistata da Torino Musica Notizie srl, editore anche di Radio Torino International, con la cessione di tutte le frequenze a R101 e il conseguente spostamento sulla frequenza dei 90\u00a0MHz di Radio Torino International. Radio Centro \u00e8 rimasta cos\u00ec sui 97\u00a0MHz per Torino citt\u00e0 e alcune zone della provincia fino alla sua chiusura definitiva avvenuta nel 2013. Al suo posto nacque brevemente Radio Parco Dora.\nNel ventennio 1976/1996, durante la gestione del fondatore e la direzione artistica di Orlando Ferraris, \u00e8 stato il momento principale dell'emittente. Tra le voci ufficiali dei break Ferruccio Amendola e Pino Locchi.\nNegli anni 2000, sotto l'egida editoriale di Salvatore Zago, il palinsesto si suddivide tra programmi d'intrattenimento, di approfondimento e lo sport. Nel weekend viene trasmesso il programma Radiosveglia 95. Nell'estate del 2005 Radio Centro partecipa alla quarantaduesima edizione del Festivalbar, mentre nell'estate del 2010 e quella del 2011 \u00e8 presente agli MTV Days.\nDal 15 al 19 febbraio 2011, Davide Mannone e Alice Valetti raccolgono le interviste agli artisti in gara al Festival di Sanremo. Nell'aprile del 2011 Radio Centro copre i TRL Awards dal backstage.\nA partire dall'ottobre del 2011 l'emittente affronta un cambio radicale, diventando cos\u00ec una radio di informazione locale prevalentemente basata su news, meteo, appuntamenti e informazioni sul traffico sulla citt\u00e0 di Torino. Anche la programmazione musicale assume un tono pi\u00f9 morbido, portando cos\u00ec ad una nuova denominazione della rete divenendo \"Radio Centro 95 - Soft FM\".\nDall'estate del 2012 vengono cancellati dal palinsesto tutti i programmi di informazione diretta quotidiana, facendo cos\u00ec diventare l'emittente una radio musicale 24h su 24h.\nNel 2013 termina definitivamente la presenza nell'etere piemontese, dopo 35 anni di cui 34 con il nome originale, subentrandogli Radio Parco Dora che poi chiuder\u00e0 anch'essa la trasmissione in FM sui 97\u00a0MHz a ottobre 2014."}
{"id": "485493", "revid": "2519", "url": "https://it.wikipedia.org/wiki?curid=485493", "title": "Lanzarotto Malocello", "text": ""}
{"id": "485506", "revid": "339392", "url": "https://it.wikipedia.org/wiki?curid=485506", "title": "Hillel di Verona", "text": ""}
{"id": "485511", "revid": "339392", "url": "https://it.wikipedia.org/wiki?curid=485511", "title": "Samuel ben Eliezer", "text": ""}
{"id": "485513", "revid": "82607877", "url": "https://it.wikipedia.org/wiki?curid=485513", "title": "Sensori", "text": ""}
{"id": "485514", "revid": "729019", "url": "https://it.wikipedia.org/wiki?curid=485514", "title": "Mikoyan-Gurevich MiG-9", "text": "Il Mikoyan-Gurevich MiG-9 (in caratteri cirillici \u041c\u0438\u043a\u043e\u044f\u043d\u0430 \u0438 \u0413\u0443\u0440\u0435\u0432\u0438\u0447\u0430 \u041c\u0438\u0413-9, nome in codice NATO inizialmente Type 1, poi Fargo) era un caccia bimotore a getto ad ala dritta progettato dall'OKB 155 diretto congiuntamente da Art\u00ebm Ivanovi\u010d Mikojan e Michail Iosifovi\u010d Gurevi\u010d e sviluppato in Unione Sovietica negli anni quaranta.\nStoria del progetto.\nDurante la seconda guerra mondiale, l'Unione Sovietica non aveva in linea velivoli mossi da un motore a getto ed alla fine del conflitto, si concentrarono gli sforzi per colmare questa lacuna. Il governo sovietico richiese la fornitura di nuovi modelli affidandoli agli OKB i quali realizzarono alcuni velivoli sperimentali a propulsione mista, che montavano cio\u00e8 sia motori a pistoni che a getto, ma la maggior parte di questi progetti non arrivarono alla produzione.\nL'ufficio di progettazione (OKB) 155 (Mikoyan Gurevich) svilupp\u00f2 in tal senso il caccia I-250 (\"Istrebitel\", caccia), che fu costruito in pochi esemplari. Rispetto alle macchine pi\u00f9 moderne potrebbe sembrare bizzarro: un caccia a pistoni con l'elica sulla punta ed un compressore in coda. Il motore a pistoni trascinava il compressore, che quindi non aveva bisogno della turbina.\nVennero costruiti circa 16 I-250, conosciuti anche come MiG-13, ma era un vicolo cieco e non ci furono ulteriori sviluppi. L'OKB MiG fu anche molto influenzato dagli aerorazzi tedeschi ed aveva costruito lo I-270, ma anche questa macchina si rivel\u00f2 un vicolo cieco. Ma i sovietici erano anche riusciti a costruire copie dei primi turbogetti tedeschi, lo Junkers Jumo 004 ed il BMW 003: questi motori divennero le basi per costruire rispettivamente i locali RD-10 ed RD-20 (\"reactivniy dvigatel\", motore a reazione).\nIn risposta ad una specifica dello Stato del febbraio 1945 per un caccia a getto puro, l'OKB MiG svilupp\u00f2 un bimotore con ala a freccia che fu designato I-300. All'interno dell'ufficio tecnico questo progetto era conosciuto anche come \"izdeliye\" F (modello F). Il primo dei tre prototipi comp\u00ec il suo primo volo il 24 aprile del 1946, con il pilota collaudatore Alecsej N. Grinchik ai comandi: era il primo aeroplano a getto di costruzione completamente sovietica a prendere il volo. Super\u00f2 il rivale, lo Yakovlev Yak-15, in una sola ora di volo.\nTecnica.\nStruttura.\nL'I-300 era tutto in metallo ed aveva i due motori alloggiati sotto alla linea di mezzeria della fusoliera e sotto al diedro di coda. Questa configurazione fu originariamente ideata dai tedeschi durante la guerra ed i sovietici l'adottarono per molti dei loro primi aviogetti. La parte inferiore della coda era protetta dal calore dei gas di scarico da una lamina d'acciaio, la cui progettazione si dimostr\u00f2 piuttosto laboriosa.\nL'apparecchio aveva poi ali montate a met\u00e0 della fusoliera, con ipersostentatori di tipo \"slotted flaps\" (ipersostentatori in due pezzi con una fessura, \"slot\" appunto, tra le parti), e superfici di coda a delta. Un cupolino a bolla, che permetteva una visione a 360\u00b0, aveva un parabrezza antiproiettile. Il carrello d'atterraggio era di tipo triciclo, uno dei primi del tempo. Ogni gamba del carrello aveva una sola ruota, il ruotino anteriore si richiudeva all'indietro, mentre il carrello principale si richiudeva verso l'esterno nelle ali. La cabina non era pressurizzata ed era annegata in un'armatura a piastre. Non esisteva il seggiolino eiettabile.\nMotore.\nI motori erano due turbogetti RD-20 con 7,85\u00a0kN (800\u00a0kg) di spinta ciascuno; furono anche usati alcuni BMW 003 catturati ai tedeschi. La presa d'aria era posta sul naso dell'aereo, con una paratia che divideva il flusso in due parti che passavano ai lati della cabina e alimentavano ciascun motore. Dietro la cabina erano montati quattro serbatoi di combustibile ed altri tre erano montati sulle ali, per un totale di 1625 litri. Furono anche sviluppati serbatoi esterni da 250 l da montare vicino all'estremit\u00e0 alare.\nArmamento.\nL'armamento inizialmente concepito consisteva in un cannone Nudelman N-57 da 57\u00a0mm, montato al centro della paratia interna della presa, e due cannoni Nudelman e Suranov NS-23 annegati sul labbro inferiore della presa. Tutti e tre i cannoni avevano canne tanto lunghe da fuoriuscire di parecchio dalla carena dell'aereo. L'armamento definitivo che il prototipo montava non \u00e8 ben chiaro, sembra che inizialmente vol\u00f2 solo con la zavorra.\nD'altra parte, lo I-300 aveva prestazioni eccellenti, migliori dei caccia sovietici a pistoni, anche se all'inizio, essendo un mezzo cos\u00ec rivoluzionario e poco familiare, non sorprende che si ebbero degli inconvenienti iniziali, alcuni dei quali fatali.\nGrinchik rest\u00f2 ucciso in un incidente l'11 luglio del 1946 durante una dimostrazione di tutti e tre i prototipi davanti agli alti ufficiali della VVS (\"Voyenno Vozdushniye Sily\", l'aeronautica sovietica).\nIl posizionamento del cannone fu particolarmente incauta, dato che quando sparava il motore ingeriva i gas di scarico facendo stallare il compressore.\nImpiego operativo.\nI difetti pi\u00f9 gravi del MiG-9 furono corretti durante la costruzione di dieci nuove macchine, le quali volarono sulla piazza Rossa nel novembre 1946 per la celebrazione annuale della rivoluzione d'ottobre. Il caccia ricevette la designazione di MiG-9. Questa celebrazione era usata come mezzo di propaganda per mostrare gli ultimi tipi di macchine belliche sovietiche e per mostrare al mondo che l'URSS possedeva caccia simili a quelli dell'Occidente. Il fatto che questi ultimi non fossero ancora in piena produzione non fu naturalmente enfatizzato.\nQuesti nuovi dieci aerei erano simili a quelli di serie, adottavano un cannone Nudelman N-37 da 37\u00a0mm al posto dello N-57. C'erano comunque un certo numero di difetti che dovevano essere corretti prima che la produzione potesse iniziare e cos\u00ec l'aeroplano entr\u00f2 in servizio nel 1947, per un totale di 610 esemplari prodotti in tutto, inclusi i prototipi e le macchine di valutazione. La NATO gli assegn\u00f2 il nomignolo di \"Fargo\".\nIl MiG-9 era grossomodo comparabile con i suoi analoghi occidentali, come il Lockheed F-80 Shooting Star statunitense. D'altra parte lo sviluppo degli aviogetti si muoveva molto in fretta in quegli anni e la vita operativa del MiG-9 fu relativamente breve. Sia il MiG-9 che gli aerei concorrenti furono messi velocemente in produzione per tenere aggiornata l'Unione Sovietica, mentre gli ingegneri lavoravano gi\u00e0 a qualcosa di meglio. Il MiG-9 non prese parte ad azioni di guerra e l'unico paese a riceverne l'esportazione fu la Cina, con un certo numero di esemplari arrivati nel 1950 come addestratore monoposto.\nVersioni.\nFu sviluppato anche un addestratore biposto, il MiG-9UTI (\"uchebno trenirovochno istrebitel\", caccia addestratore), di cui si costruirono due prototipi, il primo dei quali era una modificazione di un MiG-9 prototipo. Il primo volo avvenne agli inizi del 1947. Il MiG-9UTI aveva una cabina che alloggiava due posti in \"tandem\" con un doppio cupolino, quello anteriore si apriva sulla destra e quello posteriore scorreva indietro. Montava l'armamento completo e due seggiolini eiettabili, derivati da quelli usati sui caccia Heinkel He 162 \"Salamander\" tedeschi e armati con una cartuccia esplosiva. Il seggiolino posteriore toglieva circa un terzo del carburante. Le valutazioni in volo mostrarono che la visuale dell'istruttore, seduto dietro, era inaccettabile, ma le richieste di un addestratore per il MiG-9 erano talmente pressanti che il MiG-9UTI fu comunque messo in produzione alla fine del 1948, solo per essere sospesa pochi mesi dopo perch\u00e9 un nuovo aeroplano, pi\u00f9 avanzato, era gi\u00e0 disponibile.\nIl \"design bureau\" MiG cerc\u00f2 di migliorare un poco il disegno del MiG-9, particolarmente riguardo alla poco soddisfacente configurazione dell'armamento. Furono tentati vari rimedi veloci, ma nessuno sembrava funzionare veramente bene. Finalmente il naso fu ridisegnato cosicch\u00e9 il cannone sparasse dietro la presa d'aria, e la cabina fu spostata pi\u00f9 in avanti. Il risultato fu un solo MiG-9M (\"modifikatsirovannyj\", modificato), con seggiolino eiettabile e motori RD-21, la variante dello RD-20 con postcombustore.\nIl MiG-9M fu provato nel luglio del 1947, ma fu abbandonato in settembre. Fu anche progettato un derivato, l'I-320 con un turbogetto Rolls-Royce Nene, ma anche questo progetto fu abbandonato, ancor prima di completare un prototipo.\nUna variante molto interessante del MiG-9, il MiG-9L, era una conversione del MiG-9 di serie del 1949 per sperimentare l'avionica del missile antinave KS-1 Kometa (AS-1 Kennel). L'armamento era stato rimosso ed era stata montata sul naso una cupola per l'antenna trasmittente del radar. Una piccola cupola con il ricevitore era alloggiata su ciascuna semiala per l'antenna ricevente ed un'ultima cupola fu montata sulla sommit\u00e0 della deriva per il controllo radio del missile. Fu costruito una seconda cabina a met\u00e0 fusoliera per un ingegnere di volo."}
{"id": "485515", "revid": "585241", "url": "https://it.wikipedia.org/wiki?curid=485515", "title": "Stagni di Ixelles", "text": "Gli attuali Stagni di Ixelles (in francese \"\u00c9tangs d'Ixelles\", in olandese \"Vijvers van Elsene\") sono le vestigia di quattro stagni naturali, situati a Ixelles, comune della Regione di Bruxelles-Capitale del Belgio.\nIl Maelbeek.\nIl Maelbeek era un modesto ruscello che scorreva a sud di Bruxelles, nel territorio degli attuali comuni di Ixelles e di Etterbeek. Dopo la sua sorgente situata all'Abbazia della Cambre, si riversava a cielo aperto tra i prati dove incontrava diversi stagni. Mulini e botteghe erano sorti sulle sue rive. Il bacino del Maelbeek \u00e8 caratterizzato da pendenze molto forti, che provocano delle piene violente. Dopo la creazione di diversi quartieri, il ruscello, divenuto torrenziale durante i temporali, provoc\u00f2 delle inondazioni compromettendo la pubblica salute, e fu quindi canalizzato in un acquedotto.\nGli stagni.\nNel territorio di Ixelles si avevano in partenza quattro stagni formati dal corso del Maelbeek. Il \"Grande stagno\", parzialmente prosciugato nel 1860, che copriva la Place Flagey \u00e8 l'attuale stagno inferiore, gli stagni \"Pennebroeck\" e \"Gh\u00e9vaert\" furono riuniti per formare lo stagno superiore e il \"Paddevijver\", completamente prosciugato, divenne la spianata della \"Cambre\", oggi chiamata \"square de la Croix-Rouge\".\nInsieme, con l'abbazia della \"Cambre\", rappresentavano uno dei luoghi pi\u00f9 affascinanti dell'agglomerato di Bruxelles. Gli stagni d'Ixelles erano una passeggiata incantevole e pittoresca. Hymans, un autore del XX secolo, ne parl\u00f2 in questi termini:\nTra i due stagni, il monumento degli \"Ixellois\" (\"abitanti di Ixelles\"), morti in battaglia. La zona divenne area protetta nel 1976. Fino alla met\u00e0 del XVII secolo, gli stagni servirono da vivaio, lavotoio, riserva d'acqua potabile e di ghiaccio in inverno.\nI dintorni della place Sainte-Croix contavano ancora nel 1920 numerosi \"cabaret\". In piazza \"Biarritz\", c'era una grande birreria. La produzione di birra fu regolamentata da Filippo il Bello nel 1503 che proib\u00ec la produzione a meno di un miglio dai bastioni. \"Ixelles\" fu costretta ad abbandonare la produzione e fu il quartiere di \"Boondael\" a guadagnarci. Via via la sorveglianza si allent\u00f2 e numerose birrerie clandestine nacquero nei dintorni del Grande Stagno nel 1718. I nomi delle strade lo testimoniano: via del tino, via della birreria, via della serpentina.\nLa pianta generale del quartiere degli Stagni fu concepita da \"Victor Besme\" e comport\u00f2 modifiche e numerosi espropri che cancellarono rapidamente il ricordo del vecchio villaggio campestre. La borghesia dell'epoca fece costruire nei dintorni degli stagni e nelle nuove vie adiacenti numerose case signorili di stile eclettico, \"art nouveau\" e \"art D\u00e9co\" che costituiscono oggi un importante patrimonio."}
{"id": "485516", "revid": "599013", "url": "https://it.wikipedia.org/wiki?curid=485516", "title": "FIAF", "text": ""}
{"id": "485521", "revid": "1522738", "url": "https://it.wikipedia.org/wiki?curid=485521", "title": "Zita di Borbone-Parma", "text": "\u00c8 stata proclamata Serva di Dio dalla Chiesa cattolica.\nBiografia.\nInfanzia ed educazione.\nZita di Borbone-Parma nacque a Villa Pianore, una grande propriet\u00e0 situata tra Pietrasanta e Camaiore, nella provincia italiana di Lucca, il 9 maggio 1892 . Nacque con il nome di Zita di Lucca, in onore di una santa vissuta nel XIII secolo . Terza figlia e quinta discendente diretta dell'anziano duca sovrano di Parma Roberto I e della seconda moglie, Antonia di Braganza, una delle figlie del re Michele I del Portogallo e di sua moglie Adelaide di L\u00f6wenstein-Wertheim-Rosenberg. Nel 1859, il padre di Zita perse il suo trono durante il Risorgimento, quando non era che un ragazzo di dieci anni. Dal suo primo matrimonio con la principessa Maria Pia di Borbone-Due Sicilie ebbe dodici figli, di cui sei con problemi mentali e tre morti in tenera et\u00e0. Rimasto vedovo nel 1882, si rispos\u00f2 due anni dopo con l'infanta Antonia, la madre di Zita. Da questo matrimonio nacquero dodici figli. Zita fu la diciassettesima figlia di Roberto.\nL'anziano duca viveva con la sua famiglia alle Pi\u00e0nore, nel castello di Schwarzau, nel land austriaco della Bassa Austria. Fu principalmente in queste due residenze che Zita pass\u00f2 la sua infanzia e adolescenza. La famiglia passava la maggior parte dell'anno in Austria e scendeva alle Pi\u00e0nore per l'inverno. Effettuavano il viaggio in un treno di sedici vagoni, arredato per trasportare la famiglia e i suoi beni.\nZita, i suoi fratelli e le sue sorelle impararono a parlare l'italiano, il francese, il tedesco, lo spagnolo, il portoghese e l'inglese. Ricordava: \u00ab\"Siamo cresciuti in un ambiente internazionale. Mio padre si considerava all'inizio come un francese e passava qualche settimana ogni anno con i maggiori dei suoi figli al castello di Chambord, la sua principale propriet\u00e0 sulla Loira. Io gli chiesi un giorno come ci dovevamo descrivere. Lui rispose: \"Noi siamo principi francesi che hanno regnato in Italia\". In effetti, dei ventiquattro figli solo tre, tra cui io, siamo nati in Italia\"\u00bb\nA dieci anni Zita fu inviata dalle Sorelle della Visitazione a Zangberg, in Alta Baviera , presso cui regnava uno stretto regime di studio e di istruzione religiosa , ma nell'autunno 1907 fu richiamata a casa alla morte di suo padre. Sua nonna materna invi\u00f2 Zita e sua sorella Francesca in un monastero benedettino dell'isola di Wight per terminare la loro educazione . Cresciute nella fede cattolica, le ragazze Parma prestavano regolarmente servizio per delle opere buone per i bisognosi. A Schwarzau la famiglia trasformava del tessuto in vestiti. Zita e Francesca distribuivano personalmente cibo, vestiti e medicine ai poveri delle Pi\u00e0nore. Tre delle sorelle di Zita entrarono in ordini religiosi, e, a un certo momento, scelse anche lei di seguire lo stesso cammino .\nMatrimonio.\nNelle immediate vicinanze del castello di Schwarzau si trovava Villa Wartholz, residenza dell'arciduchessa Maria Teresa d'Austria, zia materna di Zita. Maria Teresa era matrigna dell'arciduca Otto e nonna acquisita dell'arciduca Carlo.\nCarlo e Zita si erano gi\u00e0 incontrati da bambini. Nel 1909, essendo il reggimento dei dragoni di Carlo di stanza presso Brand\u00fds nad Labem, si ritrovarono, cos\u00ec Carlo inizi\u00f2 a farle visita regolarmente . Nel 1911 l'arciduca si rec\u00f2 a Villa Pianore per chiedere formalmente la mano di Zita, e, il 13 giugno 1911 venne annunciato il loro fidanzamento presso la corte austriaca . Il matrimonio fu celebrato il 21 ottobre 1911 nel castello di Schwarzau. Il prozio di Carlo, l'imperatore Francesco Giuseppe, entusiasta nel vedere un erede contrarre un matrimonio adeguato, fece il primo brindisi al pranzo di nozze.\nMoglie dell'erede al trono austriaco.\nIn quel momento, l'arciduca Carlo era poco pi\u00f9 che ventenne, per cui non si aspettava di diventare erede al trono, in quanto Francesco Ferdinando era in buona salute. La situazione cambi\u00f2 il 28 giugno 1914, quando l'erede e la moglie Sophie furono assassinati a Sarajevo da parte dei nazionalisti serbi. Carlo e Zita ricevettero la notizia attraverso un telegramma lo stesso giorno. Lei disse di suo marito: \u00abAnche se era una bella giornata, ho visto la sua faccia impallidire sotto il sole\u00bb.\nDurante la prima guerra mondiale, Carlo fu promosso generale dell'esercito austriaco, prendendo il comando del 20\u00ba Corpo in un'offensiva nel Tirolo. La guerra fu personalmente difficile per Zita, dal momento che molti dei suoi fratelli combattevano su fronti opposti nel conflitto (Felice e Renato s'erano uniti all'esercito austriaco, mentre Sisto e Saverio s'erano uniti all'esercito belga). Inoltre, il suo paese di nascita, l'Italia, aveva dichiarato guerra all'Austria nel 1915. Nel 1917 l'ambasciatore tedesco a Vienna, il conte Otto Wedel, avrebbe scritto a Berlino: \u00abL'imperatrice discende da una casa principesca italiana. Le persone non si fidano del tutto di lei e dei suoi parenti\u00bb.\nSu richiesta di Francesco Giuseppe, Zita e i suoi figli lasciarono la loro residenza a Hetzendorf trasferendosi nel castello di Sch\u00f6nbrunn. Qui Zita spese molte ore con il vecchio imperatore in occasioni formali e informali, nelle quali Francesco Giuseppe le confid\u00f2 le sue paure per il futuro. L'imperatore Francesco Giuseppe mor\u00ec di bronchite e polmonite, all'et\u00e0 di 86 anni, il 21 novembre 1916.\nImperatrice e regina.\nCarlo e Zita furono incoronati a Budapest il 30 dicembre 1916. Dopo l'incoronazione ci fu un banchetto, ma, una volta terminati i festeggiamenti, l'imperatore e l'imperatrice pensarono d'aver sbagliato a prolungarli durante il periodo di guerra. All'inizio del regno Carlo era il pi\u00f9 delle volte lontano da Vienna, ma era in continuo contatto telefonico con il suo quartier generale militare, con una linea installata da Baden alla Hofburg. Zita ebbe una certa influenza sul marito e aveva un interesse particolare per la politica sociale. Tuttavia, l'unico interesse per Carlo erano le questioni militari. Energica e volitiva, Zita accompagnava il marito nelle province e al fronte, impegnando s\u00e9 stessa in opere di carit\u00e0 e con visite in ospedale ai feriti di guerra.\nAffare Sisto.\nNel pieno della prima guerra mondiale, si adoper\u00f2 per il raggiungimento, assieme al marito Carlo I e ai fratelli, i principi Sisto e Saverio di Borbone-Parma, per la pace con gli alleati, ma, nonostante tutto, questi tentativi fallirono. Nel mese di aprile 1918, dopo il trattato di Brest-Litovsk, il ministro degli esteri austriaco, il conte Ottokar Czernin, pronunci\u00f2 un discorso attaccando il primo ministro francese Georges Clemenceau e additandolo come il principale ostacolo a una pace che avrebbe favorito gli Imperi centrali.\nFine dell'Impero.\nIl prestigio dell'esercito tedesco aveva preso gi\u00e0 un duro colpo alla battaglia di Amiens e il 25 settembre 1918. Successivamente re Ferdinando di Bulgaria prese le distanze dai suoi alleati degli Imperi centrali, pronunciandosi, in modo indipendente, per la pace. Quando ricevette il telegramma del collasso della Bulgaria, Zita si trovava insieme a Carlo. Il 16 ottobre 1918, l'imperatore promulg\u00f2 un \"Manifesto dei Popoli\", proponendo di ristrutturare l'impero su linee federali e concedendo a ogni nazionalit\u00e0 un proprio Stato. Invece, ogni nazione si stacc\u00f2 e l'impero effettivamente si sciolse. Il 28 ottobre 1918 nacque il primo nuovo stato Cecoslovacco, indipendente dell'Impero asburgico. \nLasciando i loro figli a G\u00f6d\u00f6ll\u0151, Carlo e Zita viaggiarono verso il Palazzo di Sch\u00f6nbrunn. L'11 novembre 1918, insieme al portavoce dell'imperatore, prepararono un manifesto da far firmare a Carlo. Dopo la pubblicazione del documento, l'imperatore, con la sua famiglia e il resto della corte, part\u00ec per il casino di caccia di Eckartsau, nei pressi del confine con l'Ungheria e la Slovacchia. Il giorno successivo furono proclamate La Repubblica di Germania e quella d'Austria, anche se, in Austria, per i successivi cinque mesi, esistettero due governi contrapposti: il governo della nuova Repubblica austriaca, proclamata il 12 novembre 1918, e il vecchio governo imperiale, che fu \"sospeso\" da Carlo ma non fu formalmente sciolto.\nEsilio.\nDopo alcuni mesi difficili a Eckartsau\",\" la famiglia imperiale ricevette un aiuto da una fonte inaspettata. Il principe Sisto incontr\u00f2 il re Giorgio V e lo supplic\u00f2 di aiutare gli Asburgo. Giorgio, dopo soli pochi mesi dall'esecuzione di suo cugino Nicola II di Russia per mano dei rivoluzionari, promise: \u00ab\"Faremo immediatamente ci\u00f2 che \u00e8 necessario\"\u00bb. Diversi ufficiali dell'esercito britannico furono inviati ad aiutare Carlo, in particolare il tenente colonnello Edward Lisle Strutt, che era un nipote di Lord Belpasso e un ex studente presso l'Universit\u00e0 di Innsbruck.\nCon qualche difficolt\u00e0, il colonnello Strutt riusc\u00ec a organizzare un treno per la Svizzera, permettendo all'imperatore di lasciare il Paese con dignit\u00e0, senza dover abdicare. Carlo, Zita, i loro figli e le loro famiglie lasciarono Eckartsau il 24 marzo 1919, scortati da un distaccamento di soldati britannici dell'Onorevole Compagnia di Artiglieria sotto il comando del colonnello Strutt. In seguito a ci\u00f2, il 3 aprile 1919, il governo repubblicano sciolse formalmente quello imperiale, dichiarando unilateralmente decaduti Carlo e Zita dal trono confiscando i beni personali della Casa d'Asburgo-Lorena.\nUngheria e esilio a Madeira.\nLa prima casa della famiglia in esilio fu il castello Wartegg a Rorschach, un immobile di propriet\u00e0 dei Borbone-Parma. Tuttavia, le autorit\u00e0 svizzere, preoccupate per le implicazioni che avrebbero comportato la dimora degli Asburgo nei pressi del confine austriaco, li costrinsero a spostarsi verso la parte occidentale del Paese. Il mese successivo, quindi, si trasferirono a Villa Prangins, nei pressi del lago di Ginevra, dove ripresero una vita familiare tranquilla.\nQuesto periodo venne bruscamente interrotto nel marzo 1920, quando, dopo un periodo di instabilit\u00e0 in Ungheria, Mikl\u00f3s Horthy fu eletto reggente. Carlo era ancora tecnicamente re, ma Horthy invi\u00f2 un emissario a Prangins consigliandogli di non andare in Ungheria fino a quando la situazione non si fosse calmata. Dopo il trattato del Trianon, l'ambizione di Horthy crebbe. Carlo chiese l'aiuto del colonnello Strutt per farsi portare in Ungheria. Carlo tent\u00f2 due volte di riprendere il controllo, la prima nel mese di marzo e nuovamente nell'ottobre 1921. Entrambi i tentativi fallirono, nonostante il sostegno convinto di Zita.\nCarlo e Zita risiedettero temporaneamente al castello Tata, di propriet\u00e0 del conte Esterh\u00e1zy, fino a quando non si fosse trovata la destinazione permanente per il loro esilio. Malta venne messa in discussione come una possibilit\u00e0, ma l'idea fu rifiutata da Lord Curzon. Il territorio francese fu escluso a causa della presenza dei fratelli di Zita, che macchinavano intrighi per conto di Carlo. Alla fine venne scelta l'isola portoghese di Madera. La coppia giunse a Funchal il 19 novembre 1921. Nel frattempo i loro figli risiedettero nel castello di Wartegg, in Svizzera, dove viveva Maria Teresa, anche se Zita riusc\u00ec a vederli a Zurigo, quando suo figlio Roberto ebbe bisogno di essere sottoposto ad una operazione di appendicectomia. I bambini si unirono ai genitori nel febbraio del 1922.\nMorte di Carlo.\nCarlo aveva problemi di salute gi\u00e0 da tempo. Dopo essere andato a fare spese in una giornata fredda a Funchal per comprare dei giocattoli per Carlo Ludovico, fu colpito da un attacco di bronchite. A causa delle inadeguate cure mediche, la bronchite peggior\u00f2 in polmonite. Molti dei bambini e il personale si ammalarono; Zita, all'epoca incinta di otto mesi, si prese cura di tutti.\nCarlo mor\u00ec il 1\u00ba aprile 1922. Le sue ultime parole alla moglie furono: \u00ab\"Ti amo cos\u00ec tanto\"\u00bb. Dopo il suo funerale, un testimone disse di Zita: \u00ab\"Questa donna \u00e8 davvero da ammirare. Lei non ha perso, per un secondo, la sua compostezza... salut\u00f2 la gente su tutti i lati e poi parl\u00f2 con chi l'aveva aiutata con il funerale\"\u00bb. Zita port\u00f2 il lutto, in memoria di Carlo, durante tutti i 67 anni di vedovanza.\nVedovanza.\nDopo la morte di Carlo, l'ex famiglia imperiale austriaca si trasfer\u00ec di nuovo. Alfonso XIII di Spagna consent\u00ec a Zita e ai suoi sette figli (che presto sarebbero stati otto) di trasferirsi in Spagna. Alfonso invi\u00f2 a Funchal la nave da guerra \"Infanta Isabel\" che li port\u00f2 a Cadice. Furono poi accompagnati al Palazzo del Pardo a Madrid, dove poco dopo il suo arrivo Zita diede alla luce una figlia postuma, l'arciduchessa Elisabetta.\nAlfonso XIII offr\u00ec ai suoi parenti esiliati l'uso del Palacio Uribarren a Lekeitio, nella baia di Biscaglia. Per i successivi sei anni, Zita si stabil\u00ec a Lekeitio, con il compito di crescere ed educare i figli. Vissero con finanze ristrette derivanti, prevalentemente, da redditi di propriet\u00e0 private in Austria.\nBelgio.\nNel 1929 molti dei suoi figli si stavano avvicinando all'et\u00e0 di frequentare l'universit\u00e0 e la famiglia cerc\u00f2 di spostarsi da qualche parte, in un clima educativo pi\u00f9 congeniale della Spagna. Nel settembre di quell'anno si trasferirono nel villaggio belga di Steenokkerzeel, presso Bruxelles, dove erano pi\u00f9 vicini a diversi membri della loro famiglia. Nel corso dei festeggiamenti per il suo diciottesimo compleanno, l'imperatore Otto, maggiorenne secondo gli Statuti del Casato, dichiar\u00f2 esaurito il compito di reggente di Zita.\nAmerica.\nCon l'invasione nazista del Belgio, avvenuta il 10 maggio del 1940, Zita e la sua famiglia divennero profughi di guerra. Dopo essere sfuggiti alla morte, per un colpo diretto al castello dove vivevano da parte dei bombardieri tedeschi, fuggirono al castello del principe Saverio a Bostz. Il 18 maggio 1940 raggiunsero il confine spagnolo e, successivamente, raggiunsero il Portogallo, dove il governo degli Stati Uniti concesse i visti di ingresso alla famiglia il 9 luglio 1940.\nArrivati a New York il 27 luglio, si rifugiarono poi in Qu\u00e9bec. Vivendo in condizioni economiche ristrette, tutti i suoi figli parteciparono allo sforzo bellico. Otto s'incontrava regolarmente con Franklin Roosevelt; Roberto era il rappresentante degli Asburgo a Londra; Carlo Ludovico e Felice si arruolarono nell'esercito degli Stati Uniti; Rodolfo era nei contrabbandieri in Austria, negli ultimi giorni della guerra per aiutare a organizzare la Resistenza. Dall'America si adoper\u00f2, immediatamente dopo la guerra, affinch\u00e9 la sua patria, l'Austria e l'Ungheria, non entrasse nell'orbita sovietica e beneficiasse degli aiuti previsti dal Piano Marshall.\nDopoguerra.\nDopo un periodo di riposo e di recupero, Zita ritorn\u00f2 in Europa in occasione dei matrimoni dei suoi figli. Nel 1952 si trasfer\u00ec in Lussemburgo, al fine di prendersi cura di sua madre Maria Antonia, che mor\u00ec all'et\u00e0 di 96 anni, nel 1959. Il vescovo di Coira propose quindi a Zita di trasferirsi in una residenza che amministrava (l'ex castello dei conti Salis) a Zizers. Il castello aveva spazio sufficiente per le visite dalla sua grande famiglia e una cappella (una necessit\u00e0 per Zita, che era devotamente cattolica). Alla fine Zita accett\u00f2.\nNel 1972 partecip\u00f2 al funerale di sua figlia Adelaide, episodio per lei molto doloroso. Si spese poi per la canonizzazione del marito. Nel 1982 ritorn\u00f2 infine in Austria, dopo esserne stata assente per sei decenni. Negli anni successivi l'imperatrice fece diverse visite alla sua ex patria austriaca, apparendo anche alla televisione austriaca. In una serie di interviste sul tabloid viennese Kronen Zeitung. Zita espresse la sua opinione sulla morte del principe ereditario Rodolfo d'Austria e della sua amante, la baronessa Maria Vetsera, a Mayerling, avvenuta nel 1889, sostenendo che non si tratt\u00f2 di un doppio suicidio, ma di un omicidio da parte di agenti francesi o austriaci.\nMorte.\nDopo il suo novantesimo compleanno, la sua salute cominci\u00f2 a peggiorare. La sua ultima grande riunione di famiglia ebbe luogo a Zizers nel 1987, in occasione del suo novantacinquesimo compleanno. Durante la visita di sua figlia, nell'estate 1988, fu colpita da una polmonite e trascorse la maggior parte del periodo autunnale e invernale a letto.\nMor\u00ec, novantaseienne, la notte del 14 marzo 1989, parzialmente cieca e costretta su una sedia a rotelle. Il suo funerale, al quale intervennero migliaia di persone, ebbe luogo nel duomo di Vienna il 1\u00ba aprile, anniversario della morte del marito. Vi parteciparono pi\u00f9 di 200 membri della famiglia degli Asburgo e dei Borbone di Parma e 6 000 tra leader politici, funzionari statali e rappresentanti internazionali, compreso un rappresentante di papa Giovanni Paolo II. Zita di Borbone-Parma fu sepolta, accanto a un busto dell'amatissimo consorte, nella Cripta dei Cappuccini.\nDiscendenza.\nCarlo I d'Austria e Zita ebbero otto figli:"}
{"id": "485522", "revid": "134492", "url": "https://it.wikipedia.org/wiki?curid=485522", "title": "Scrivere senza guardare la tastiera", "text": ""}
{"id": "485527", "revid": "92920", "url": "https://it.wikipedia.org/wiki?curid=485527", "title": "Contratto di factoring", "text": "Il contratto di factoring \u00e8 un particolare tipo di istituto giuridico utilizzato nel diritto commerciale.\nDescrizione generale.\nIn base ad esso un imprenditore (denominato \"cedente\") si impegna a cedere verso corrispettivo i crediti presenti e futuri scaturiti dalla propria attivit\u00e0 imprenditoriale ad un altro soggetto professionale (denominato \"factor\") il quale, a fronte di compensi che possono essere rappresentati da commissioni e/o interessi, assume l'obbligo a sua volta a fornire una serie di servizi variamente combinati in relazione alle richieste e alle esigenze del cedente che vanno dalla contabilizzazione, alla gestione, alla riscossione di tutti o di parte dei crediti che quest'ultimo vanta in relazione alla propria attivit\u00e0, fino alla garanzia dell'eventuale inadempimento dei debitori, ovvero al finanziamento dell'imprenditore cedente attraverso il pagamento anticipato del corrispettivo dei crediti ceduti. La cessione dei crediti non rappresenta il fine ultimo dell'accordo, ma lo strumento attraverso cui si realizza l\u2019operazione di \"factoring\" e facilita l'erogazione dei servizi da parte del \"factor\". \nNon necessariamente la gestione dei crediti esternalizzata implica la cessione degli stessi; tuttavia, nella maggior parte dei casi l'operazione di \"factoring\" include anche la componente di finanziamento dell'impresa cliente, che si realizza tramite la concessione da parte del \"factor\" all'impresa cliente di una anticipazione sul corrispettivo pattuito per la cessione dei crediti.\nLa cessione pu\u00f2 avvenire in due modi differenti:\nNel mondo.\nItalia.\nL'istituto \u00e8 regolato in Italia dalla legge 21 febbraio 1991, n. 52 non tipizzandolo, esso perci\u00f2 continua ad essere considerato un contratto atipico, ma si \u00e8 limitata a modificare/integrare la disciplina tradizionale della cessione dei crediti.\nLa norma del 1991 introduce l'efficacia della cessione verso terzi e una disciplina fallimentare speciale; introduce altres\u00ec la cessione di crediti futuri ed in massa all'interno di un arco temporale ben definito di 24 mesi e la garanzia del cedente della solvenza del debitore come regola ordinaria (salvo che il factor espressamente vi rinunci). Salvo patto contrario, questo tipo di cessione si considera \"pro solvendo\".\nI contratti stipulati dalle societ\u00e0 di \"factoring\" sono assoggettati alla disciplina sulla trasparenza delle operazioni bancarie e finanziarie prevista dal d.lgs 1\u00ba settembre 1993, n. 385, in quanto dette societ\u00e0 sono comprese tra i soggetti che esercitano professionalmente attivit\u00e0 di prestito e finanziamento."}
{"id": "485531", "revid": "33689", "url": "https://it.wikipedia.org/wiki?curid=485531", "title": "\u00c9ditions du Cerf", "text": "Le \u00c9ditions du Cerf sono una casa editrice francese specializzata in opere religiose, gestita dall'ordine domenicano, fondata nel 1929, su richiesta di papa Pio XI da Padre Marie-Vincent Bernadot.\nEgli aveva gi\u00e0 creato, nel 1919, la rivista \"La Vie spirituelle\", con lo scopo di ricondurre la spiritualit\u00e0 cristiana alle sue vere fonti: la Bibbia, i Padri della Chiesa e i grandi mistici. In seguito, nel 1928, Padre Bernadot e altri intellettuali come Jacques Maritain fondarono \"La Vie intellectuelle\", per creare un'alternativa alle tesi di Charles Maurras e del suo movimento l'Action fran\u00e7aise (condannata dalla Chiesa cattolica nel 1926) e a quelle degli intellettuali legati al marxismo.\nL'11 ottobre 1929 a Juvisy-sur-Orge nacquero le \u00c9ditions du Cerf, con lo scopo di \u00abgiudicare gli eventi alla luce intransigente e viva di un cristianesimo svincolato dai conformisimi temporali, in cui si trova incastrato e come paralizzato; fare esplodere la verit\u00e0, rendere esplicito il messaggio di Cristo, divenuto oscuro a forza di abitudine, di prudenze e di compromessi\u00bb.\nNel 1937 la sede della casa editrice fu trasferita a Parigi, nel Boulevard de La Tour-Maubourg.\nIl catalogo comprende pi\u00f9 di 6000 titoli. I padri domenicani responsabili dell'\u00c9ditions du Cerf negli ultimi 20 anni hanno fatto dei forti investimenti economici, seguendo le linee direttive dei loro predecessori:\nLe \u00c9ditions du Cerf hanno sede negli stessi edifici del convento parigino di San Domenico.\nAutori pubblicati.\nPapi, beati, santi o Dottori della Chiesa, ad esempio:\nLetteratura subapostolica, Agostino d'Ippona, Anselmo d'Aosta, Tommaso d'Aquino, Origene di Alessandria, Gregorio Nazianzeno, Gregorio di Nissa, Teresa d'Avila, Caterina da Siena, Francesco d'Assisi, Basilio Magno, Papa Leone I, Papa Giovanni XXIII, Teresa di Lisieux, Giovanni della Croce, Sant'Ambrogio, Papa Gregorio I, Clemente Alessandrino, Tertulliano, Bernardo di Chiaravalle, Ildegarda di Bingen, ecc.\nAutori di filosofia, ad esempio:\nAristotele, Meister Eckhart, Dante Alighieri, Cajetani (Tommaso De Vio), Nicola Cusano, Pierre de B\u00e9rulle, Cristina di Svezia, Kant, Hegel, Jean-Baptiste Henri Lacordaire, Husserl, Heidegger, Simone Weil, Michel de Montaigne, Gotthold Ephraim Lessing, Friedrich Schelling, Jacques Lacan, Karl-Otto Apel, Walter Benjamin, Carl Schmitt, Ernst Cassirer, Ernst Troeltsch, Friedrich Schleiermacher, Feuerbach, F\u00e9lix Ravaisson, Fichte, Charles Sanders Peirce, Max Weber, Dilthey, Nikolaj Aleksandrovi\u010d Berdjaev, Hermann Cohen, Salomon Maimon, Paul Natorp, Hans Jonas, Augusto del Noce, Jean Nabert, Thomas Merton, Edith Stein, Leo Strauss, ecc.\nAlcuni autori contemporanei, ad esempio:\nPaul Ric\u0153ur, Gianni Vattimo, Emmanuel L\u00e9vinas, Jocelyn Benoist, Jean Greisch, Maxence Caron, Olivier-Thomas Venard, R\u00e9mi Brague, Dominique Dubarle, Yves Congar, Henri de Lubac, Jean-Louis Chr\u00e9tien, Stanislas Breton, Michel Henry, Francis Kaplan, Pierre Magnard, Pierre Caye, Jean-Fran\u00e7ois Marquet, Charles Taylor, Habermas, Jean-Luc Marion, Jean-Fran\u00e7ois Courtine, Pierre-Henri Tavoillot, Alexis Philonenko, Fran\u00e7ois Marty, Ernst Tugendhat, Maurice de Gandillac, Chantal Delsol, Jean Granier, Michel Corbin, Xavier de Montclos ecc."}
{"id": "485532", "revid": "71155", "url": "https://it.wikipedia.org/wiki?curid=485532", "title": "Luigi Pigarelli", "text": "Biografia.\nMagistrato dal 1902 al 1949, fu docente di diritto e successivamente Procuratore della Repubblica ed infine Consigliere di Cassazione. Parallelamente agli studi universitari in giurisprudenza all'universit\u00e0 di Graz, in Austria, Pigarelli si dedic\u00f2 con viva passione allo studio della musica, in particolar modo del pianoforte e, successivamente diresse la sua attenzione alla musica corale e al canto popolare armonizzando 94 canti popolari per il coro della SAT di Trento.\nTra i brani pi\u00f9 famosi si ricordano \"La Paganella\" del 1925, \"Serenada a Castel Toblin\" del 1926, e l'armonizzazione della famosissima canzone \"La Montanara\" per il Coro della SOSAT di Trento.\nNel 1900 divenne Segretario della \"Societ\u00e0 Filarmonica di Trento\" quindi presidente dal 1946 al 1958. Il 24 giugno del 1944 fu testimone, per la magistratura, dell'eccidio nazista che tocc\u00f2 da vicino la cittadinanza di Riva del Garda. Fu lui infatti, all'indomani della strage, a recarsi nella citt\u00e0 trentina per raccogliere la documentazione sull'accaduto, che fu per\u00f2 successivamente occultata dai suoi superiori.\nA lui \u00e8 intitolata la via dirimpetto all'entrata principale del Tribunale Civile e Penale di Trento."}
{"id": "485533", "revid": "1081171", "url": "https://it.wikipedia.org/wiki?curid=485533", "title": "Campeonato Sudamericano de Football 1921", "text": "Il Campeonato Sudamericano de Football 1921 fu la quinta edizione della Coppa America di calcio. Fu organizzato dall'Argentina e tutte le partite si disputarono all'Estadio Sportivo Barracas di Buenos Aires dal 2 al 30 ottobre 1921.\nFormula.\nLa formula prevedeva che le quattro squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nRiassunto del torneo.\nProprio l'esordiente Paraguay fece registrare la prima sorpresa del torneo, grazie all'inaspettata vittoria per 2-1 sui campioni in carica dell'Uruguay. Ne approfitt\u00f2 l'Argentina che, trascinata dai goal di Julio Libonatti (che avrebbe anche giocato con la maglia della nazionale italiana), vinse tutte le partite e riusc\u00ec finalmente a far suo il torneo.\nClassifica marcatori.\n3 gol\n2 gol\n1 gol"}
{"id": "485534", "revid": "827882", "url": "https://it.wikipedia.org/wiki?curid=485534", "title": "I falchi della notte", "text": "I falchi della notte (\"Nighthawks\") \u00e8 un film del 1981 diretto da Bruce Malmuth e interpretato da Sylvester Stallone, Rutger Hauer e Billy Dee Williams.\nTrama.\nIn una cupa New York, completamente invasa dal crimine, i poliziotti Deke DaSilva e Matthew Fox passano gran parte dei loro turni, specialmente quelli notturni, facendo la guerra ai danni di spacciatori e scippatori di strada nei quartieri malfamati. La strategia pi\u00f9 comune prevede che DaSilva si travesta da donna e si apposti in modo da attirare le attenzioni dei bersagli, per poi arrestarli assieme al suo compagno. DaSilva, un duro anni '70 con uno stile di vita un po' kitsch e un forte senso della giustizia, si ritrova spesso per via del suo carattere impulsivo in divergenze d'opinione con i suoi superiori, fra cui il tenente del suo distretto, ma nonostante tutto ha anche una grande dote investigativa che lo rende uno dei migliori nel suo campo. In mezzo ai suoi impegni, riesce anche a trovare un po' di tempo per andare a trovare al lavoro la sua ex moglie Irene, con la quale sta cercando di ripristinare un rapporto che da tempo si \u00e8 pentito di aver rovinato.\nIntanto l'ufficiale della polizia britannica Peter Hartman, esperto di terrorismo internazionale, si trasferisce negli Stati Uniti per collaborare con la polizia della Grande Mela e l'F.B.I. in un caso particolarmente delicato: il terrorista mercenario di fama mondiale Reinhardt Wulfgar ha compiuto un sanguinoso attentato a Londra, facendo esplodere una bomba-zaino in una profumeria e provocando la morte di centinaia di persone, per poi chiamare da una cabina telefonica rivendicando la potenza del suo operato.\nUna sera, ad una festa in un appartamento, Wulfgar viene raggiunto da uno dei suoi collaboratori, recentemente interrogato dalla polizia, che lo informa che il suo gesto non \u00e8 piaciuto ai membri dell'organizzazione che lo avevano assoldato e non ha giovato agli ideali di questi ultimi, in quanto l'eccessiva violenza dell'attentato ha coinvolto anche dei bambini fra le vittime. Wulfgar si giustifica dicendo che \u00e8 necessario ogni mezzo per portare avanti il lavoro, poi sospettoso chiede chiarimenti al suo amico, che lo rassicura sul fatto che non ha rivelato niente su di loro. Ma in quel momento si sentono delle sirene e dalle scale del condominio arrivano alcuni sicari, incaricati di consegnarlo alla polizia perch\u00e9 non \u00e8 pi\u00f9 necessario alla causa. Wulfgar li elimina senza problemi con una pistola, aiutato anche dal volume a palla della musica, e uccide anche il suo compare, convinto che lo avesse tradito, poi fugge.\nDaSilva e Fox vengono trasferiti cos\u00ec nella \u00e9lite antiterrorismo assieme ad altri colleghi e Hartman, illustrata la situazione, spiega come sia convinto che anche semplici agenti di quartiere come loro due possano rivelarsi utili nello stanare il terrorista, e costituisce un corpo speciale di agenti con cui inizia un percorso formativo al fine di farli entrare nella mente del killer e dimenticare le classiche procedure \"da accademia di polizia\". DaSilva mostra subito insofferenza per i metodi proposti, sostenendo che rimanere seduti a sentire tutti quei discorsi non servir\u00e0 a prendere Wulfgar, considerando la cosa una perdita di tempo. Inoltre non se la sente di adottare dei metodi cos\u00ec invasivi per catturarlo e mettere cos\u00ec a rischio la vita di civili innocenti. Facendo leva sul suo orgoglio, Hartman riuscir\u00e0 per\u00f2 a fargli capire l'importanza della missione e la pericolosit\u00e0 di quello che devono affrontare, anche se inizialmente DaSilva rifiuta comunque l'incarico. Successivamente il poliziotto si ripresenter\u00e0 davanti al funzionario per scusarsi e chiarire tutto.\nInizia cos\u00ec una vera e propria caccia all'uomo, anche grazie ad un imprevisto: l'uomo ucciso da Wulfgar in realt\u00e0 non lo aveva tradito, ma gli stava portando il passaporto per farlo uscire dal Paese, e ora che i federali hanno trovato la sua foto lo cercheranno senza sosta. Braccato da tutti, Wulfgar e la sua alleata Shakka Holland, una ragazza algerina fredda e spietata, si recano in una clinica di chirurgia plastica e minacciano il dottore affinch\u00e9 gli faccia una plastica al viso per renderlo irriconoscibile alle autorit\u00e0.\nDaSilva viene informato del programma del terrorista e stila una serie di bozze con dei possibili identikit a partire dalla foto originale, quando viene incaricato dal tenente Munafo di ispezionare tutti i principali locali notturni della citt\u00e0, dato che il bersaglio ama le belle donne, i vestiti di classe e le discoteche. DaSilva perlustra la notte stessa tutti luoghi pi\u00f9 frequentati con Fox, e dopo varie ricerche riesce a identificare nella folla proprio Wulfgar mentre balla con una ragazza. Entrambi si avvicinano, e, sentendosi osservato, Wulfgar si allontana, ma appena DaSilva lo chiama per nome, questi si gira e inizia a sparare all'impazzata contro i due. Parte un inseguimento fino sul retro del locale per poi finire nella metropolitana, dove i tre, dopo aver ingaggiato uno scontro a fuoco, si rincorrono nel treno. Scappando verso l'uscita, Wulfgar si imbatte in Matthew che cerca di fermarlo, ma viene accoltellato e ferito al volto. Deke interviene in soccorso dell'amico, sbraitando e gridando contro Wulfgar che riesce a fuggire.\nIn ospedale, Fox rimprovera DaSilva per non avere sparato. DaSilva promette di uccidere Wulfgar.\nDurante un'operazione presso il Metropolitan Museum of Art, Shakka, infiltratasi sotto mentite spoglie, prende di sorpresa Hartman su una scala mobile e lo uccide. Successivamente, in seguito al dirottamento di una cabina della funivia che va a Roosevelt Island, Wulfgar uccide la moglie dell'ambasciatore francese mentre DaSilva osserva il tutto da un elicottero. Wulfgar richiede che a bordo della cabina salga DaSilva per portare al sicuro un bambino. DaSilva chiede a Wulfgar perch\u00e9 ha ucciso la donna e Wulfgar dice che l'ha uccisa perch\u00e9 voleva farlo.\nLa polizia \u00e8 costretta ad accettare la richiesta di Wulfgar di portare su un autobus lui, Shakka e gli ostaggi per essere poi scortati a un aeroporto, pretendendo che sia DaSilva a guidare l'autobus. Wulfgar e Shakka si nascondono tra gli ostaggi. A bordo del bus DaSilva aziona una registrazione di una conferenza in cui Hartman parla di Shakka che, infuriata, si stacca dagli ostaggi e Fox le spara con un fucile da cecchino, uccidendola. Wulfgar sfugge guidando il bus che finisce nell'East River; la polizia per\u00f2 non trova il corpo.\nNel nascondiglio di Wulfgar vengono trovate delle informazioni dettagliate sui singoli membri del team antiterrorismo e su Irene.\nWulfgar irrompe in casa di Irene, e la trova in cucina. Mentre sta per ucciderla, Irene si rivela essere DaSilva. DaSilva punta la pistola su Wulfgar, Wulfgar si scaglia contro di lui e DaSilva spara due volte al terrorista, mandando il suo corpo a schiantarsi fuori dall'appartamento. DaSilva esce dalla casa e si siede accanto a Wulfgar, che giace morto sui gradini davanti alla casa di Irene.\nProduzione.\nLa sceneggiatura del film inizialmente venne scritta per essere \"Il braccio violento della legge III,\" sempre con Gene Hackman protagonista; successivamente per\u00f2 col cambio del regista Hackman abbandon\u00f2 il progetto che divent\u00f2 cos\u00ec un film a s\u00e9 stante con Stallone protagonista.\nColonna sonora.\nLa colonna sonora di questo film \u00e8 del tastierista britannico Keith Emerson."}
{"id": "485537", "revid": "599013", "url": "https://it.wikipedia.org/wiki?curid=485537", "title": "Pampero (rum)", "text": "Il Pampero \u00e8 un marchio commerciale di rum prodotto in Venezuela dalle Industrias Pampero e distribuito in Italia come nel resto del mondo da Diageo.\nStoria.\nLe Industrias Pampero furono fondate a Caracas da Alejandro Hern\u00e1ndez e da Luis Manuel Toro nel 1938. Hern\u00e1ndez riusc\u00ec a consolidare le abilit\u00e0 della tradizione artigiana per creare su larga scala rum dorati di qualit\u00e0 superiore, invecchiati in botti di rovere per un periodo di almeno 24 mesi. Questo rigoroso processo produttivo fu adottato dal Venezuela come standard di riferimento per la produzione del rum in tutto il paese: per la legge venezuelana \u00e8 possibile denominare \"rum\" un distillato invecchiato almeno due anni, mentre sotto a tale periodo \u00e8 permesso soltanto parlare di \"aguardiente de cana\".\nVariet\u00e0.\nEsistono cinque tipi diversi di Pampero:\nEl ritual Pampero.\nIl rituale Pampero (\"el ritual Pampero\") consiste nel degustare rum (tipicamente il Selecci\u00f3n 1938) in abbinamento con una fetta di lime, zucchero scuro e polvere di caff\u00e8. Pampero ed il produttore di succhi di frutta Looza hanno poi proposto in co-marketing una variante del \"ritual\", proponendo di consumare rum Pampero seguito da succo di pera: il succo di pera infatti rinfresca il palato dal tenore alcolico del rum; tal abbinamento \u00e8 spesso denominato Chupito rum e pera."}
{"id": "485541", "revid": "339392", "url": "https://it.wikipedia.org/wiki?curid=485541", "title": "Copa Am\u00e9rica 1921", "text": ""}
{"id": "485547", "revid": "53508", "url": "https://it.wikipedia.org/wiki?curid=485547", "title": "Jamestown (Virginia)", "text": "Jamestown fu un insediamento nella colonia della Virginia, il primo insediamento inglese stabile in America.\nFondata dalla Virginia Company di Londra come \"James Fort\" il 14 maggio 1607, fu la capitale della colonia per 83 anni, dal 1616 fino al 1699. Il 30 luglio 1619 si raduna per la prima volta la prima assemblea rappresentativa delle Americhe, la Camera di Burgesses.\nStoria.\nNel 1606 la Virginia Company ricevette dal re Giacomo I d'Inghilterra una concessione per la costituzione di insediamenti inglesi nel nord America. Il 13 maggio 1607 una spedizione inglese della Virginia Company raggiunse la costa degli Stati Uniti, con 105 uomini e tre navi (Susan Constant, Godspeed e Discovery) per costruire il primo insediamento stabile nel nuovo mondo in quello che oggi \u00e8 lo stato della Virginia in onore della regina Elisabetta I d'Inghilterra, nota allora come \"Regina Vergine\" in quanto non si spos\u00f2 mai. Dopo aver gettato l'ancora nell'aprile 1607 a Cape Henry, nei pressi dell'odierna Virginia Beach lungo la costa atlantica, vennero dissigillati gli ordini.\nNei 18 giorni che impiegarono nell'esplorazione dell'area, essi videro sicuramente l'enorme porto naturale di Hampton Roads, e molti componenti apprezzarono il luogo. Comunque, dopo aver esplorato il James River, si insediarono sulla Jamestown Island, dove fondarono la prima colonia inglese, ancora esistente in terra americana, il 14 maggio 1607, quando il capitano Edward Maria Wingfield, presidente del consiglio, scelse il sito del nuovo villaggio che venne chiamato Jamestown in onore del re Giacomo I d'Inghilterra. L'insediamento, inizialmente costituito da poche semplici case di legno e da una chiesa, era fortificato da alte palizzate.\nNonostante i vantaggi difensivi di quell'ubicazione contro gli attacchi spagnoli, che per primi avevano scoperto la Baia di Chesapeake, il luogo basso e paludoso a Jamestown riserv\u00f2 risorse molto modeste e insufficienti ai coloni. Pi\u00f9 di cinque anni di esistenza difficile e percentuali di mortalit\u00e0 molto elevate, nel periodo 1609-10, portarono alla morte dell'80% dei 500 coloni anche a causa dei rigori climatici, della mancanza d'acqua e degli attacchi delle trib\u00f9 algonchine che distrussero quasi la colonia.\nSembra inquadrarsi in questo periodo il fatto in base al quale nel dicembre del 1607, mentre cercava cibo lungo il Chickahominy River, John Smith fu catturato e condotto di fronte al capo dei Powhatan, Wahunsunacock, a Werowocomoco, centro della Confederazione Powhatan situato sulla sponda nord dello York River. Bench\u00e9 temesse per la sua vita, Smith fu alla fine rilasciato senza danni; in seguito egli attribu\u00ec la sua salvezza all'intervento della figlia del capo, Pocahontas, figlia minore di Wahunsunacock, la quale, stando al resoconto di John Smith, si gett\u00f2 sul suo corpo. Instauratesi cos\u00ec delle buone relazioni con quei nativi, sembra che da allora la sopravvivenza della prima comunit\u00e0 inglese fu resa possibile dalla fornitura di cibo da parte degli stessi indiani. In seguito per\u00f2 i rapporti con le trib\u00f9 indigene si deteriorarono nuovamente, tanto che nel durissimo inverno del 1609-1610 la piccola comunit\u00e0 inglese fu lungamente assediata dai nativi. Dopo la prima guerra anglo-Powhatan (1609\u20131613), le nozze tra Pocahontas ed il colono inglese John Rolfe nel 1614, segnarono l'inizio di un periodo di relazioni pacifiche tra i coloni Inglesi e gli Indiani della Confederazione Powhatan. In seguito i rapporti peggiorarono di nuovo ed il 22 marzo 1622 i guerrieri Algonchini, nell'episodio conosciuto con il nome di massacro di Jamestown, uccisero 347 persone, pari a un terzo degli abitanti della colonia.\nInizialmente la coltivazione del tabacco era alla base dell'economia della colonia, che stentava per\u00f2 a crescere. A Jamestown arrivarono nel 1619 i primi schiavi africani venduti dagli olandesi. Secondo alcune fonti, per cercare di aumentare gli abitanti della colonia, ogni uomo che poteva permetterselo, pagava un viaggio dall'Inghilterra verso Jamestown per una donna disponibile a sposarsi una volta giunta in America. Per questo vennero inviate via nave circa 90 ragazze.\nLa colonia negli anni successivi accrebbe in modo massiccio i suoi abitanti in virt\u00f9 delle migliorate condizioni di vita in quelle terre ed in seguito all'intolleranza religiosa in Inghilterra.\nNel 2013 l'antropologo forense Douglas Owsley, dopo una serie di studi su resti umani ritrovati negli scavi archeologici di Jamestown, giunse alla conclusione che nel durissimo inverno del 1609 vi furono, fra i primi coloni, anche episodi di cannibalismo. Secondo lo studio, alcuni graffi vistosi, rilevati sulla calotta cranica di una ragazza, che era separata dal resto del cranio, hanno portato alla conclusione che la testa della ragazza, una volta morta, era stata aperta dai sopravvissuti per cibarsi del suo cervello.\nJamestown oggi.\nOggi \u00e8 possibile visitare le rovine di Jamestown, dove \u00e8 stato costituito un museo all'aperto.\nNella cultura di massa.\nRomanzi.\nNel 1900 \u00e8 stato pubblicato \"To Have and to Hold\", romanzo che tratta di un'avventura romantica immaginaria ambientata a Jamestown. Il romanzo, divenuto il pi\u00f9 venduto negli Stati Uniti al momento del rilascio sul mercato, \u00e8 stato successivamente adattato in due lungometraggi, usciti nel 1916 e nel 1922."}
{"id": "485549", "revid": "125711914", "url": "https://it.wikipedia.org/wiki?curid=485549", "title": "Perigeo (gruppo musicale)", "text": "Il Perigeo \u00e8 stato un gruppo musicale italiano di stile fusion e progressive anni settanta, guidato da Giovanni Tommaso.\nStoria.\nIl loro primo disco, \"Azimut\" (1972), raggiunge subito buoni risultati, nel successivo album \"Abbiamo tutti un blues da piangere\" (1973) inseriscono invece brani orientati verso il rock, dal jazz rock al funky jazz. Il successivo album \"Genealogia\" (1974) comprende brani sempre di alto livello ma pi\u00f9 orecchiabili, con maggiore utilizzo del sintetizzatore. Riscuotono grande successo nel tour europeo dell'estate 1974. Ne \"La valle dei Templi\" (1975), che si avvale della presenza di Tony Esposito alle percussioni, viene data particolare importanza alla ritmica; il gruppo ottiene un buon riconoscimento commerciale.\nCon \"Non \u00e8 poi cos\u00ec lontano\" (1976), registrato in Canada, il Perigeo esalta al massimo le doti tecniche dei musicisti ma chiude con il jazz rock.\nNel tardo autunno del 1977, durante un concerto a Firenze al festival dell'Avanti, salutano il pubblico annunciando il loro scioglimento in concomitanza di questo loro ultimo concerto ufficiale.\nNel 1978 tutti i membri del gruppo partecipano alla registrazione dell'album \"Ullu\" del cantautore Giovanni Ullu.\nPerigeo Special.\nNel 1980, dopo una lunga pausa durante la quale il gruppo \u00e8 ufficialmente disciolto, avviene una \"reunion\" per la produzione del doppio album \"Alice\" nel quale il jazz rock si alterna a brani pi\u00f9 pop. Sull'etichetta del disco la denominazione del gruppo \u00e8 \"Perigeo Special\" ma si tratta ancora dei componenti originali.\nNew Perigeo.\nPoco dopo (nel 1981) Giovanni Tommaso riforma il gruppo con nuovi membri e d\u00e0 vita al \"New Perigeo\", che rester\u00e0 in vita un anno e mezzo circa; questa formazione partecipa alla realizzazione di \"Q Concert\", un EP con Rino Gaetano e Riccardo Cocciante e dell'LP \"Effetto amore\". Tuttavia questa formazione \u00e8 da considerarsi esterna ai Perigeo, essendo di fatto Tommaso l'unico membro originale a farne parte.\nEventi successivi.\nNel 1993, per il ventennale di Umbria jazz, vi fu una riunione del gruppo. Il 25 ottobre 2008, la formazione originale, a parte Franco D'Andrea, diede vita ad un'altra \"reunion\", al Festival della Creativit\u00e0 di Firenze.\nIl 23 luglio 2019 ha avuto luogo la One Shot Reunion nell'ambito del Musart Festival di Firenze, nella centralissima Piazza SS. Annunziata. Per l'occasione si riun\u00ec la formazione originale della band, ad eccezione di Franco D'Andrea sostituito da Claudio Filippini, con la partecipazione straordinaria di Alex Pacho Rossi."}
{"id": "485554", "revid": "770685", "url": "https://it.wikipedia.org/wiki?curid=485554", "title": "Cristiano-Democratici e Fiamminghi", "text": "I Cristiano-Democratici e Fiamminghi (\"Christen-Democratisch en Vlaams\" - CD&amp;V) sono un partito politico di ispirazione cristiano-democratica attivo in Belgio, nella Comunit\u00e0 fiamminga, dal 1968. Il partito ha assunto questa denominazione nel 2001, mentre fino ad allora era noto come Partito Popolare Cristiano (\"Christelijke Volkspartij\" - \"CVP\"). Presidente del partito dal 2019 \u00e8 Joachim Coens.\nI CD&amp;V appartengono al Partito Popolare Europeo e sono rappresentati in seno al Parlamento europeo in seguito alle elezioni del 2019 da due membri, Cindy Franssen e Kris Peeters.\nStoria.\nNascita.\nNel 1945 viene fondato il Partito Popolare Cristiano, attivo nella comunit\u00e0 fiamminga. Esso si federa subito con il Partito Sociale Cristiano (\"Parti Social Chr\u00e9tien\" - \"PSC\"), attivo nella comunit\u00e0 francofona. Il PSC/CVP si presenta come alternativa sia ai liberali, che ai socialisti: suo scopo primario era quello di garantire la tutela delle libert\u00e0 democratiche, nel rispetto della solidariet\u00e0 sociale e del ruolo dei cristiano-democratici, facendo propria la dottrina sociale della Chiesa cattolica e ponendosi come portavoce dei cristiani moderati.\nNel 1968, per\u00f2, il PSC/CVP si divise nei due rami a causa delle polemiche sorte tra le due componenti linguistiche; il Partito Sociale Cristiano della Vallonia \u00e8 poi divenuto Centro Democratico Umanista. Leader del CVP al momento della scissione era Robert Vandekerckhove.\nVicende del Partito Popolare Cristiano.\nDal 1981 al 1987, il CVP ha ottenuto consensi oscillanti tra il 19,3 ed il 21,3%. Dal 1991, \u00e8 iniziato un lento calo dei consensi, ma soprattutto di seggi. \u00c8 infatti passato dai 43 del 1987 ai 21 del 2003. Alle elezioni parlamentari del 1999, CVP ottenne il 14,1% dei consensi e 22 deputati. Questo dato \u00e8 stato sostanzialmente confermato nel 2003 (13,1%). Dal 1999, il CVP \u00e8 all'opposizione del governo, formato da VLD, MR, PS, SP.a e guidato da Guy Verhofstadt, liberale.\nNascono i Cristiano-Democratici e Fiamminghi.\nNel 2001 il CVP d\u00e0 luogo ai Cristiano-Democratici e Fiamminghi, formazione che debutta in occasione delle elezioni parlamentari del 2003: il risultato \u00e8 il 13,3% dei voti e 21 seggi. Alle elezioni europee del 2004 i CD&amp;V si alleano con Nuova Alleanza Fiamminga (N-VA), federalisti-liberalconservatori, ed \u00e8 ritornato ad essere la prima formazione politica delle Fiandre.\nYves Leterme, leader del partito, \u00e8 stato nominato Primo ministro delle Fiandre ed \u00e8 alla guida di un governo composto insieme al VDL ed all'alleanza PS.a/SPIRIT.\nNelle elezioni parlamentari del 2007 il CD&amp;V ha raccolto, insieme a Nuova Alleanza Fiamminga oltre il 30% dei voti, di cui 800.000 voti di preferenza per Yves Leterme, confermandosi il primo partito delle Fiandre e andando al governo con altri sette partiti (il cosiddetto Octopus, il 20 marzo 2008 Yves Leterme, esponente del partito, \u00e8 divenuto Primo ministro del Belgio. Il 30 dicembre 2008 a Yves Leterme \u00e8 succeduto Herman Van Rompuy. \nAlle elezioni parlamentari del 2010 il CD&amp;V si present\u00f2 separato dal CDV ed ottenne il 10,9% dei voti e 17 seggi. Il CDV, invece, divenne il primo partito belga con il 17,3% dei consensi e 27 seggi. Dopo numerosi tentativi di formare un governo andati a vuoto, il CD&amp;V \u00e8 attualmente parte del governo guidato dal socialista Elio Di Rupo e composto anche da PS, SP.A, VLD, MR, CDH.\nCD&amp;V \u00e8 membro del Partito Popolare Europeo."}
{"id": "485565", "revid": "123510600", "url": "https://it.wikipedia.org/wiki?curid=485565", "title": "Eli Lilly and Company", "text": "Eli Lilly and Company \u00e8 un'azienda farmaceutica globale con sede a Indianapolis, con uffici in 18 Paesi. I suoi prodotti sono venduti in circa 125 paesi. In Italia la Eli Lilly SpA, controllata al 100% dalla Eli Lilly and Company, ha sede a Sesto Fiorentino.\nStoria.\nLa compagnia fu fondata nel 1876 dal colonnello Eli Lilly, un chimico farmaceutico e veterano della guerra civile americana, da cui prese il nome la compagnia.\nLa Eli Lilly \u00e8 stata la prima azienda a produrre in serie il vaccino contro la poliomielite sviluppato da Jonas Salk e l'insulina, inoltre \u00e8 stata una delle prime aziende farmaceutiche a produrre insulina umana utilizzando il DNA ricombinante incluso Humulin (farmaco insulinico), Humalog (insulina lispro) e il primo prodotto insulinico biosimilare approvato negli Stati Uniti, Basaglar (insulina glargine).\nA luglio 2016 Dave Ricks \u00e8 stato nominato CEO della Eli Lilly.\nProdotti.\nLilly \u00e8 attualmente il pi\u00f9 grande produttore di farmaci psichiatrici e produce Prozac (fluoxetina), Dolophine (metadone), Cymbalta (duloxetina) e Zyprexa (olanzapina).\nLilly produce per la terapia del DMT1 e DMT2 l\u2019analogo dell\u2019insulina da DNA ricombinante Humalog (insulina Lispro) in flacone e in penna. In penna in due concentrazioni u/ml 100 e U/ml 200 iniettabili attraverso la kwikpen.\nRecentemente ha immesso in commercio la dulaglutide (trulicity) un GLP1 a somministrazione settimanale per il controllo della glicemia nel DMT2 in maniera glucosio dipendente."}
{"id": "485569", "revid": "125463918", "url": "https://it.wikipedia.org/wiki?curid=485569", "title": "Polyphony Digital", "text": " \u00e8 un'azienda giapponese interna alla Sony Computer Entertainment che sviluppa videogiochi e fa parte dei SIE Worldwide Studios.\nIn passato conosciuta col nome di Polys Entertainment, dopo il successo di \"Gran Turismo\" acquist\u00f2 maggiore autonomia e cambi\u00f2 nome in \"Polyphony Digital\".\nIl videogioco di maggior successo prodotto dalla Polyphony \u00e8 la serie \"Gran Turismo\", sviluppata da Kazunori Yamauchi, e diventata uno dei simulatori di guida per PlayStation, PlayStation 2, PlayStation 3 e PlayStation 4 pi\u00f9 giocati.\nNel 2006 la Polyphony Digital ha pubblicato \"Tourist Trophy\", un gioco di simulazione motociclistica ispirato alla famosa Tourist Trophy inglese che tenta di portare il realismo di \"Gran Turismo\" alle corse in moto.\nPolyphony ha collaborato anche con la Nissan Motor per il computer di bordo della Nissan GT-R (R35)."}
{"id": "485575", "revid": "1305772", "url": "https://it.wikipedia.org/wiki?curid=485575", "title": "Una storia semplice (romanzo)", "text": "Una storia semplice \u00e8 un breve romanzo di carattere poliziesco dello scrittore Leonardo Sciascia, ispirato a un fatto realmente avvenuto, il furto della \"Nativit\u00e0 con i santi Lorenzo e Francesco d'Assisi\" di Caravaggio.\nTrama.\nIl telefonista di una stazione di polizia riceve la telefonata di un uomo che chiede di poter parlare col questore. Sar\u00e0 tuttavia il brigadiere a prendere la telefonata: l'uomo al telefono gli fornisce i propri dati, indica il luogo in cui si trova e chiede l'intervento di una pattuglia della polizia dicendo di aver \"trovato qualcosa\". Il commissario convince il brigadiere che si tratti di uno scherzo, dato che l'uomo che aveva chiamato, un diplomatico, non torna in quei luoghi da anni. Il brigadiere tuttavia ha avvertito dell'urgenza nelle parole dell'uomo e si offre di andare sul luogo, ma il commissario lo convince a rimandare all'indomani.\nIl giorno dopo il brigadiere raggiunge in pattuglia il casolare da cui \u00e8 partita la chiamata, ma l'abitazione, quasi in rovina, sembra deserta: all'interno si intravede tuttavia il corpo di un uomo accasciato su una scrivania. Il brigadiere decide di rompere il vetro della finestra per entrare, e constata che l'uomo \u00e8 morto per un colpo di pistola che viene ritrovata sulla scena; viene inoltre rinvenuto un biglietto apparentemente scritto dal morto, su cui si legge la frase:\nQuesti elementi fanno presto scartare l'ipotesi che l'uomo si sia suicidato; tuttavia il fatto che la penna stilografica utilizzata per vergare il messaggio sia chiusa convince il brigadiere che in realt\u00e0 si tratti di omicidio: egli pensa che l'uomo, dopo aver telefonato in questura, abbia iniziato a scrivere quello che aveva trovato ormai dubitando che la polizia arrivasse e che poi, sentito bussare alla porta abbia aperto, nella convinzione che fosse la polizia, ma si era trovato davanti l'assassino. La penna chiusa dimostrerebbe che l'assassino aveva cercato di far passare l'omicidio per suicidio. Dopo aver perquisito la casa, inoltre, il brigadiere si convince che, malgrado l'apparente stato di abbandono, essa non fosse disabitata: vi sono infatti evidenti tracce della presenza di qualcuno. Le sue elucubrazioni vengono interrotte dall'arrivo del questore, il procuratore della Repubblica, il medico, il fotografo, un giornalista e molti agenti, tra i quali quelli della scientifica: il questore e il commissario rigettano per\u00f2 la sua teoria.\nDopo le indagini emergono nuovi indizi e si ricostruisce parte della vicenda: l'uomo, tornato la sera prima, entrando nella sua villa aveva trovato con sorpresa un telefono che prima della sua partenza non c'era. Aveva chiamato allora il professor Carmelo Franz\u00f2, suo vecchio amico, al quale dice di essere ritornato improvvisamente per recuperare delle lettere autografe che Garibaldi e Pirandello avevano scritto a suo nonno e al suo bisnonno; gli dice inoltre di aver trovato un quadro famoso che era scomparso qualche anno prima nascosto nella sua soffitta. In seguito alla testimonianza del professore la tesi del suicidio viene scartata e si decide di fare una perquisizione pi\u00f9 accurata nella villa.\nQuello stesso pomeriggio accade per\u00f2 un fatto che porta ulteriore sconvolgimento. Un treno locale si era fermato al semaforo che precedeva la stazione di Monterosso, ma dopo mezz'ora il segnale di impedimento non era ancora cambiato. Passeggeri e ferrovieri avevano pensato che il capostazione avesse avuto dei problemi e, dopo aver fermato una Volvo, il capotreno aveva chiesto al conducente di salire alla stazione per domandare cosa fosse successo. Tuttavia il semaforo era rimasto rosso, cos\u00ec il capotreno chiese al proprietario della Volvo di andare a controllare cosa fosse successo, ma al suo arrivo vede che il capostazione e il manovale erano stati uccisi. La polizia e i carabinieri sospettano dell'uomo della Volvo, il quale per\u00f2 si presenta spontaneamente in questura per raccontare quanto aveva visto il pomeriggio prima: un uomo gli aveva aperto la porta, mentre altri due arrotolavano quello che sembrava un tappeto. La deposizione non convince per\u00f2 il commissario che trattiene l'uomo.\nDa Edimburgo arrivano nello stesso giorno la ex-moglie della vittima e il figlio che racconta al questore che ogni tanto suo padre scriveva al prete del paese, Padre Cricco, perch\u00e9 lo informasse sullo stato di mantenimento della propriet\u00e0. Padre Cricco viene interrogato e afferma di non aver mai avuto le chiavi delle propriet\u00e0, ma di averla sempre vista dall'esterno. Durante una perquisizione della villa, il brigadiere e il commissario salgono in soffitta: inizialmente il brigadiere non trova l'interruttore, ma d'istinto il commissario gli dice che esso \u00e8 collocato dietro una statua. Il brigadiere comincia dunque a sospettare che il commissario sia coinvolto nel caso e stia facendo di tutto per insabbiarlo; l'indomani, quando entrambi sono nell'ufficio, lo affronta: il commissario tenta di sparargli ma il brigadiere risponde prontamente al fuoco e lo uccide. Alla conclusione delle indagini si svela il mistero: il commissario assieme alla sua banda conduceva traffici di droga e opere d'arte utilizzando il villino come base; quando Roccella era tornato senza preavviso, aveva visto nella sua villa il quadro rubato e aveva telefonato alla polizia. Il commissario, allarmatosi, si era recato alla villa e lo aveva ucciso inscenandone il suicidio; aveva poi fatto sparire il quadro portandolo dal capostazione, suo complice: questi aveva opposto resistenza e il commissario lo aveva ucciso. Malgrado ci\u00f2 il magistrato, insieme al questore e al colonnello, decidono che non ci siano prove sufficienti per considerare la reazione del brigadiere legittima difesa e per mancanza di prove, lo si definisce un incidente.\nL'uomo della Volvo viene finalmente lasciato libero, e nell'uscire dalla questura incontra fugacemente padre Cricco, venuto a benedire la salma del commissario. Uscendo dalla citt\u00e0 gli viene in mente il volto del prete e capisce che si trattava dell'uomo che gli aveva aperto e che lui aveva creduto essere il capostazione: Padre Cricco dunque era il complice del commissario che aveva ucciso il capostazione. Il romanzo termina con questo amaro explicit:\nAnalisi testuale.\nLeonardo Sciascia, come definito nel titolo, inventa una storia semplice ma che \u00e8 complessa nella trama e che riesce a denunciare i numerosi problemi legati alla criminalit\u00e0 che persistono in Sicilia. Il libro fa pensare agli innumerevoli casi insabbiati, ai contatti della criminalit\u00e0 con le amministrazioni e, nel personaggio del brigadiere, alla voglia di alcune persone di far cambiare le cose ma i cui ideali finiscono per essere schiacciati dalla negligenza delle istituzioni o dalla gente che non vuole cambiare. Altre tematiche affrontate nel libro, anche se non direttamente dall'autore (il quale non nomina mai n\u00e9 l'una n\u00e9 l'altra), sono la droga e la mafia.\nFilmografia.\nDal romanzo venne tratta la sceneggiatura del film \"Una storia semplice\", che usc\u00ec nelle sale nel 1991 con la regia e la sceneggiatura di Emidio Greco e l'interpretazione dell'attore Gian Maria Volont\u00e9 al suo ultimo film italiano, nel ruolo del Professor Franz\u00f2, che di fatto incarna il punto di vista di Sciascia. Tra gli altri attori che vi prendono parte, Ennio Fantastichini nel ruolo del Commissario, Ricky Tognazzi nel ruolo del brigadiere, e Massimo Ghini, uomo della Volvo.\nAl romanzo si ispira liberamente anche il film del 2018 \"Una storia senza nome\", la cui trama ruota intorno al furto della \"Nativit\u00e0 con i santi Lorenzo e Francesco d'Assisi\" del Caravaggio, al quale lo stesso Sciascia si ispir\u00f2 per la creazione del suo racconto."}
{"id": "485578", "revid": "125019", "url": "https://it.wikipedia.org/wiki?curid=485578", "title": "Terza convenzione di Ginevra", "text": "La terza convenzione di Ginevra protegge i combattenti legittimi che, nel corso di un conflitto armato internazionale, cadano in potere del nemico.\nIl trattamento umanitario previsto dalla III convenzione di Ginevra del 1929 \u00e8 il frutto di un negoziato fra stati che ha cercato di tenere conto di due esigenze diverse:\nIl prigioniero di guerra, infatti, non essendo cittadino della potenza detentrice, non \u00e8 legato ad essa da alcun dovere di fedelt\u00e0, ma anzi come soldato \u00e8 spesso vincolato al dovere di cercare di combattere per il proprio paese, pertanto, ad esempio, se il prigioniero tenta la fuga e non riesce a raggiungere le proprie linee, potr\u00e0 essere punito solo disciplinarmente e non penalmente (se per\u00f2 nel tentare la fuga uccide o ferisce qualcuno o compie altri reati allora potr\u00e0 essere perseguito penalmente in base alle leggi del paese dove \u00e8 trattenuto).\nI prigionieri possono essere internati in campi. Ai soldati semplici pu\u00f2 essere assegnato lavoro manuale, ai sottufficiali lavoro di supervisione. Non \u00e8 permesso assegnare lavoro agli ufficiali, a meno che loro stessi lo richiedano. I prigionieri non possono essere obbligati a lavori di carattere militare.\nAi delegati del Comitato internazionale della Croce Rossa \u00e8 concessa la visita ai prigionieri senza testimoni.\nLa terza convenzione di Ginevra \u00e8 fondata sui diritti dei prigionieri di guerra quali vittime di guerra, mentre le precedenti convenzioni dell'Aia del 1899 e del 1907 sono fondate sul dovere del trattamento da parte dei militari detentori. Fu risottoscritta a Ginevra nel 1949, in sostituzione della precedente convenzione del 17 giugno 1925."}
{"id": "485581", "revid": "237256", "url": "https://it.wikipedia.org/wiki?curid=485581", "title": "Pavel Ivanovich Belyayev", "text": ""}
{"id": "485584", "revid": "110157", "url": "https://it.wikipedia.org/wiki?curid=485584", "title": "Piatti orchestrali", "text": "I piatti orchestrali (piatti a due) sono una coppia di piatti suonati da un percussionista in un'orchestra sinfonica o in una banda musicale.\nLa loro origine risale alla met\u00e0 del XVI secolo. I piatti orchestrali sono tenuti in mano per mezzo di un manico in cuoio, e vengono fatti sfregare, strisciare o oscillare a seconda del suono che si vuole ottenere (\"colpo secco\", \"rullo\", \"strisciata\")."}
{"id": "485585", "revid": "339392", "url": "https://it.wikipedia.org/wiki?curid=485585", "title": "Georgi Timofeyevich Beregovoi", "text": ""}
{"id": "485588", "revid": "4711", "url": "https://it.wikipedia.org/wiki?curid=485588", "title": "Georgiy T. Dobrovolskiy", "text": ""}
{"id": "485589", "revid": "287204", "url": "https://it.wikipedia.org/wiki?curid=485589", "title": "Maiolica arcaica", "text": "Con la locuzione maiolica arcaica (o anche protomaiolica) si \u00e8 soliti contraddistinguere un tipo di ceramica rivestita da una coperta vetrificata a base stannifera sul quale sono tracciate decori in verde-ramina e bruno di manganese, prodotta in epoca bassomedievale nell'Italia centro-settentrionale. Caratteristiche di questo vasellame sono, inoltre, la foggiatura al tornio in unica soluzione, senza rifinitura finale e uno smalto sottile tendente al bianco vaniglia dato nelle sole parti riservate alla decorazione soprattutto a motivi geometrici, geometrico-floreali, e, talvolta, raffigurazioni zoo- e antropomorfe o di simbologie sacre.\nStoria.\nLa maiolica arcaica si impose nella scena ceramica della penisola italiana a partire dai primi decenni del XIII secolo. \nI primi centri ad adottare questa produzione furono Pisa, Montelupo Fiorentino, Siena, Orvieto, Montalcino, Viterbo, Roma e pi\u00f9 a sud Ariano. \nSecondo alcuni studiosi, le conoscenze tecniche per la sua realizzazione non vennero apprese dai ceramisti della penisola per sperimentazioni, ma vennero trasmesse dai contatti avuti con vasellame e maestranze alloctone.\nCos\u00ec a Pisa, per rintracciare l'origine di questa tecnica sono state studiate le ceramiche importate da vari centri del Mediterraneo che vennero usate nella vita quotidiana e come decorazione architettonica sugli edifici religiosi, dette anche bacini ceramici. Il vasellame ricoperto da smalto stannifero importato in Italia proveniva prevalentemente da aree del Bacino Mediterraneo sotto l'influenza islamica, in particolare dalla Tunisia, Egitto, al-Andalus (comprese le Isole Baleari) e dalla Sicilia islamica. Sempre nella citt\u00e0 toscana, si registrano importanti contatti culturali e commerciali con maestranze andaluse e maiorchine che gi\u00e0 a partire dalla fine del X secolo producevano maioliche arcaiche. Grazie a questi contatti \u00e8 possibile che alcuni ceramisti stranieri si siano trasferiti nella penisola italiana e con loro portarono la conoscenza che permise la diffusione della tecnica.\nAnalogamente lo sviluppo assai precoce della maiolica di Ariano (citt\u00e0 sede a quel tempo di una potente grancontea a cavallo dell'Appennino campano) \u00e8 stato posto in relazione con gli intensi interscambi manifatturieri sia con il mondo arabo (tramite l'insediamento musulmano di Lucera) sia con l'impero bizantino (tramite i ducati di Napoli e Amalfi)..\nTecnica di produzione.\nI vasi in maiolica arcaica si contraddistinguono per una doppia cottura in ambiente ossidante, per favorire il colorito roseo dell'impasto. Dopo la prima cottura si ottiene il cosiddetto \"biscotto\" che poteva essere utilizzato anche in questa forma semplice, priva di decorazione. Al fine di ottenere il prodotto smaltato si procedeva alla stesura di uno strato di smalto stannifero, dal tipico colore bianco, all'esterno del vaso (se si trattava di una forma chiusa, altrimenti all'interno se si trattava di una forma aperta) mentre la restante porzione del corpo veniva rivestita di una vetrina piombifera. Una volta seccatosi lo smalto venivano pitturate le decorazioni con il solo utilizzo del colore verde, ottenuto con una miscela di ossido di rame, e del colore nero/bruno, ottenuto con ossido di manganese. Il vaso subiva poi la seconda cottura ed era poi pronto per la commercializzazione.\nLe decorazioni.\nI vasi in maiolica arcaica rappresentano esempi unici di bellezza per quanto riguarda le decorazioni. Esse potevano essere di vario tipo, anche a seconda del periodo di produzione del contenitore. \nDurante il primo periodo di produzione (circa 1220-1280) le forme aperte, che rappresentavano la percentuale maggiore, presentavano motivi geometrici tesi per lo pi\u00f9 a riempire l'intero spazio a disposizione.\nNel secondo periodo invece (circa 1280-1350) si assiste ad un bilanciameento tra forme chiuse ed aperte e le decorazioni si arricchiscono. Il panorama decorativo prevedeva infatti motivi geometrici, ma anche floreali, vegetali, faunistici, mitologici o araldici.\nCon il terzo periodo, ultima fase di produzione della maiolica arcaica (circa 1350-1450), si procede invece verso un declino qualitativo dei prodotti, tanto da arrivare alla commercializzazione di vasi solamente smaltati di bianco, la cosiddetta maiolica arcaica monocroma, privi quindi di ogni altro colore."}
{"id": "485590", "revid": "767487", "url": "https://it.wikipedia.org/wiki?curid=485590", "title": "Over the Top (film 1987)", "text": "Over the Top \u00e8 un film del 1987 diretto da Menahem Golan, con protagonista Sylvester Stallone.\nTrama.\nLincoln Hawk \u00e8 un camionista con un unico, grande dolore: non si perdona di aver lasciato il figlio Michael in tenera et\u00e0 e la moglie Christina a causa del ricco e odiato suocero che lo ha sopraffatto con la potenza del suo denaro senza la possibilit\u00e0 di resistere, e di essere fuggito via sulle strade al sole cocente delle lunghe traversate degli Stati Uniti invece di combattere per i suoi affetti pi\u00f9 cari.\nOra Lincoln ha la possibilit\u00e0 di riscattarsi, grazie anche alla moglie, che non ha mai smesso di amarlo: la donna, ormai morente a seguito di un male incurabile, dopo anni di doloroso silenzio gli chiede di portarle personalmente il figlio Michael, studente in una prestigiosa scuola militare.\nL'incontro tra i due non \u00e8 semplice. Diffidenza e rancore dividono il ragazzo dal padre, da quest'uomo burbero che il nonno gli ha sempre descritto come un poco di buono e un approfittatore. Il viaggio in camion, per\u00f2, \u00e8 lungo, e il tempo e le avventure passate insieme faranno rinascere, sia pur a fatica, il legame.\nLincoln ed il figlio giungono a destinazione, quando per\u00f2 Christina \u00e8 gi\u00e0 morta da poche ore sotto i ferri, durante una delicata operazione al cuore. Michael, in preda alla disperazione, accusa il padre di avergli praticamente impedito, con il lungo viaggio in camion, di vedere la madre viva per l'ultima volta, e torna a vivere con il nonno in una lussuosissima villa a Bel Air. Lincoln cerca addirittura di riprenderselo sfondando con il suo camion l'ingresso della villa del suocero, ma fallisce il tentativo e viene arrestato dalla polizia. In carcere riceve la visita di Micheal accompagnato dal segretario personale del suocero, Michel gli comunica che intravede troppi dubbi in una possibile vita insieme a lui e che per tale motivo preferisce rimanere con il nonno, alch\u00e9 il segretario personale del sig. Cutler, che ha accompagnato Michel in carcere, gli propone un patto: ritirare la denuncia e rinunciare a qualsiasi richiesta di risarcimento danni (quelli alla villa, cospicui) in cambio dell'abbandono dello stato della California e della rinuncia all'affidamento del figlio. Lincoln accetta e la denuncia viene ritirata.\nTornato in libert\u00e0, rivende il camion ormai malridotto, e decide di iscriversi al campionato del mondo di braccio di ferro, dove sono in palio un ricco premio in denaro ed un camion nuovo per tentare di rifarsi una vita e nella speranza di creare i presupposti per riconquistare l'affetto del figlio. Non basta: nonostante i bookmakers lo diano quotato 20 a 1 cio\u00e8 pochissime possibilit\u00e0 di vittoria, Lincoln scommette tutto quello che ha sulla sua vittoria finale, cio\u00e8 i 7.000 dollari incassati dalla vendita del camion.\nMichael, nel frattempo, comincia a rovistare in casa fra i documenti e gli effetti personali della madre; alla fine trova tutte le numerose ed affettuose lettere che il padre, in tutti quegli anni, gli aveva scritto e che il nonno gli aveva tenuto deliberatamente occultate; ormai convinto della buona fede del padre il ragazzo, sapendo che avrebbe partecipato al campionato mondiale di braccio di ferro a Las Vegas, fugge via a bordo di un pick-up, inseguito dalle guardie del corpo del nonno. Michael riesce a salire su un aereo ed a raggiungere il padre a Las Vegas nell'albergo che ospita la manifestazione. Il suocero, in un ultimo tentativo di riprendersi il nipote e liberarsi dell'indesiderato genero, cerca di \"comprare\" Lincoln offrendogli una grossa somma di denaro (500.000 dollari) e mostrandogli un modernissimo camion nuovo che sarebbe stato di sua propriet\u00e0 se avesse accettato di non farsi mai pi\u00f9 vedere, ma questi rifiuta categoricamente e arriva anche al punto di mettere K.O. con un pugno sullo stomaco uno dei bodyguard del suocero che lo stava provocando.\nLincoln, contro ogni pronostico, \u00e8 giunto in finale e sta per disputare il match decisivo con il campione in carica, ma \u00e8 palesemente in difficolt\u00e0 a causa degli intensi sforzi fisici sostenuti fino a quel momento. Il braccio destro \u00e8 dolorante, e non vi \u00e8 alcuna certezza di uscire vincitore dalla sfida finale.\nL'avversario, l'imbattuto e gigantesco Bob \"Bull\" Hurley, gi\u00e0 cinque volte campione del mondo, non lascia molte speranze e ben pochi sono pronti a scommettere su un colpo di scena, cio\u00e8 la sconfitta di Hurley. L'incontro sar\u00e0 estenuante e prolungato, ma la tensione morale e fisica non piegher\u00e0 Lincoln, che malgrado l'aggressivit\u00e0, le provocazioni e un pugno in pieno naso da parte dell'avversario, riuscir\u00e0 ad avere la meglio. Sar\u00e0 la presenza del figlio a dargli quello stimolo in pi\u00f9 che gli occorre per vincere l'incontro, il titolo e, soprattutto, il ricco premio in palio, sotto lo sguardo impotente del suocero ormai consapevole che nemmeno tutto il suo denaro baster\u00e0 a trattenere il nipote. Entrambi rimarranno insieme per sempre, costituendo una nuova societ\u00e0 di trasporti, che decidono di chiamare \"Hawk&amp;Figlio\".\nProduzione.\nIl film \u00e8 stato prodotto dalla collaborazione tra Cannon Group, Golan-Globus Productions, e Warner Bros. Il budget per la realizzazione della pellicola ammonta a circa $ 25.000.000. Le scene sono state girate dal 9 giugno al 15 agosto 1986 in svariati stati americani, pi\u00f9 precisamente a Sylmar, Los Angeles (California), Page, Flagstaff, Jerome, e Phoenix (Arizona), Las Vegas (Nevada), Monument Valley (Utah e Arizona), Ouray (Colorado). Stallone ricevette circa $ 12 milioni.\nColonna sonora.\n\u00c8 stato pubblicato nel 1987 un disco contenente le colonne sonore del film, in coincidenza con l'uscita della pellicola.\nTagline.\nLe tagline del film sono le seguenti:\nDistribuzione.\nIl film \u00e8 stato distribuito a New York City (New York) il 12 febbraio 1987; nel resto degli Stati Uniti d'America il 13 febbraio dalla Warner Bros.; in Giappone il 14 febbraio; in Italia il 20 febbraio dalla Italian International Film; in Danimarca il 20 marzo; in Australia il 26 marzo dalla Hoyts Distribution; in Taiwan il 28 marzo; nel Regno Unito il 3 aprile; in Spagna il 6 aprile con il nome \"Yo, el Halc\u00f3n\"; in Francia l'8 aprile come \"Over the Top - Le bras de fer\"; nei Paesi Bassi il 9 aprile dalla Cannon Tuschinski Film Distribution; in Finlandia (come \"Over the Top - ter\u00e4st\u00e4kin kovempi\", dalla Oy Europa Vision AB), Irlanda, e Portogallo (\"O Lutador\") il 10 aprile; in Svezia il 17 aprile; in Brasile il 24 aprile come \"Falc\u00e3o - O Campe\u00e3o dos Campe\u00f5es\"; in Germania Ovest il 30 aprile dalla Scotia-Cannon; in Corea del Sud il 4 luglio; in Ungheria il 29 marzo 1990 come \"T\u00fal a cs\u00facson\". La prima TV statunitense avvenne nel 1989, sulla Columbia Broadcasting System (CBS).\nCensura.\nIl film, a seconda del paese di proiezione, ha avuto una censura pi\u00f9 o meno \"severa\": \u00e8 stato vietato ai minori di 6 anni in Portogallo; minori di 10 in Finlandia; 11 in Svezia; 12 in Norvegia e Germania Ovest. In Argentina, nella maggior parte del Canada, e a Singapore, il film \u00e8 stato valutato come adatto a tutti, mentre in Australia, Ontario, Singapore, Regno Unito, e Stati Uniti d'America \u00e8 stato classificato come \"PG\", ovvero che la visione da parte dei bambini \u00e8 consentita con la presenza di un adulto.\nAccoglienza.\nIncassi.\nNel primo fine settimana di apertura il film incassa $ 5 149 200, posizionandosi dietro a Mannequin, Una fortuna sfacciata, e Platoon, scritto e diretto da Oliver Stone.\nIl guadagno totale in patria ammonta a $ 16 057 580, mentre in Svezia SEK 3 967 014.\nCritica.\nIl film non \u00e8 stato accolto bene dalla critica: su IMDb riceve un punteggio di 5.7/10, su Mymovies 2.85/5, su Movieplayer.it 2.2/5, su FilmTV 4.7/10. La pellicola ha ricevuto un indice di gradimento del 27% su Rotten Tomatoes, basato su 26 recensioni, e una valutazione media di 4.3/10. Variety l'ha definita \"prevedibile sotto ogni aspetto\"\". Janet Maslin del New York Times ha definito il film \"confusionale\", e ha criticato la quantit\u00e0 presente di pubblicit\u00e0 indiretta. Rita Kempley del Washington Post ha scritto che il film non \u00e8 all'altezza del Rocky di Stallone, e che \u00e8 \"pressoch\u00e9 un video lungometraggio\", a causa di tutte le canzoni rock presenti.\nLaura e Morando Morandini (da \"Telesette\"):\nFrancesco Mininni (da \"Magazine Italiano Tv\"):\nLucia Tedesco:\nVideogioco.\nUn videogioco su \"Over the Top\" fu realizzato solo clandestinamente, senza licenza di usarne il nome, edito dall'italiana Systems Editoriale (collana \"Software Club\" n\u00b0 16) nel 1987 per Commodore 64. Consiste in incontri di braccio di ferro con visuale in prima persona e meccaniche basate sullo scuotimento del joystick."}
{"id": "485594", "revid": "237256", "url": "https://it.wikipedia.org/wiki?curid=485594", "title": "Konstantin Feoktistov", "text": ""}
{"id": "485595", "revid": "991694", "url": "https://it.wikipedia.org/wiki?curid=485595", "title": "Christen-Democratisch en Vlaams", "text": ""}
{"id": "485596", "revid": "991694", "url": "https://it.wikipedia.org/wiki?curid=485596", "title": "Vlaamse Liberalen en Democraten", "text": ""}
{"id": "485597", "revid": "977683", "url": "https://it.wikipedia.org/wiki?curid=485597", "title": "Ornitholestidae", "text": ""}
{"id": "485598", "revid": "23885", "url": "https://it.wikipedia.org/wiki?curid=485598", "title": "Mouvement R\u00e9formateur", "text": ""}
{"id": "485599", "revid": "762947", "url": "https://it.wikipedia.org/wiki?curid=485599", "title": "Acad\u00e9mie des inscriptions et belles-lettres", "text": "L'Acad\u00e9mie des inscriptions et belles-lettres fu fondata da Jean-Baptiste Colbert nel 1663.\nSi \u00e8 chiamata \"Petite Acad\u00e9mie\", \"Acad\u00e9mie royale des inscriptions et m\u00e9dailles\" e \"Acad\u00e9mie royale des inscriptions et belles-lettres\" prima di trovare il 21 marzo 1816 il nome definitivo di \"Acad\u00e9mie des inscriptions et belles-lettres\".\nStoria.\nIl compito dell\"'Acad\u00e9mie des inscriptions et belles-lettres\" fu inizialmente quello di stabilire le iscrizioni e gli emblemi da porre nei monumenti e nelle medaglie in onore del re Luigi XIV. L'accademia doveva inoltre studiare le medaglie e altre rarit\u00e0, antiche e moderne, del gabinetto del re oltre che gli antichi monumenti francesi.\nMolto presto, l\"'Acad\u00e9mie\" si occup\u00f2 di storia e archeologia in senso pi\u00f9 largo. Con l'ordinanza del 16 luglio 1701, sotto l'impulso di J\u00e9r\u00f4me Ph\u00e9lypeaux, segretario di Stato, fu trasformata in una vera istituzione statale. Il suo statuto fu confermato dalle lettere patenti del febbraio 1713 firmate da Luigi XIV nel castello di Marly. Nel 1711 Charles C\u00e9sar Baudelot de Dairval divenne membro dell'Acad\u00e9mie.\nDal 1717 al 1793 pubblic\u00f2 317 opere storiche, la maggior parte dedicata alla Gallia e al Medioevo: studi di geografia antica, di letteratura e di scienze ausiliarie della storia (epigrafia, numismatica, sfragistica, ecc.), di storia delle istituzioni, degli usi e dei costumi.\nI lavori dell'Accademia si basavano su documenti archeologici e su fonti storiografiche, acquisendo cos\u00ec una reputazione di qualit\u00e0 e seriet\u00e0. Diversi accademici sono considerati tra i fondatori della storiografia francese: per esempio l'abate Jean Lebeuf, Jean-Baptiste de Lacurne de Sainte-Palaye, Louis-Georges de Br\u00e9quigny, Alexis-Fran\u00e7ois Artaud de Montor, il conte di Caylus o Nicolas Fr\u00e9ret.\nIl regolamento del 22 dicembre 1796 rese la ricerca storica lo scopo principale dell'istituzione. Membri illustri dell'Acad\u00e9mie attivi nel campo della filologia furono ad esempio i grecisti Henri Weil, Charles-Benoit Hase e Joseph-Daniel Guigniaut.\nNel corso della Rivoluzione francese, il decreto del 27 novembre 1792 viet\u00f2 agli accademici di provvedere alla sostituzione degli accademici deceduti, poi il decreto dell'8 agosto 1793 ordin\u00f2 la soppressione di tutte le accademie.\nL\"'Acad\u00e9mie des inscriptions et belles-lettres\" divenne cos\u00ec la 3\u00aa classe (in un primo tempo come \u00abLetteratura e Arti\u00bb, poi \u00abStoria e Letterature antiche\u00bb) dell'Istituto di Francia, istituito dalla Costituzione dell'anno III (1795).\nUn'ordinanza del 21 marzo 1816 ripristin\u00f2 il nome originale.\nDal 1867 al 1962 l\"'Acad\u00e9mie des inscriptions et belles-lettres\" ha curato la pubblicazione del \"Corpus Inscriptionum Semiticarum\" (CIS), una collezione di antiche iscrizioni in caratteri semitici prodotte dalla fine del II millennio a.C. al periodo precedente l'Egira (622 d.C.).\nAi nostri giorni, la missione dell'Accademia si \u00e8 ampliata con una predilezione per la storia della Francia e della Gallia, la linguistica, l'archeologia e gli studi orientalistici.\nOrganizzazione.\nDai pochi membri dell'epoca di Colbert, l'istituzione si \u00e8 ingrandita in fretta. Il regolamento del 1701, a lungo in vigore, fissava a 40 il numero dei membri: 10 onorari, 10 pensionari, 10 associati e 10 allievi. A essi, nel 1975, si aggiunsero sei membri stranieri.\nAttualmente ne fanno parte 55 componenti di nazionalit\u00e0 francese e 40 stranieri. Tra quelli francesi si ricordano\nMarc Philonenko, Daniel Gimaret, Francis Rapp e Laurent Pernot.\nLe sessioni si tenevano inizialmente al Louvre, in una sala al pianterreno al di l\u00e0 del \"Pavillon de l'Horloge\". Nel 1805 la sede dell'Accademia si trasfer\u00ec al \"Palais de l'Institut\", insieme alle altre accademie."}
{"id": "485601", "revid": "1318658", "url": "https://it.wikipedia.org/wiki?curid=485601", "title": "Monti Tatra", "text": "I Monti Tatra, detti anche semplicemente Tatra (in polacco e slovacco \"Tatry\") sono una catena montuosa al confine tra Polonia e Slovacchia, e rappresentano la parte pi\u00f9 alta dei Carpazi.\nGeografia.\nLa maggior parte dei picchi pi\u00f9 alti della catena sono situati in Slovacchia, mentre i pi\u00f9 grandi laghi di montagna si trovano in Polonia. La pi\u00f9 alta cima dei Tatra, situata a 2655 metri, \u00e8 Gerlachovsk\u00fd \u0161t\u00edt, in Slovacchia, mentre Rysy, a 2499 metri, \u00e8 la pi\u00f9 alta cima polacca, situata sul confine Polonia-Slovacchia.\nLa zona \u00e8 molto conosciuta per gli sport invernali e per le localit\u00e0 turistiche, come Poprad e la citt\u00e0 Vysok\u00e9 Tatry, nella Slovacchia (letteralmente significa \"Citt\u00e0 degli Alti Tatra\", creata nel 1999 dalla fusione delle localit\u00e0 di \u0160trbsk\u00e9 Pleso, Star\u00fd Smokovec, e Tatransk\u00e1 Lomnica), o Zakopane, la Capitale d'Inverno della Polonia.\nI Monti Tatra si compongono dei Tatra Occidentali (in slovacco \"Z\u00e1padn\u00e9 Tatry\", in polacco \"Tatry Zachodnie\") e dei Tatra Orientali (\"V\u00fdchodn\u00e9 Tatry\", \"Tatry Wschodnie\"). I Tatra Orientali consistono negli Alti Tatra (\"Vysok\u00e9 Tatry\", \"Tatry Wysokie\") e negli Belianske Tatra (\"Belianske Tatry\", \"Tatry Bielskie\").\nGli Alti Tatra, con le loro 25 cime a pi\u00f9 di 2500 metri sul livello del mare, sono le uniche montagne a carattere alpino nei 1200 chilometri di Carpazi.\nI Tatra si devono distinguere da un'altra catena montuosa slovacca, i Bassi Tatra (\"N\u00edzke Tatry\"), situati a sud dei Tatra. Talvolta, comunque, il termine Tatra \u00e8 riferito sia ai Tatra che ai Bassi Tatra.\nIl Parco Nazionale Slovacco dei Tatra (TANAP, \"Tatransk\u00fd n\u00e1rodn\u00fd park\") fu fondato nel 1949, mentre il Parco Nazionale Polacco dei Tatra (\"Tatrza\u0144ski Park Narodowy\") fu creato nel 1954. Entrambe le aree furono aggiunte all'UNESCO nel 1993.\nIl 19 novembre 2004, una grande porzione della foresta nella parte meridionale degli Alti Tatra fu danneggiata da una burrasca di vento a pi\u00f9 di 100 miglia all'ora. Tre milioni di metri cubi di foresta furono abbattuti, morirono due persone e molti villaggi negli Alti Tatra furono tagliati fuori dal resto del mondo.\nAlcune citt\u00e0 che sorgono su questa catena montuosa sono collegate tramite la Ferrovia elettrica dei Tatra."}
{"id": "485602", "revid": "834", "url": "https://it.wikipedia.org/wiki?curid=485602", "title": "\u00d6sterreichische Volkspartei", "text": ""}
{"id": "485605", "revid": "327794", "url": "https://it.wikipedia.org/wiki?curid=485605", "title": "Luce Irigaray", "text": " \nCome per altre pensatrici belghe e francesi degli anni '70, il legame con il femminismo \u00e8 stato un punto di svolta nel suo percorso. Il suo pensiero si \u00e8 sviluppato in un vivo rapporto di scambio con la politica delle donne.\nMostra da sempre molto interesse per le problematiche relative al linguaggio. Rivede le categorie fondamentali della psicoanalisi e della filosofia a partire dai temi dell'inconscio femminile, del corpo femminile, del legame della donna con la madre. Riflette sul tema della differenza, sul mistero dell'altro, sulla necessit\u00e0 di un pensiero femminile maturo e saggio. Lavora sul tema della democrazia e dei diritti sessuati; negli ultimi anni si \u00e8 impegnata per favorire l'apertura alle tradizioni orientali.\nBiografia.\nLuce Irigaray ha dichiarato di non amare parlare della propria vita privata. A suo parere l'entrata nel mondo intellettuale da parte della donna \u00e8 stata una battaglia vinta faticosamente, e quindi ogni riferimento a fatti privati \u00e8 un possibile modo per screditare la voce femminile in questo ambiente gi\u00e0 poco accogliente. Per questo si sa poco della sua vita privata.\nLuce Irigaray nasce a Blaton (Belgio) il 3 maggio 1930. Studia Filosofia presso l'Universit\u00e0 Cattolica di Lovanio e si laurea nel 1955. Dopo aver insegnato in un liceo di Bruxelles, si trasferisce in Francia.\nNel 1961 consegue la laurea in psicologia presso l'Universit\u00e0 di Parigi e nel 1962 il Diploma di psicopatologia.\nDal 1962 al 1964 lavora per la Fondazione Nazionale della Ricerca Scientifica in Belgio. Dopodich\u00e9 inizia a lavorare come assistente presso il Centro Nazionale della Ricerca Scientifica di Parigi, dove \u00e8 attualmente direttrice di ricerca.\nNel 1968 riceve un Dottorato in Linguistica.\nNel 1969 analizza Antoinette Fouque, una leader femminista dell'epoca.\nDal 1970 al 1974 insegna presso l'Universit\u00e0 di Vincennes. In questo periodo diventa un membro dell'EFP (Ecole Freudienne de Paris, fondata da Jacques Lacan).\nNel 1974 pubblica la sua tesi di dottorato \"Speculum, de l'autre femme,\" dove critica con pungente ironia il pensiero di Freud e di Lacan sulla sessualit\u00e0 femminile. Questo libro, che provoca molte polemiche, segna la sua rottura con Lacan e la porta alla sospensione dall'incarico di insegnante presso l'universit\u00e0 di Vincennes.\nIrigaray riesce a trovare un nuovo pubblico nei circoli femministi a Parigi (viene inoltre coinvolta in manifestazioni per la contraccezione e per il diritto all'aborto). Tiene molti seminari e conferenze in tutta Europa, decine dei quali vengono raccolti e pubblicati (\"Oltre i propri confini\", Baldini Castoldi Dalai, 2007).\nIl lavoro della Irigaray influenzer\u00e0 i movimenti femministi francesi e italiani per alcuni decenni.\nNel 1982 ottiene la cattedra di filosofia all'Universit\u00e0 Erasmus di Rotterdam (la sua attivit\u00e0 di ricerca in questa facolt\u00e0 porta alla pubblicazione dell'opera \"Etica della differenza sessuale\").\nNel 1991 viene eletta deputata al Parlamento Europeo.\nNel 1993 scrive, direttamente in italiano, \"Amo a te\".\nNel dicembre 2003 l'Universit\u00e0 di Londra le conferisce la laurea honoris causa in letteratura. Dal 2004 al 2006 \u00e8 stata visiting professor nel dipartimento di Lingue e Letterature Straniere presso l'Universit\u00e0 di Nottingham. Nel 2007 viene affiliata con l'Universit\u00e0 di Liverpool. Nel 2008 le viene assegnata la laurea honoris causa in Letteratura dallo University College di Londra.\nLa prima opera: Speculum. L'altra donna.\nIl testo, che era la tesi di dottorato dell'autrice, viene pubblicato in Francia nel 1974; segna la sua rottura con Lacan e le costa l'espulsione dall'Universit\u00e0 di Vincennes.\nL'opera si pu\u00f2 considerare un classico del pensiero femminista, un libro in cui si parla della donna e della sua sessualit\u00e0 senza definirla, senza concluderla, contro tutte le pratiche e le ideologie che dagli inizi del pensiero occidentale hanno ridotto il suo corpo al silenzio, all'uniformit\u00e0, alla soggezione.\nLa prima parte dell'opera \u00e8 dedicata alla psicoanalisi, la seconda alla filosofia. Entrambe convergono nella tesi dell\"essenzialit\u00e0\" della differenza sessuale, spiegata per\u00f2 in una maniera che esalta e non deprime la sessualit\u00e0 femminile.\nSecondo l'autrice la psicoanalisi e la filosofia classica hanno prodotto una cultura apparentemente valida per tutti, ma in realt\u00e0 portatrice di valori maschilisti.\nL'opera propone una \u201cfondazione\u201d della teoria della differenza sessuale attraverso una personalissima analisi critica delle tesi di Freud (e quindi indirettamente di Lacan) e dell'intera tradizione filosofica occidentale (da Platone a Hegel).\n\"Speculum. L'altra donna\" si rivela un successo editoriale e ottiene grande risonanza di critica all'interno dei circoli femminili. Appare in Italia nel 1975.\nL'attacco a Lacan e all'ideologia maschile.\nIl riferimento allo \u201cspeculum\u201d (contrapposto allo \u201cspecchio\u201d) \u00e8 un indiretto attacco a Lacan, il quale nel suo scritto \"Stadio dello specchio\" indicava come centrale e decisiva nell'infanzia l'esperienza dello specchio. In questa fase il bambino o la bambina si vedono riflessi nello specchio per la prima volta e cominciano ad acquistare e costruire il senso della loro identit\u00e0 come individui separati dalla madre e dagli altri.\nLo specchio (che rinvia solo \"immagini\"), precede di poco la comparsa del Padre e della sua Legge. Questa legge (fatta di \"parole\") sanziona lo status e il ruolo rispettivo di maschio (superiore) e di femmina (inferiore). L'ordine imposto da questa legge viene chiamato \u201cordine simbolico\u201d e in esso le parole, i discorsi sono i \"simboli\" e si distinguono dalle immagini e dai \"segni\".\nI segni appartengono invece alla fase pre-edipica, fase precedente a quella dello specchio e chiamata da Kristeva ordine semiotico (della madre), opponendola alla fase dell'ordine simbolico (del padre).\nNell'ideologia dell'ordine simbolico (e quindi nel linguaggio della legge del padre) la donna \u201cfunziona\u201d come specchio per l'uomo; questo, guardando la donna nella sua condizione di inferiorit\u00e0, vede se stesso nella sua condizione di superiorit\u00e0.\nL'uomo non vede la donna cos\u00ec com'\u00e8, ma come il contrario di s\u00e9: un buco, una mancanza, un'assenza. Allo stesso modo l'organo genitale maschile \u00e8 visto come il contrario di quello femminile: il fallo \u00e8 il pieno, l'attivit\u00e0, il tutto; la vagina \u00e8 il vuoto, la passivit\u00e0, il niente.\nFreud e il pensiero maschile vedono nella donna soltanto la negazione di ci\u00f2 che l'uomo possiede (di qui la famosa invidia del pene attribuita da Freud alla bambina).\nNella teoria psicanalitica di Freud la sessualit\u00e0 femminile \u00e8 interpretata come una mancanza, quasi una nostalgia, di quella maschile: la donna scopre la sua sessualit\u00e0 accorgendosi della mancanza del pene e successivamente impiega la sua energia per ottenere il sesso maschile.\nDi conseguenza il discorso dell'uomo \u00e8 un discorso fallocentrico: il fal-logo-centrismo \u00e8 l'atteggiamento dell'uomo, in quanto pone al centro di tutto se stesso, il proprio fallo, il proprio discorso.\nL'altra donna.\nSecondo Irigaray, se invece dello specchio si usa lo speculum, si vedr\u00e0 che quello che per l'uomo era il vuoto o il nulla da riempire, \u00e8 invece un luogo con una sua realt\u00e0 e una sessualit\u00e0 ricca e molteplice (che al confronto fa apparire modesta quella maschile).\n\"Per la femmina la realt\u00e0 della sua castrazione significa in fondo questo: \u201cvoi uomini non ci vedete niente, non ne sapete niente, non vi ci ritrovate, non vi ci riconoscete. E questo vi \u00e8 insopportabile. Dunque non esiste, non c'\u00e8 niente.\u201d\"\nL'uomo, secondo Irigaray, vede come un pericolo la diversit\u00e0 positiva della donna, in quanto questa diversit\u00e0 (una realt\u00e0 differente, non un nulla o un vuoto) mette in crisi il suo immaginario, determinato esclusivamente dal fallocentrismo. Se la donna, oltre l'invidia del pene, avesse altri desideri, lo specchio che deve rinviare all'uomo la sua immagine invertita perderebbe forse la sua unit\u00e0, unicit\u00e0, semplicit\u00e0.\nPer l'uomo \"l'altra donna\", quella dello speculum e non dello specchio, non esiste; per lui esiste solo la donna dello specchio, che gli d\u00e0 la rassicurante immagine invertita da lui desiderata.\nDe l'autre femme: la natura a due.\nLuce Irigaray si \u00e8 confrontata con Simone de Beauvoir sulla \"differenza femminile\". \u00c8 convinta che cercare il proprio spazio in un mondo maschile non sia abbastanza.\nChi, come donna, vuole ottenere parit\u00e0 di condizioni e diritti cercando un'uguaglianza con il modello maschile di riferimento della cultura occidentale, finisce implicitamente per ammettere la validit\u00e0 di tale modello (che non viene contestato, ma che anzi si cerca di imitare e di raggiungere).\nLa critica a Simone De Beauvoir \u00e8 uno spunto per affermare l'intrinseca diversit\u00e0 della natura femminile: la differenza sessuale. Irigaray afferma a pi\u00f9 riprese che ci\u00f2 di cui bisogna prendere atto \u00e8 il limite interno alla natura stessa dettato dal genere a cui apparteniamo. La natura \u00e8 a due: uomo e donna.\n\"Occorre anche coltivare e sviluppare identit\u00e0 e soggettivit\u00e0 al femminile, senza rinunciare a se stesse. I valori di cui le donne sono portatrici - aggiunge - non sono sufficientemente riconosciuti e apprezzati, anche dalle stesse donne. Per\u00f2 sono valori di cui il mondo oggi ha urgente bisogno, che si tratti di una maggiore cura della natura o di una capacit\u00e0 di entrare in relazione con l'altro\".\nPercorso.\nSe inizialmente la sua ricerca era dedicata ad una critica radicale del \u201cdiscorso fallogocentrico\u201d, successivamente si \u00e8 rivolta a definire i valori necessari per assicurare l'autonomia del soggetto femminile, per poi arrivare, in questi ultimi anni, a mettere in pratica le condizioni per una cultura e una convivenza fra soggetti differenti, di cui il paradigma pi\u00f9 universale \u00e8 proprio la relazione uomo-donna, uomini-donne.\nIrigaray invita ad analizzare a fondo il tema delle differenze di genere come elemento fondamentale per giungere a un vero multiculturalismo: la piena comprensione delle differenze tra uomo e donna \u00e8 la base fondamentale per accettare gli altri; per rendere possibile una globalizzazione non distruttiva della soggettivit\u00e0 individuale e delle culture. L'obiettivo \u00e8 quello di ricercare un futuro pi\u00f9 giusto e felice per l'umanit\u00e0.\nSi pu\u00f2 raggiungere questo futuro solo con la scoperta, teorica e pratica, di una relazione con l'altro nutrita di rispetto reciproco per le differenze.\nAlla base di questo vi \u00e8 una cultura a due soggetti, maschile e femminile, portatori di valori differenti, ma di equivalente importanza per l'elaborazione di legami e di civilt\u00e0, sia nell'ambito privato che nella comunit\u00e0 umana mondiale.\n\"\u00abSi \u00e8 fatto di questo pensiero della differenza un pensiero solo delle donne e fra le donne. Non l'ho mai detto. Questa era una tappa necessaria per strutturare il soggetto femminile, ma la finalit\u00e0 resta una cultura a due soggetti. \u00c8 una cultura a due soggetti che ci permette di entrare nel multiculturalismo, essendo la differenza uomo-donna la prima differenza\u00bb\"\nParlare non \u00e8 mai neutro.\nLuce Irigaray compie molti studi sul linguaggio.\nSostiene che, se il dialogo \u00e8 alla base del confronto, \u00e8 allora importante cambiare il nostro modo di parlare: la parola \u00e8 necessaria per arrivare all'altro, ed entrare in dialogo.\nLa differenza sessuale ha bisogno di un linguaggio che la determini, attraverso il quale se ne possa parlare, discutere e anche distruggere se \u00e8 il caso.\nLe donne hanno bisogno di parole, di un simbolico conforme all'esperienza femminile. Una donna deve poter parlare di s\u00e9 senza passare necessariamente attraverso l'immaginario maschile.\nSecondo la Irigaray il linguaggio deve essere decostruito, cos\u00ec che ne venga svelato il carattere falsamente neutro; dovr\u00e0 allora essere costruito un nuovo linguaggio, portatore di nuovi valori. Una simile parola non pu\u00f2 risultare da un insegnamento ricevuto: deve essere assunta liberamente da ciascuno e ciascuna fuori dai vincoli delle abitudini e delle consuetudini.\nL'umanit\u00e0 \u00e8 a due.\nDa alcuni studi che la Irigaray compie sul linguaggio di ragazzi e ragazze emerge che la nostra societ\u00e0 parla sempre di un soggetto unico (che di fatto \u00e8 maschile) che costruisce una filosofia verticale e supera la natura; se si entra invece nell'ottica dei due soggetti (differenti ma in continua relazione fra loro) questo rapporto cambia e ciascun soggetto \u00e8 in relazione con la natura, con tutti gli individui e con la cultura. \"L'umanit\u00e0 \u00e8 a due e bisogna divinizzare questa condizione, coltivare il nostro essere in relazione con il prossimo\".\nLa via dell'amore.\n\"La via dell\u2019amore\" \u00e8 un tentativo di ripensare e rifondare la filosofia occidentale, scardinando le tradizioni sapienziali della nostra cultura.\nIndica le vie per giungere, attraverso la parola, ad avvicinarsi all'altro, ad entrare in dialogo.\nSuggerisce un nuovo modo di pensare che coinvolge il rapporto tra arte, religione e filosofia. In questo modo di pensare devono stare gli uomini e le donne, considerati nella loro globalit\u00e0 e nelle loro differenze.\nSecondo l'autrice \u00e8 necessario, per passare ad una nuova tappa dell'evoluzione della cultura, cambiare i nostri atteggiamenti nei confronti dell'altro; l'obbiettivo \u00e8 quello di scoprire un nuovo alfabeto e una nuova grammatica politica per la realizzazione di una democrazia a due.\nL'avvicinamento alla cultura orientale.\nSecondo Luce Irigaray oggi l'Occidente crede di nuovo nella propria superiorit\u00e0 perch\u00e9 percepisce l'Oriente come irrazionale e bisognoso di controllo.\nMa cos\u00ec come la donna rappresenta l'altro per l'uomo (qualcosa che si trova al di l\u00e0 della nostra persona e solo quando viene accettato questo l'altro ci illumina), anche l'Oriente rappresenta l'altro per l'Occidente; possiamo quindi trarre insegnamenti dalle culture dell'Estremo Oriente. In particolare, dobbiamo riformulare un'identit\u00e0 singolare che sia pi\u00f9 in armonia con il cosmo e meno scissa fra corpo e spirito.\nLuce Irigaray critica l'uomo occidentale per il suo bisogno di possedere e di controllare l'altro e le cose che lo circondano.\n\"Siamo stati(e) educati(e) a fare nostro tutto ci\u00f2 che ci piace, tutto ci\u00f2 che \u00e8 vicino a noi, fa parte della nostra intimit\u00e0. Il nostro modo di ragionare, il nostro modo di amare corrisponde ad un'appropriazione.\"\nSolo quando sfugge a ogni giudizio da parte nostra, l'altro emerge come un tu (sempre altro e inappropriabile dall'io). Se viene fatto nostro, l'altro perde il suo fascino.\n\"In un evento ci\u00f2 che affascina \u00e8, invece, ci\u00f2 che sfugge al nostro controllo, alla nostra competenza, alla nostra intenzione, al nostro stesso immaginario. Solo allora \u2013 ci dice Irigaray - la nostra risposta a tale mistero pu\u00f2 essere la sorpresa, l'incanto, la lode, talvolta l'interrogazione, ma non pu\u00f2 in nessun modo essere l'appropriazione, la riproduzione o la ripetizione.\"\nPer la Irigaray \u00e8 necessasio coltivare il desiderio; il desiderio nasce dalla differenza e ci regala un \u201cin pi\u00f9\u201d di energia. Implica un intreccio di corpo e di parola. Il desiderio \u00e8 stato relegato dalla cultura occidentale nella carne, negandone la dimensione spirituale.\nIrigaray propone che ciascuno di noi diventi per s\u00e9 e per l'altro un'opera d'arte. Trasformarci in un'opera d'arte significa scoprire i gesti e le parole che possono esprimere il nostro desiderio all'altro, non per possedere, ma per ospitare l'altro in noi stessi.\nPer Luce Irigaray l'esperienza dello yoga e le tecniche del \"respiro\" ci possono introdurre a un diverso modo di essere con s\u00e9 e con gli altri, di vivere la relazione a due e la sessualit\u00e0.\nIl respiro \u00e8 un soffio che va dal fuori al dentro, dal dentro al fuori del corpo, unisce la vita dell'universo al pi\u00f9 profondo dell'anima. Richiede di avere scambi con l'esterno ma poi di raccogliersi nel silenzio del proprio io.\nRespirare \u00e8 anche il primo gesto di autonomia del neonato. Ed \u00e8 necessario conservare sempre una riserva di respiro personale che ci consenta un'autonomia, anche psichica.\nCritiche.\nAlan Sokal e Jean Bricmont nel loro libro \"Imposture intellettuali\" criticano Irigaray in quanto considerano le sue teorie un esempio della tendenza antiscientifica del postmodernismo. Essi citano le sue analisi di E=mc\u00b2 in base alle quali essa sarebbe una \"equazione sessuata\" (dal momento che privilegerebbe la velocit\u00e0 della luce) e la sua tesi secondo cui la meccanica dei fluidi \u00e8 stata trascurata dalla \"scienza maschile\" che preferisce trattare i maschili oggetti rigidi piuttosto che i \"femminili\" fluidi."}
{"id": "485606", "revid": "339392", "url": "https://it.wikipedia.org/wiki?curid=485606", "title": "Sozialdemokratische Partei \u00d6sterreichs", "text": ""}
{"id": "485614", "revid": "339392", "url": "https://it.wikipedia.org/wiki?curid=485614", "title": "Die Gr\u00fcnen", "text": ""}
{"id": "485619", "revid": "1872303", "url": "https://it.wikipedia.org/wiki?curid=485619", "title": "Dinar", "text": "Il d\u012bn\u0101r (arabo \ufea9 \ufef3\ufee8\ufe8e\ufead ) aureo islamico (pl. \"dan\u0101n\u012br\" ) o dinaro d'oro fu una moneta con una lunga storia durata per 13 secoli, coniata fin dall'et\u00e0 omayyade fino al crollo dell'Impero Ottomano nel 1923, del peso di 4,25 grammi di oro a 22 carati.\nNell'immaginario collettivo musulmano il dinaro d'oro rappresenta un mito per la sua lunga storia.\nIn tempi recenti vi sono stati tentativi di reintroduzione come alternativa al sistema economico attuale: nel 2001 la Malesia propone di introdurlo come valuta di riferimento nelle banche centrali islamiche, progetto contrastato dal Fondo monetario internazionale, nel 2009 Gheddafi \u00e8 promotore del suo utilizzo come moneta unica panafricana, nel 2014 lo Stato islamico tenta di reintrodurlo nei territori sotto il suo controllo.\nValore attuale.\nIl valore della moneta sarebbe, in base al quantitativo d'oro contenuto, equivalente a 159,298925 \u20ac, se assumiamo il valore dell'oro a 22k a US$ 1411 per oncia.\nNonostante questo, la grande scarsezza d'oro dell'Et\u00e0 Media farebbe aumentare notevolmente il suo valore in termini di potere d'acquisto.\nD\u012bn\u0101r storico.\nSecondo le disposizioni islamiche il \"d\u012bn\u0101r\" doveva pesare esattamente 4,25 grammi d'oro a 22 k, con un titolo aureo cio\u00e8 pari a 0,917. Sulla scorta del valore del \"d\u012bn\u0101r\", il \"dirham\" argenteo doveva essere di 2,97 grammi di argento puro.\nUna leggenda del tutto desunta di fondamento vuole che il Califfo \u02bfUmar ibn al-Kha\u1e6d\u1e6d\u0101b (\"reg.\" 634-644 d.C.) avesse stabilito un'esatta relazione fra le due monete, con un rapporto di 7:10, per cui cio\u00e8 7 \"d\u012bn\u0101r\" dovevano essere equivalenti a 10 \"dirham\".\nIbn Khaldun, che scriveva in periodo hafside, riporta nella sua \"Muqaddima\" (\"Introduzione\" al suo libro \"Kit\u0101b al-\u02bfibar\") la tradizione che vuole come riferimento il \"mithq\u0101l\", fissando per esso il peso di 20 carati (\"q\u012br\u0101t\") siriani, ognuno dei quali equivaleva a 0,2125 grammi, semplificando il valore (assai pi\u00f9 complesso da calcolare) del \"q\u012br\u0101t\" d'et\u00e0 preislamica.\nLa realt\u00e0 \u00e8 che, per tutta la prima epoca califfale, la \"Umma\" islamica non batteva monete e ci si contentava per gli scambi economici di usare le monete coniate dai Bizantini e dai Sasanidi oltre alle monete a suo tempo coniate dagli Himyariti, i neo-Sabei cio\u00e8, che reggevano le contrade meridionali della Penisola Arabica.\nSi ricorreva anche alla polvere d'oro (alcune miniere erano presenti in Arabia, controllate dalla trib\u00f9 dei B. Tam\u012bm) ma, in linea di massima, le spettanze per l'esercito e i funzionari statali, cos\u00ec come le imposte versate dai sudditi \"protetti\" (\"dhimmi\") o dagli stessi musulmani con il pagamento dell'imposta coranica della \"zakat\", erano pagate in beni di natura (alimenti, attrezzature varie, tessuti, bestiame). Il \"senno di poi\" degli storici islamici (che scrissero le loro opere solo a partire dal II secolo del calendario islamico) fece loro parlare - ma del tutto inappropriatamente - di \"d\u012bn\u0101r\" e \"dirham\", nel senso di far loro equiparare le cifre da essi indicate al valore che al momento della redazione della loro opera storica avevano tali monete.\nIl vero artefice della monetazione islamica fu il califfo omayyade \u02bfAbd al-Malik ibn Marw\u0101n che dette un formidabile impulso alla riforma della sua amministrazione, ordinando tra l'altro il conio d'una moneta \"nazionale\".\nCome riferimento, non a caso, fu presa la moneta aurea bizantina del \u03b4\u03b7\u03bd\u03ac\u03c1\u03b9\u03bf\u03bd (lat. \"denarius\"), diventato equivalente del \u03bd\u03cc\u03bc\u03b9\u03c3\u03bc\u03b1 \u03c7\u03c1\u03c5\u03c3\u03bf\u1fe6\u03bd (\"denarius aureus\"), e quella argentea persiana-sasanide della \"drahm\" (termine che i Persiani, a loro volta, avevano desunto dal greco \"drakm\u00e9\"). Una moneta di rame di minor conto, il \"fals\", non fu altro che l'adattamento del bizantino \"follis\".\nNel 691, dalla zecca (parola che deriva dall'arabo \"d\u0101r al-sikka\", \"sede del conio\") califfale, usc\u00ec la prima moneta che non altro che un adattamento della moneta bizantina del \"basileus\" Eraclio, cui era stato eliminato il braccio corto della croce di S. Giovanni Battista, spacciando la figura cos\u00ec risultante di un uomo che impugnava un'apparente asta, come quella del califfo stesso che impugnava una lancia, aggiungendovi poche scritte epigrafiche in arabo.\nCinque anni dopo il califfo impose che la moneta fosse totalmente epigrafica, secondo un modello che sar\u00e0 reiterato nel mondo islamico nei secoli a venire, facendo comparire il solo \"tawh\u012bd\" (attestazione di fede in Dio e nella missione profetica di Muhammad), il nome del califfo al momento al potere e l'anno dell'Egira in cui il conio era avvenuto (talora anche il nome della citt\u00e0 in cui la moneta era stata battuta).\nIl valore del \"d\u012bn\u0101r\" rimase identico fino al X secolo, malgrado oscillazioni dipendenti dalla situazione economica delle singole aree islamiche.\nIn Africa del Nord e in al-Andalus fu battuto anche il mezzo \"d\u012bn\u0101r\" e il terzo di \"d\u012bn\u0101r\" e in queste stesse aree, specie sotto la dominazione dei Fatimidi, a dimostrazione d'una crisi dell'oro, si crearono e usarono monete vitree, mentre i loro predecessori Aghlabidi avevano coniato il quarto di \"d\u012bn\u0101r\" (\"rub\u02bf\"), introdotto anche in Sicilia, in cui per\u00f2 esso fu chiamato \"tar\u00ec\" (lett. \"fresco\" [di conio]).\nStato Islamico.\nNel novembre 2014 lo Stato Islamico (SI) ha annunciato su Internet la restaurazione del classico \"d\u012bn\u0101r\" nei territori sotto il controllo del \"Califfato\" da esso proclamato in parti dell'Iraq occidentale e della Siria orientale. Da notare per\u00f2 che il classico \"d\u012bn\u0101r\" era in oro, mentre la moneta argentea era il \"dirham\", di forma e peso differenti dalle immagini mostrate sul Web e che, alla prima decade di dicembre del 2014, nessuna moneta dell'autoproclamato \"Califfato\" \u00e8 mai stata verificata e saggiata concretamente."}
{"id": "485626", "revid": "17340", "url": "https://it.wikipedia.org/wiki?curid=485626", "title": "Guglielmo Stabile", "text": ""}
{"id": "485628", "revid": "78273", "url": "https://it.wikipedia.org/wiki?curid=485628", "title": "Boris Yegorov", "text": ""}
{"id": "485630", "revid": "237256", "url": "https://it.wikipedia.org/wiki?curid=485630", "title": "Vladimir Mikhailovich Komarov", "text": ""}
{"id": "485634", "revid": "237256", "url": "https://it.wikipedia.org/wiki?curid=485634", "title": "Valeri Kubasov", "text": ""}
{"id": "485637", "revid": "228587", "url": "https://it.wikipedia.org/wiki?curid=485637", "title": "Vast Aire", "text": "\u00c8 uno dei due componenti del duo hip hop newyorkese Cannibal Ox, il cui altro membro \u00e8 Vordul Mega. Vast Aire \u00e8 stato inoltre membro del collettivo Atoms Family ora disciolto, ed \u00e8 giudicato come una della speranze della cosiddetta \"New School\" newyorkese, sebbene una parte della critica lo ritenga un MC fin troppo innovativo.\nBiografia.\nNato a Mount Vernon (New York), Vast Aire passa l'infanzia nel quartiere Jamaica, nel Queens, scrivendo rime gi\u00e0 a dieci anni, il suo trasferimento ad Harlem gli permette di conoscere diversi altri giovani MC underground, tra cui Vordul Mega, con cui inizier\u00e0 a far coppia fissa in strada a dar battaglia a colpi di rime, facendosi chiamare The Cannibals.\nI due, date le capacit\u00e0 dimostrate, poco tempo dopo entrano a fare parte della Atoms Family, collettivo di MC, DJ e beatmaker, composto di 23 membri, di cui fanno parte anche Cryptic One, Alaska, PAWL, Jestoneart, Windenbreeze e Cip One. \nA 16 anni Vast vive gi\u00e0 della sua arte di MC: si esibisce in locali di New York quali \"The Cooler\", \"Nuyorican Poets Caf\u00e9\", \"Baby Jupiter\", \"Knitting Factory\", \"SOB's\", \"Wetlands\". Nel 1997 inizia la collaborazione con il gruppo degli Indelible MC's e con El-P dei Company Flow. Dopo aver aperto il \"liveshow\" degli Indelible, la Atoms Family inizia a farsi veramente conoscere ed apprezzare. L'anno dopo Vast e Vordul entrano nel gruppo di supporto ai Company Flow, assieme ad altri artisti promettenti come Mr. Lif e BMS.\nVast poi inizia a comparire su alcune emittenti radiofoniche in trasmissioni riguardanti l'hip hop underground, come il \"CM Famalam Radio Show\". La Atoms poi decide di sciogliersi, ed ogni membro intraprende carriere soliste. Dal canto loro Vast e Vordul continuano il lavoro in coppia e dopo la nascita della Def Jux i Cannibals, adesso chiamati da El-P Cannibal Ox, pubblicano finalmente \"Cold Vein\", album di grande successo a livello underground.\nVast Aire, nel 1999, inizia a scrivere del materiale solista ma abbandona il progetto: in cima alle priorit\u00e0 c'\u00e8 il disco del gruppo, che esce nel 2004 con il nome \"Look Mom...No Hands\", supportato dal singolo omonimo e da \"Why'sdaskyblue\"."}
{"id": "485638", "revid": "767487", "url": "https://it.wikipedia.org/wiki?curid=485638", "title": "Cesura", "text": "La cesura \u00e8 la denominazione che in metrica definisce ogni demarcazione ritmica statisticamente significativa all'interno di un verso sufficientemente lungo, di cui delimita gli emistichi.\nEtimologia.\nLa parola deriva dal sostantivo latino \"caesura\", \"taglio\", deverbativo da \"caedo\", \"taglio\". Tale termine \u00e8 traduzione del corrispondente greco \u03c4\u03bf\u03bc\u03ae, a sua volta deverbativo di \u03c4\u03ad\u03bc\u03bd\u03c9. In italiano il termine generico che indica la qualunque demarcazione interna a un verso \u00e8 \"incisione\", la parola \"cesura\" indica invece le incisioni che la tradizione poetica ha reso statisticamente costanti, o meglio \"canoniche\".\nDefinizione.\nI due endecasillabi citati esemplificano un caso di verso con cesura: tra le possibili interruzioni della catena sillabica che forma il verso, l'endecasillabo predilige quella dopo l'accento di sesta posizione (primo verso) o di quarta (secondo verso):\nQuesto esempio evidenzia un'altra caratteristica: la cesura \u00e8 un luogo ritmico, corrispondente a una fine di parola che normalmente ma non obbligatoriamente corrisponde a un qualche tipo di pausa sintattica: nel caso dei versi di esempio per quanto vi sia una finale di parola tra \"del\" e \"cammin\", e tra \"una\" e \"selva\", la lettura ad alta voce del verso rende conto della natura proclitica di preposizione e articolo togliendo ogni dubbio sulla posizione effettiva delle cesure.\nOrigine.\nLa cesura deriva certamente dalla pratica orale e formulare della recitazione poetica: essa permette infatti di suddividere versi lunghi in grado di contenere pensieri compiuti in emistichi facilmente riempibili con forme ricorrenti e funzionali alla recitazione. Se il padre della poesia occidentale \u00e8 Omero i poemi a lui attribuiti non sono certo sua invenzione originale, ma frutto versatile e funzionale di una secolare esperienza di elaborazione di cui il cantore cieco non \u00e8 che il vertice. \nLa metrica classica ha poi codificato in dottrina quanto la pratica aveva elaborato e nel corso dei secoli, perdendosi gradatamente la produzione orale della poesia, la distinzione tonale dell'accento e la distinzione quantitativa delle vocali e delle sillabe, cristallizz\u00f2 in leggi sempre pi\u00f9 rigide la disposizione delle parole e delle cesure. Il gran numero di versi tramandatici dall'antichit\u00e0 ha comunque permesso di seguire statisticamente tale processo.\nClassificazione dei versi in base alla cesura.\nI versi possono suddividersi in tre gruppi sulla base del comportamento delle loro incisioni:\nVersi senza cesura.\nSi tratta di quei versi brevi o semplici che non necessitano di incisioni rilevanti demandando la funzione di cesura al confine tra verso e verso.\nVersi a cesura fissa.\nSI tratta di quei versi la cui incisione \u00e8 posta sempre nella stessa posizione ritmica, dividendo il verso in due emistichi la cui struttura \u00e8 fissa: \u00e8 il caso del pentametro dattilico, secondo elemento del distico elegiaco, formato da due \"hemiepes\" sempre separati da cesura:\nNella versificazione italiana hanno cesura fissa i versi doppi, o accoppiati. La produzione poetica in lingua italiana documenta doppi quinari, doppi senari, doppi settenari, doppi ottonari e doppi novenari. All'infuori del doppio settenario tali versi ebbero fortuna principalmente nel XIX secolo. Il settenario doppio era invece noto nel medioevo come \"Alessandrino\", ed \u00e8 documentato dal \"Contrasto\" di Cielo d'Alcamo. Con la seconda met\u00e0 del XIII secolo smise per\u00f2 di essere usato in favore dell'endecasillabo. Ricompare nel Settecento come \"Martelliano\" (dal nome del poeta Pier Iacopo Martelli che lo adoper\u00f2 nelle sue tragedie riscuotendo un effimero successo in campo teatrale.\nVersi con cesura mobile.\nIn italiano abbiamo un solo verso con cesura mobile, ed \u00e8 l'endecasillabo."}
{"id": "485639", "revid": "1543377", "url": "https://it.wikipedia.org/wiki?curid=485639", "title": "Dipartimento di Sucre", "text": "Il dipartimento di Sucre \u00e8 uno dei 32 dipartimenti della Colombia. Il capoluogo del dipartimento \u00e8 Sincelejo.\nGeografia fisica.\nIl dipartimento di Sucre \u00e8 bagnato ad ovest dal Mar dei Caraibi, confina a nord, est e sud con il dipartimento di Bol\u00edvar, a sud con il dipartimento di Antioquia ed a ovest con il dipartimento di C\u00f3rdoba.\nIl territorio di Sucre \u00e8 prevalentemente pianeggiante ed \u00e8 attraversato dal fiume Cauca e da altri fiumi che scendono verso la valle del Magdalena.\nSuddivisione amministrativa.\nIl dipartimento di Santander si compone di 26 comuni:"}
{"id": "485640", "revid": "28592", "url": "https://it.wikipedia.org/wiki?curid=485640", "title": "Aleksei Leonov", "text": ""}
{"id": "485642", "revid": "237256", "url": "https://it.wikipedia.org/wiki?curid=485642", "title": "Andrian Nikolayev", "text": ""}
{"id": "485645", "revid": "1305772", "url": "https://it.wikipedia.org/wiki?curid=485645", "title": "Aps", "text": ""}
{"id": "485646", "revid": "237256", "url": "https://it.wikipedia.org/wiki?curid=485646", "title": "Svetlana Savitskaya", "text": ""}
{"id": "485647", "revid": "767487", "url": "https://it.wikipedia.org/wiki?curid=485647", "title": "Kdenetwork", "text": "Kdenetwork \u00e8 il modulo contenente i componenti ed i programmi per l'uso della rete dell'ambiente desktop KDE. L'ultima versione distribuita \u00e8 la \n4.14.1"}
{"id": "485649", "revid": "237256", "url": "https://it.wikipedia.org/wiki?curid=485649", "title": "Vladimir Shatalov", "text": ""}
{"id": "485651", "revid": "237256", "url": "https://it.wikipedia.org/wiki?curid=485651", "title": "Vladimir Aleksandrovich Shatalov", "text": ""}
{"id": "485658", "revid": "237256", "url": "https://it.wikipedia.org/wiki?curid=485658", "title": "Vitali Sevastyanov", "text": ""}
{"id": "485660", "revid": "51984", "url": "https://it.wikipedia.org/wiki?curid=485660", "title": "Polys Entertainment", "text": ""}
{"id": "485662", "revid": "83531", "url": "https://it.wikipedia.org/wiki?curid=485662", "title": "Rancid (2000)", "text": "Rancid \u00e8 il secondo album omonimo della band californiana (il quinto in ordine cronologico) ed \u00e8 stato pubblicato il 1\u00ba agosto 2000.\n\u00c8 composto da 23 pezzi."}
{"id": "485663", "revid": "124272607", "url": "https://it.wikipedia.org/wiki?curid=485663", "title": "Louis Van Hege", "text": "\u00c8 stato uno dei pi\u00f9 prolifici attaccanti della storia del campionato italiano: a tutt'oggi occupa l'undicesimo posto nella classifica dei pi\u00f9 grandi goleador di tutti i tempi del sodalizio rossonero.\nCarriera.\nDall'Union St. Gilloise, squadra belga, si trasferisce in rossonero nel 1910, debuttando con due gol in Genoa-Milan 0-3. Al resta sette anni.\nNei primi cinque anni totalizza quasi sempre pi\u00f9 gol segnati che partite giocate (fa eccezione solo la stagione 1912-1913) in cinque campionati segna 97 reti in 88 partite (media di 1,10 gol a gara, primato tra i primi marcatori della squadra), portando i rossoneri a sfiorare lo scudetto in pi\u00f9 occasioni.\nAllo scoppio della Prima guerra mondiale torna in Belgio per prestare servizio militare. Nelle stagioni 1915-1916 e 1916-1917, anni in cui il campionato \u00e8 sospeso, ha modo di giocare soltanto tre partite coi rossoneri. Nel 1917, inoltre, torn\u00f2 in Italia alla guida di un'improvvisata Nazionale Belga per affrontare il Milan e la in due amichevoli a scopo benefico.\nTerminato il conflitto, chiude la carriera nell'Union Saint-Gilloise. Nel 1920 vince la medaglia d'oro alle Olimpiadi di Anversa con il ."}
{"id": "485664", "revid": "339392", "url": "https://it.wikipedia.org/wiki?curid=485664", "title": "Mig-9", "text": ""}
{"id": "485667", "revid": "119971788", "url": "https://it.wikipedia.org/wiki?curid=485667", "title": "Eros Galbiati", "text": "Biografia.\nCresciuto a Veniano, ha due fratelli ed una sorella nati da altri due matrimoni del padre.\nSi diploma al Liceo Scientifico Europeo \"Paolo Giovio\" di Como e subito dopo la maturit\u00e0, si trasferisce a Roma; lavora come fotomodello e frequenta il \"DAMS\".\nTra il 2003 e il 2004 gira vari spot pubblicitari. In televisione, oltre ad aver partecipato alla serie televisiva \"Carabinieri 4\", ha condotto sei puntate del programma \"MTV Fast Forward\" su MTV.\nNel 2004 \u00e8 protagonista insieme a Alessandra Mastronardi del cortometraggio \"Cose che si dicono al buio\" di Marco Costa. Nel 2006 gira un altro cortometraggio, \"H5N1\", vincitore di vari premi. Nello stesso anno raggiunge la popolarit\u00e0, grazie al suo primo film, \"Notte prima degli esami\", regia di Fausto Brizzi, in cui \u00e8 coprotagonista con il ruolo di Riccardo.\nAll'inizio del 2007 recita al Teatro De' Servi a Roma nella commedia \"The Prozac Family\" per la regia di Marco Costa, con Alessandra Mastronardi; per entrambi questa commedia rappresenta l'esordio in teatro. Nello stesso anno appare sugli schermi con il film \"Notte prima degli esami - Oggi\", diretto da Fausto Brizzi, e \"Tutte le donne della mia vita\", regia di Simona Izzo.\nNel gennaio del 2009 recita in teatro con la commedia \"The Prozac Family\". Nel 2010 ha recitato per tre puntate nel film \"Il peccato e la vergogna\", diretto da Luigi Parisi e Alessio Inturri.\nCarriera.\nWeb.\n2013: Days, miniserie web, regia di Flavio Parenti"}
{"id": "485669", "revid": "77358", "url": "https://it.wikipedia.org/wiki?curid=485669", "title": "Vladislav Nikolayevich Volkov", "text": ""}
{"id": "485673", "revid": "125891037", "url": "https://it.wikipedia.org/wiki?curid=485673", "title": "Flavio Insinna", "text": "Biografia.\nInsinna nasce a Roma il 3 luglio 1965. Suo padre era originario di Vallelunga Pratameno (in provincia di Caltanissetta). Nel 1986, dopo aver conseguito il diploma di maturit\u00e0 classica e tentato senza successo di entrare nell'Arma dei Carabinieri, si \u00e8 iscritto alla scuola di recitazione di Alessandro Fersen e nel 1990 si \u00e8 diplomato al \"Laboratorio di esercitazioni sceniche\" diretto da Gigi Proietti a Roma. Lavora sia in teatro sia al cinema; tra i suoi film ricordiamo: \"Metronotte\" (con Diego Abatantuono, regia di Francesco Calogero) e \"Il partigiano Johnny\" (con Stefano Dionisi, regia di Guido Chiesa).\nTra le sue interpretazioni pi\u00f9 popolari c'\u00e8 quella del capitano dei Carabinieri Flavio Anceschi, interpretato per cinque stagioni nella fortunata serie tv Rai \"Don Matteo\" con Terence Hill e Nino Frassica. Ha successivamente interpretato in altre due fiction della Rai le figure di don Bosco e di don Pappagallo (una delle 335 vittime dell'eccidio alle Fosse Ardeatine nel marzo 1944). Nel settembre 2006 esordisce come conduttore televisivo nel programma \"Affari tuoi\". Il programma ottiene ottimi ascolti, riuscendo a superare in numerose occasioni \"Striscia la notizia\", garantendo una rinascita al programma che in primavera, prima di lui, aveva subito un netto calo di ascolti.\nGrazie a questo programma Insinna ha ottenuto grandi consensi e il 27 gennaio 2007 \u00e8 stato premiato con un Telegatto come personaggio rivelazione del 2006. Sempre nel 2007 ha preso parte come ospite alla serata finale del Festival di Sanremo. Dopo due edizioni, Insinna ha lasciato la conduzione di \"Affari tuoi\" nel giugno del 2008 per dedicarsi al teatro. Per due stagioni ha interpretato il ruolo del commissario Diego Santamaria nel telefilm di Rai 1 \"Ho sposato uno sbirro\" e nel 2009 ha recitato nella pellicola cinematografica \"Ex\" per la regia di Fausto Brizzi.\nSempre nello stesso anno ha partecipato anche come ballerino per una notte a \"Ballando con le stelle\". Ha partecipato inoltre alla realizzazione del cd \"Gli amori son finestre\" di Mango recitando l'omonimo testo. Nel 2011 conduce con Antonella Elia \"La corrida\" (regia di Egidio Romio), in onda su Canale 5, suo esordio sulle reti Mediaset. Ha scritto un libro, \"Neanche con un morso all'orecchio\", uscito nel febbraio 2012 e che in poche settimane arriva alla 4\u00aa ristampa. Nel 2012 conduce il pre-serale di Canale 5 \"Il braccio e la mente\", diretto inizialmente da Giorgio Romano e successivamente da Egidio Romio.\nDal 15 settembre 2012 ha condotto il programma radiofonico \"Per favore parlate al conducente\", scritto con Marco Presta e Franco Bertini, su Radiodue. Il 15 dicembre dello stesso anno \u00e8 tornato in Rai per condurre in seconda serata su Rai 1 la maratona benefica di Telethon. Dall'8 settembre 2013 torna a condurre su Rai 1 dalle 20:40 \"Affari tuoi\". Il programma ha battuto quotidianamente la concorrenza di \"Striscia la notizia\", ottenendo grande successo di pubblico e critica. Il 22 novembre dello stesso anno Insinna partecipa come giurato al programma \"Tale e quale show\".\nIl 9 marzo 2014, per il successo di \"Affari tuoi\", vince il Premio regia televisiva come miglior programma dell'anno. Insinna \u00e8 stato anche candidato come personaggio maschile dell'anno. Il 6 giugno 2014 conduce in prima serata su Rai 3 la serata evento \"Mi \u00e8 sembrato di vedere un Blob\", per festeggiare i 25 anni dello storico programma della terza rete. A settembre 2014, conduce nuovamente \"Affari tuoi\". Il programma parte in sordina, ma riesce pian piano a risalire negli ascolti, arrivando a superare i risultati dell'edizione precedente.\nIl 18 novembre 2014 esce in libreria il primo romanzo \"La macchina della felicit\u00e0\" edito da Mondadori. A Natale del 2014 esce il nuovo film d'animazione Disney \"Big Hero 6\", il primo ispirato a un fumetto Marvel; nella versione italiana, Insinna presta la voce a uno dei protagonisti, il robot gonfiabile Baymax. Visto il successo di questi ultimi anni con \"Affari tuoi\", il direttore di Rai 1 Giancarlo Leone decide di affidargli la conduzione de \"L'anno che verr\u00e0\" il 31 dicembre 2014 subentrando a Carlo Conti.\nIl 1\u00ba aprile 2015 ha condotto una puntata in occasione del pesce d'aprile del quiz televisivo \"L'eredit\u00e0\", mentre \"Affari tuoi\" \u00e8 stato condotto da Carlo Conti. A Natale 2015 partecipa al film campione d'incassi \"Il professor Cenerentolo\" di Leonardo Pieraccioni: proprio il 23 dicembre il Presidente della Repubblica, Sergio Mattarella, lo nomina Cavaliere. Il 14 maggio 2016, affiancato da Federico Russo, commenta la finale dell'Eurovision Song Contest 2016, andato in onda in diretta su Rai 1.\nDal 10 giugno al 10 luglio 2016 viene scelto dal direttore di Rai 1 Andrea Fabiano, per condurre il talk show sportivo \"Il grande match\", in occasione dei Campionati europei di calcio, trasmesso e andato in onda in seconda serata, subito dopo la gara serale, ottenendo buoni ascolti. Dal 15 ottobre al 5 novembre 2016 conduce insieme a Federico Russo il programma \"Dieci cose\", trasmesso per quattro sabati consecutivi in prima serata su Rai 1; la coppia viene riconfermata per la finale dell'Eurovision Song Contest 2017, il 13 maggio su Rai 1.\nIl 23 maggio 2017 \"Striscia la notizia\" trasmette alcuni fuorionda in cui, durante una pausa nella registrazione di \"Affari tuoi\", Insinna insulta i concorrenti e gli autori del programma, suscitando molta indignazione. Dal 24 settembre 2018 Insinna \u00e8 il nuovo conduttore de \"L'Eredit\u00e0\". Durante il periodo 2018 - 2019 partecipa come ospite ricorrente al programma \"Vieni da me\", condotto da Caterina Balivo. Il 18 maggio 2019 torna a condurre con Federico Russo l'Eurovision Song Contest, su Rai 1, in prima serata. Sempre nello stesso mese partecipa come \"ballerino per una notte\" nel programma \"Ballando con le stelle\".\nA partire dal 10 gennaio 2020 diventa giudice del nuovo programma \"Il cantante mascherato\", condotto da Milly Carlucci.\nDal 28 giugno 2021 fino al 10 settembre conduce su Rai 1 il remake de \"Il pranzo \u00e8 servito\".\nFilantropia.\nNel 2015 ha donato a Medici senza frontiere la sua barca di 14,80 metri, \"Roxana\", perch\u00e9 fosse usata nel mar Egeo nel soccorso ai profughi siriani. Nel 2017, quando quella rotta \u00e8 diventata impraticabile, l'associazione ha restituito l'imbarcazione a Insinna, il quale l'ha venduta devolvendo il ricavato alla comunit\u00e0 Sant'Egidio, sempre a sostegno dei migranti siriani."}
{"id": "485675", "revid": "3566932", "url": "https://it.wikipedia.org/wiki?curid=485675", "title": "William A. Anders", "text": ""}
{"id": "485678", "revid": "144796", "url": "https://it.wikipedia.org/wiki?curid=485678", "title": "Denis Vasil'evi\u010d Davydov", "text": "Den\u00ecs Dav\u00fddov proveniva da una aristocratica ed influente famiglia russa. Dopo essere diventato celebre come infaticabile guerrigliero partigiano delle truppe russe durante l'invasione napoleonica, divenne uno degli uomini pi\u00f9 popolari in patria del suo tempo. Appassionato di letteratura e poesia, fu considerato il modello dell'eroe romantico dai giovani del circolo di Pu\u0161kin.\nLe poesie di Davydov sottintendevano tutto il suo stile di vita ussaro. Fortemente apprezzate da Vissarion Belinskij per la loro qualit\u00e0 organica e per il loro stile caratteristico, le sue poesie diffusero in patria temi quali il coraggio in battaglia e dell'amicizia vera, ma anche ruoli come quelli delle meretrici o della vodka.\nLa dizione in alcune delle sue poesie \u00e8 alquanto non convenzionale, e occasionalmente le sue parole furono poi sostituite dai letterati delle generazioni successive, sebbene fossero piene di spirito e di ritmo grammaticale. Le sue ultime poesie furono ispirate dal suo amore per una giovane ragazza. Questi ultimi versi hanno un tono molto sentimentale e vivido e tutta l'elasticit\u00e0 ritmica propria della poesia ussara si rivela in pieno. Pu\u0161kin, in particolare, apprezz\u00f2 questo tipo di metrica affermando che furono proprio questi versi a spingerlo sulla via dell'originalit\u00e0.\nIl personaggio di Davydov, come guerrigliero coraggioso e sprezzante del pericolo, apparve inoltre in alcune opere successive. Egli fu pi\u00f9 volte citato da Lev Tolstoj nel romanzo storico Guerra e Pace dove viene descritto come l'ideatore della tanto efficace guerriglia partigiana contro le truppe napoleoniche. Apparve anche in altri romanzi dello stesso Tolstoy nel personaggio di Vasilij Denisov. Secondo Dmitrij Petrovi\u010d Mirskij, \"nella sua autobiografia egli indugia spesso in freddure e scherzi non sempre del miglior gusto, ma i suoi scritti riguardo alla vita militare sono freschi, vigorosi, genuini, e le sue monografie contengono parte delle migliori letture di cronaca militare del suo tempo\"."}
{"id": "485681", "revid": "237256", "url": "https://it.wikipedia.org/wiki?curid=485681", "title": "Denis Vasilyevich Davydov", "text": ""}
{"id": "485686", "revid": "642594", "url": "https://it.wikipedia.org/wiki?curid=485686", "title": "Scott Carpenter", "text": ""}
{"id": "485688", "revid": "3567079", "url": "https://it.wikipedia.org/wiki?curid=485688", "title": "Aurora 7", "text": ""}
{"id": "485689", "revid": "3567082", "url": "https://it.wikipedia.org/wiki?curid=485689", "title": "Mercury 7", "text": ""}
{"id": "485690", "revid": "177744", "url": "https://it.wikipedia.org/wiki?curid=485690", "title": "172 Baucis", "text": "Bauci (172 Baucis) \u00e8 un asteroide discretamente massiccio della fascia principale, in orbita attorno al Sole; venne scoperto il 13 gennaio 1877 dall'astronomo francese Alphonse Louis Nicolas Borrelly. Il suo nome \u00e8 dovuto all'omonimo personaggio della mitologia greca, dove Filemone e Bauci erano due vecchi amabili ed ospitali, soggetto delle \"Metamorfosi\" di Ovidio.\nEsso si compone probabilmente di roccia e ferro-nickel."}
{"id": "485691", "revid": "27723", "url": "https://it.wikipedia.org/wiki?curid=485691", "title": "Baucis", "text": ""}
{"id": "485693", "revid": "3567126", "url": "https://it.wikipedia.org/wiki?curid=485693", "title": "Roger B. Chaffee", "text": ""}
{"id": "485694", "revid": "237256", "url": "https://it.wikipedia.org/wiki?curid=485694", "title": "Denis Wassiljewitsch Dawydow", "text": ""}
{"id": "485696", "revid": "125606681", "url": "https://it.wikipedia.org/wiki?curid=485696", "title": "Monte Nero (Alpi Giulie)", "text": "Il Monte Nero (Krn in sloveno, Lavad\u00f4r o Cr\u00e8n in friulano) \u00e8 una montagna delle Alpi Giulie alta 2.245\u00a0m, gi\u00e0 in territorio italiano dal 1920 al 1947. Sorge in Slovenia, nel comune di Caporetto, a pochi chilometri dal confine con il Friuli-Venezia Giulia.\nLa montagna deve il suo nome italiano alla sbagliata interpretazione del significato della denominazione slovena \"Krn\" (\"tozzo\") confusa con la parola \"\u010crn\" (\"nero\").\nLa prima guerra mondiale.\nDeve la sua fama alle azioni belliche che il 16 giugno 1915, durante la prima guerra mondiale, portarono alla sua conquista da parte dell'esercito italiano. Fu la prima importante azione militare della guerra. Un famoso soldato presente fu Alberto Picco di Ulrico (La Spezia, 14 luglio 1894 \u2013 Monte Nero, 16 giugno 1915) calciatore italiano di La Spezia prima del conflitto. Sottotenente di complemento del corpo degli Alpini, cadde durante la battaglia per la conquista del Monte Nero.\nIl 3\u00ba reggimento alpini composto dai battaglioni Susa, Pinerolo, Exilles e Fenestrelle, al comando dell'allora colonnello Donato Etna con un'azione notturna occup\u00f2 la vetta del monte costringendo alla resa il presidio nemico e resistendo ai successivi contrattacchi austriaci."}
{"id": "485699", "revid": "339392", "url": "https://it.wikipedia.org/wiki?curid=485699", "title": "MiG-13 (1945)", "text": ""}
{"id": "485706", "revid": "259021", "url": "https://it.wikipedia.org/wiki?curid=485706", "title": "Geronimo di Siracusa", "text": "Biografia.\nFiglio di Gelone, sal\u00ec al trono quasi quindicenne, affidato dal nonno a numerosi tutori, per evitare che:\nIl giovane si trov\u00f2 da subito a dover fronteggiare una difficile situazione: i Romani erano appena stati sconfitti dai Cartaginesi a Canne nella famosa battaglia e i detrattori della repubblica premevano per rompere l'alleanza (sancita dal nonno Gerone) con gli sconfitti. Geronimo si era gi\u00e0 dimostrato insicuro quando il nonno era in vita, cosicch\u00e9 era stato creato un consiglio di quindici tutori per supportarlo.\nPolibio lo definisce volubile e violento. A causa delle cattive influenze presenti a corte, crebbe nel lusso e ostent\u00f2 il potere, \u00abaffrettando in lui l'inclinazione ad ogni vizio\u00bb, al contrario del nonno che aveva sempre rifiutato questi atteggiamenti. Polibio narra che Geronimo spos\u00f2 addirittura una prostituta, a cui fu attribuito il titolo di regina. Livio aggiunge:\nTra i 15 consiglieri vi erano Adranodoro e Zoippo, generi di Gerone, che sostenevano l'alleanza con Cartagine. Adranodoro era inoltre, gi\u00e0 dai tempi di Gerone II, leader noto della fazione antiromana, in nome della riconquista della libert\u00e0 siceliota. Marito di Demarata, era il pi\u00f9 ambizioso: con la scusa che il giovane sovrano era ormai adatto a regnare, convinse gli altri membri a sciogliere il consiglio, mentre con l'inganno, fece incriminare il tutore Trasone, che era favorevole all'alleanza con i Romani. E cos\u00ec, insieme al cognato, pot\u00e9 controllare meglio Geronimo. Per stringere l'alleanza con i cartaginesi, mandarono i propri ambasciatori da Annibale e ricevettero quelli africani (Ippocrate ed Epicide) con ogni onore. Gli inviati romani furono invece trattati come nemici.\nIl trattato con Cartagine inizialmente prevedeva di dividere la Sicilia in due: a ovest del fiume Imera Meridionale il territorio apparteneva ad Annibale, ad est a Geronimo. Poco dopo per\u00f2 il tiranno chiese anche la parte occidentale, ottenendola a causa della paura dei cartaginesi di perdere il prezioso alleato. I Cartaginesi chiesero a Geronimo di costituire un esercito di 15.000 armati, tra fanti e cavalieri, per prendere le citt\u00e0 che non erano ancora state occupate da questi ultimi, i quali stavano combattendo strenuamente contro i Romani in molte citt\u00e0 e coste della Sicilia Occidentale. Geronimo allora si prepar\u00f2 a ricevere consensi e a radunare uomini presso la citt\u00e0 che segnava il confine del regno di Siracusa: Leontinoi. Ma in tale citt\u00e0 predominava il partito filoromano che era rimasto fedele a Gerone ed era completamente avverso sia a Geronimo che ad Adranodoro; tali nobili, guidati da Dinomene, avevano interpretato la defezione di Siracusa come un tradimento e vedevano in Geronimo un despota incapace di governare. Furono senza dubbio i Romani a istigare l'organizzazione di una congiura contro Geronimo, garantendo la protezione di tali nobili, non appena si fossero sbarazzati del sovrano, e la loro fuga dalla citt\u00e0. Organizzando un agguato in segreto, essi finsero di accoglierlo; ma quando Geronimo attravers\u00f2 una delle strade interne della citt\u00e0 col suo esercito, i congiurati lo assalirono e lo uccisero a colpi di pugnale. Finiva dunque il regno di un sovrano giovanissimo, che credeva negli ideali dell'Ellenismo e nella libert\u00e0 della Sicilia dal giogo romano. Lo testimonia persino la monetazione, che fu subito cambiata alla morte di Gerone II; ci \u00e8 pervenuta una moneta con la testa del giovane sovrano in uno stile greco-punico, che sottolinea la svolta politica dell'alleanza tra Siracusani e Cartaginesi."}
{"id": "485707", "revid": "22035", "url": "https://it.wikipedia.org/wiki?curid=485707", "title": "Marc H\u00f6ttiger", "text": ""}
{"id": "485708", "revid": "3567276", "url": "https://it.wikipedia.org/wiki?curid=485708", "title": "Donn F. Eisele", "text": ""}
{"id": "485709", "revid": "289247", "url": "https://it.wikipedia.org/wiki?curid=485709", "title": "Calcio svizzero", "text": ""}
{"id": "485710", "revid": "484362", "url": "https://it.wikipedia.org/wiki?curid=485710", "title": "Andrew York", "text": "Dal 1990 al 2006 \u00e8 stato componente (assieme a Scott Tennant, William Kanengiser e John Dearman) del Los Angeles Guitar Quartet, col quale ha vinto un Grammy Award nel 2005. Ha al suo attivo moltissimi concerti e diverse registrazioni sia da solista che in formazione. \nAndrew York \u00e8 noto anche come compositore: suoi lavori per chitarra sola e per due chitarre sono stati registrati da importanti interpreti, come John Williams, Christopher Parkening, Andrea Vettoretti."}
{"id": "485711", "revid": "729019", "url": "https://it.wikipedia.org/wiki?curid=485711", "title": "Alphonse Louis Nicolas Borrelly", "text": "Lavor\u00f2 a Marsiglia, dove scopr\u00ec diciotto asteroidi e dieci comete: la cometa periodica 19P/Borrelly e le comete non periodiche C/1873 Q1 Borrelly, C/1874 O1 Borrelly, C/1874 X1 Borrelly, C/1877 C1 Borrelly, C/1889 X1 Borrelly, C/1900 O1 Borrelly-Brooks, C/1903 M1 Borrelly, C/1909 L1 Borrelly-Daniel, C/1912 V1 Borrelly.\nRiconoscimenti.\nL'asteroide 1539 Borrelly porta il suo nome. Nel 1913 gli \u00e8 stato assegnato il Premio Janssen ."}
{"id": "485712", "revid": "287204", "url": "https://it.wikipedia.org/wiki?curid=485712", "title": "Calcio in Svizzera", "text": "Il calcio in Svizzera \u00e8 praticato da pi\u00f9 di giocatori tesserati ai quali vanno aggiunti altri praticanti a livello giovanile. Nel paese ci sono circa club in attivit\u00e0. Il calcio inizi\u00f2 a diffondesi in Svizzera negli anni 1890, il primo campionato si disput\u00f2 nel 1897 e nel 1895 nacque l'Associazione Svizzera di Football. Le nazionali, sia quella maschile che quella femminile, hanno ottenuto, nel corso della loro storia, buoni risultati.\nI campionati.\nMaschile.\nIl campionato svizzero di calcio \u00e8 suddiviso in 9 livelli. La Super League \u00e8 il massimo livello professionistico, seguito dalla Challenge League. Successivamente c'\u00e8 il terzo livello, la Prima Lega Promotion, e al quarto livello c'\u00e8 la Prima Lega Classic, suddivisa in tre gironi; lo stesso discorso vale per la Seconda Lega interregionale che \u00e8 per\u00f2 suddivisa in sei campionati. Dal sesto al nono ed ultimo livello (Seconda Lega, Terza Lega, Quarta Lega e Quinta Lega) i campionati sono considerati dilettantistici e pertanto sono organizzati dalle associazioni regionali.\nQuesto sistema \u00e8 stato introdotto nel 2012: l'unica differenza rispetto a quello precedente \u00e8 l'istituzione della \"Prima Lega Promotion\", che prima non c'era.\nFemminile.\nIl campionato svizzero di calcio femminile \u00e8 suddiviso in 5 livelli. La Women's Super League \u00e8 il massimo livello professionistico, seguito dalla Lega Nazionale B. Successivamente c'\u00e8 il terzo livello, la Prima Lega, suddivisa in tre gironi. Dal quarto al quinto ed ultimo livello (Seconda Lega e Terza Lega) i campionati sono considerati dilettantistici e pertanto sono organizzati dalle associazioni regionali.\nLe coppe nazionali ed internazionali.\nMaschile.\nLa coppa nazionale \"Coppa Svizzera\" vede la partecipazione delle 26 squadre di Super League e Challenge League pi\u00f9 38 squadre degli altri campionati professionistici per un totale di 64 squadre. Le 38 squadre provenienti dai campionati minori devono effettuare delle fasi di qualificazione. La prima Coppa Svizzera venne giocata nel 1925, ma la competizione ha avuto due predecessori:\nDal 1972 al 1982 fu disputata la Coppa di Lega svizzera, un torneo dove si affrontavano le squadre che militavano nei campionati di Lega Nazionale A e Lega Nazionale B.\nFemminile.\nLa coppa nazionale femminile \"Coppa Svizzera\" vede la partecipazione delle 10 squadre di Women's Super League pi\u00f9 22 squadre degli altri campionati professionistici per un totale di 32 squadre. Le 22 squadre provenienti dai campionati minori devono effettuare delle fasi di qualificazione. La prima Coppa Svizzera venne giocata nel 1976.\nLe nazionali.\nLa Nazionale di calcio della Svizzera ha giocato la sua prima partita internazionale nel 1905 contro la Francia perdendo per 1-0. La squadra ha partecipato a nove campionati mondiali, arrivando tre volte ai quarti di finale: 1934, 1938, 1954. A livello continentale ha preso parte tre volte ai campionato europei, uscendo sempre al primo turno.\nA livello giovanile la nazionale under-21 \u00e8 arrivata seconda al Campionato europeo di calcio Under-21 del 2011. Mentre la selezione under-17 ha vinto mondiali di categoria nel 2009 e gli europei del 2002\nLa Nazionale di calcio femminile della Svizzera ha giocato la sua prima partita internazionale nel 1972 contro la Francia pareggiando per 2-2."}
{"id": "485713", "revid": "27723", "url": "https://it.wikipedia.org/wiki?curid=485713", "title": "Alphonse Nicolas Borrelly", "text": ""}
{"id": "485717", "revid": "27723", "url": "https://it.wikipedia.org/wiki?curid=485717", "title": "Alphonse Borrelly", "text": ""}
{"id": "485720", "revid": "3567350", "url": "https://it.wikipedia.org/wiki?curid=485720", "title": "C. Gordon Fullerton", "text": ""}
{"id": "485722", "revid": "54193", "url": "https://it.wikipedia.org/wiki?curid=485722", "title": "Funzione Segnica", "text": ""}
{"id": "485725", "revid": "1534511", "url": "https://it.wikipedia.org/wiki?curid=485725", "title": "Modello di Friedmann", "text": ""}
{"id": "485726", "revid": "486946", "url": "https://it.wikipedia.org/wiki?curid=485726", "title": "Modello di friedmann", "text": ""}
{"id": "485735", "revid": "340520", "url": "https://it.wikipedia.org/wiki?curid=485735", "title": "Dark ambient", "text": "Dark ambient (talvolta chiamato isolationism) \u00e8 un sottogenere della musica ambientale. Il prefisso \"dark\" per caratterizzare un certo tipo di musica \"ambient\" \u00e8 emerso nei primi anni novanta e portato alla luce dall'etichetta discografica scandinava Cold Meat Industry, che divenne il punto di riferimento per il genere.\nCaratteristiche principali.\nGeneralmente, la dark ambient \u00e8 caratterizzata da atmosfere decadenti, macabre, opprimenti, deprimenti, e da sonorit\u00e0 oscure e misteriose. L'uso dei vari strumenti musicali per descrivere queste atmosfere \u00e8 molto diversificato: infatti le influenze possono spaziare dalla musica elettronica, dall'acustica, ad accenni pi\u00f9 industrial, fino ad arrivare alla musica colta. Le composizioni dark ambient sfruttano sovente melodie ripetute, ossessive, a volte spaventose, cupe e possono caratterizzare vari immaginari come quello gotico o quello medievale.\nA volte pu\u00f2 avere una connotazione malinconica, oltre che apocalittica, esoterica o orrorifica.\nFra i musicisti del genere si annoverano Brian Williams alias \"Lustmord\", considerato il pioniere della stilistica, i The Protagonist, che influenzarono molti altri artisti grazie alla drammaticit\u00e0 dei toni e alla visionariet\u00e0 della loro musica, Alio Die, Jeff Greinke, Depressive Silence, Robert Rich, gli Endura, i Raison d'\u00eatre, gli Elend e Dark Sanctuary, mentre fra coloro che ne sono correlati si possono citare i Black Tape for a Blue Girl e gli Arcana.\nDa citare anche i progetti che fecero parte della corrente black/dark ambient francese \"Les L\u00e9gions Noires\", ovvero A\u00e4kon K\u00eb\u00ebtr\u00ebh, Amaka Hahina, Mo\u00ebv\u00f6t, Satanicum Tenebrae, Torture e Vzaeurvbtre."}
{"id": "485739", "revid": "1543377", "url": "https://it.wikipedia.org/wiki?curid=485739", "title": "Ananda Marga", "text": "\u0100nanda M\u0101rga (sanscrito, m., , \u0101nanda m\u0101rga), conosciuta organizzativamente come \u0100nanda M\u0101rga Pracaraka Samgha (AMPS), cio\u00e8 la \"samgha\" (organizzazione) per la propagazione della \"marga\" (sentiero) di \"ananda\" (beatitudine), \u00e8 un movimento sociale e spirituale fondato a Jamalpur, Bihar, India nel 1955 da Prabhat Ranjan Sarkar (1921\u20131990), anche noto con il nome, spirituale Shrii Shrii \u00c1nandam\u00farti.\nL\"Ananda Marga\" viene descritta come una pratica per lo sviluppo personale, il servizio sociale e la generale trasformazione della societ\u00e0. Il suo sistema di pratiche spirituali \u00e8 stato anche spiegato come una sintesi della filosofia Vedica e Tantrica.\nAttraverso i suoi centri di meditazione e progetti di servizio in diversi paesi del mondo, l\"Ananda Marga\" offre istruzioni sulla meditazione, lo yoga e altre pratiche sull'auto-sviluppo della leadership su base non commerciale.\nStoria.\nIl 2 agosto del 1939 (alle 8:30, del giorno di Plenilunio di \"Shravani\" \"Purnima\"), P.R. Sarkar sulle rive del fiume Bhagirathi (sul \"Kashi Mitra Gh'at\" di Kolkata (Calcutta), Bengala occidentale, India) inizi\u00f2 alla meditazione tantrica (\"Tantrikii Diiksa\") Kalicharan Bandyopadhyay (noto in seguito col nome di Kalikananda Avadhuta). Sebbene l\"Ananda Marga\" non fosse ancora stata creata da P. R. Sarkar, Kalikananda \u00e8 conosciuto come il primo monaco \"avadh\u016bta\" dell\"Ananda Marga\". Questo episodio, accaduto quando Sarkar aveva diciotto anni, \u00e8 anche considerato l'inizio degli insegnamenti spirituali del fondatore dell\"Ananda Marga\". Da quella data, fino alla fondazione dell'organizzazione nel 1955, Sarkar inizi\u00f2 molti Sadhaka (aspiranti spirituali) nelle antiche discipline spirituali della meditazione \"tantrica\".\nOrganizzazione.\nL\"Ananda Marga Pracaraka Samgha\" (AMPS) \u00e8 un'organizzazione e un movimento socio-spirituale guidato da \"acharya\" (monaci e monache e acarya di famiglia) e laici (o \"margis\"), praticanti della meditazione dell\"Ananda Marga\". Il motto dell\"Ananda Marga\" dato dal suo fondatore Prabhat Ranjan Sarkar \u00e8 \"\u00c1tmamok\u015b\u00e1rtham' Jagaddhit\u00e1ya Ca\" in (lingua sanscrita: \"liberazione del s\u00e9 e servizio per il benessere di tutta la creazione\"). Il livello pi\u00f9 alto degli \"Acharya\" dell'AMPS \u00e8 quello di \"Purodha\". In particolare il \"Purodha Pramukha\" \u00e8 il capo spirituale dell\"Ananda Marga\". L'\"Ufficio Globale\" (\"Global Office\") \u00e8 il principale organo rappresentativo dell'organizzazione ed \u00e8 guidato dal \"Segretario Generale\" (\"General Secretary\"). Per ragioni amministrative la struttura dell'organizzazione \u00e8 divisa geograficamente in nove settori, ognuno chiamato col nome di una citt\u00e0 importante ubicata in quel settore:\nOgni settore (guidato da un \"Segretario Settoriale\" o \"Sectorial Secretary\") \u00e8 suddiviso in regioni (guidate da un \"Segretario Regionale\" o \"Regional Secretary\") che a loro volta sono ulteriormente suddivise dal punto di vista organizzativo.\nDal punto di vista organizzativo l'AMPS fu suddivisa dal suo fondatore in \"Dipartimenti\" (\"Departments\") suddivisi in un certo numero di \"Sezioni\" (\"Sections\") formate da diversi \"Rami\" o \"Branche\" (\"Branches\"). Per materializzare il lavoro dei diversi Dipartimenti/Sezioni/Branche ci sono 35 \"Commissioni\" (\"Boards\"). Le responsabilit\u00e0 dei diversi livelli della struttura sono generalmente gestiti da lavoratori a tempo pieno o \"WT\" (\"Wholetimers\").\nAttivit\u00e0.\nL\"Ananda Marga\" gestisce centri di \"yoga\" e meditazione, scuole, case per bambini, centri per la distribuzione di cibo, programmi di soccorso, ospedali, progetti di sviluppo comunitario integrato, e altri servizi gestiti dalle diverse branche. Alcuni progetti si occupano di aiutare le comunit\u00e0 locali nell'autogenstione e all'utilizzo delle proprie risorse. Diversi \"Board\" utilizzati dall'AMPS per sviluppare queste attivit\u00e0 nei diversi livelli della societ\u00e0, si sono sviluppati fino a divenire vere e proprie organizzazioni internazionali dedite alla svolgimento di specifici servizi."}
{"id": "485740", "revid": "767487", "url": "https://it.wikipedia.org/wiki?curid=485740", "title": "Westside Connection", "text": "Westside Connection \u00e8 stato un gruppo hip hop statunitense formato da: \nSi tratta di uno tra i gruppi hip hop che maggiormente rappresenta la filosofia gangsta rap, assieme Dr. Dre e Snoop Dogg. Sono inconfondibili per i loro jeans blu, le loro camicie a quadri e i loro cappellini di lana, per i tipici \"cripwalks\" nei concerti, e per farsi fotografare come pubblicit\u00e0 in bui scantinati, con sigaro in bocca e carte da gioco, mentre contano mazzette e tengono armi sul tavolo.\nAttuali come sonorit\u00e0 di met\u00e0 anni 1990, adesso il loro flow e le loro sonorit\u00e0 riportano ancora a quel periodo\nBiografia del gruppo.\nIl primo componente \u00e8 Ice Cube, rapper famoso per essere stato anche un componente degli N.W.A., storico gruppo tra i propugnatori del gangsta rap e del suono g-funk. Sicuramente dei tre \u00e8 quello pi\u00f9 conosciuto, a lui si affiancano Mack 10 e WC, quest'ultimo MC di Los Angeles famoso anche per il vezzo estetico delle treccine al pizzetto.\nLa Westside Connection viene fondata e lanciata a met\u00e0 degli anni '90, il momento pi\u00f9 tragico della storia dell'hip hop per la faida tra la \"West Coast\" e la \"East Coast\", la formazione di Ice Cube nasce con un unico obiettivo: dimostrare la superiorit\u00e0 della West Coast. Con questo intento, riferito specialmente ai colleghi/nemici di New York, nel 1996 l'album \"Bow Down\" ed il singolo omonimo, che spicca per la ferocia, sentimento che si espander\u00e0 di l\u00ec a poco ad altri gruppi della costa occidentale, come i Cypress Hill.\nNel brano \"King Of The Hill\" Cube si rivolge proprio a B-Real dei Cypress, noto per la voce stridula e nasale, con rime come:\nIl successo arriva in fretta, assieme alla fama di temibile realt\u00e0 dell'hip hop di Los Angeles, nell'arco della seconda met\u00e0 degli anni '90 i tre percorrono poi carriere soliste: Ice Cube si afferma MC ed attore, Mack 10 e WC pubblicano alcuni album e rimangono all'interno del circuito underground statunitense.\nNel 2003 il trio si ricostituisce e torna a registrare un secondo album, che viene pubblicato nel dicembre col titolo \"Terrorist Threats\", preceduto dal singolo \"Gangsta Nation\". Anche se il singolo ha buoni dati di vendita, gli amanti dell'hip hop hardcore si torcono le budella vedendo il videoclip del primo singolo che mostra come i tre rimangano fedeli alla filosofia gangsta, ma il tutto \u00e8 annullato da una realt\u00e0 ben diversa: i tre sono ricchi e famosi, ed Ice Cube addirittura ha recitato in commedie tipo \"Barbershop\".\nDopo questa fragorosa perdita di \"street-credibility\", il trio non ha pi\u00f9 pubblicato album sotto il nome Westside Connection. Rimangono comunque uno dei gruppi pionieri del genere gangsta.\nNel 2005, a causa di un litigio tra WC e Mac 10, quest'ultimo lascia il gruppo e va per la sua strada. Ice Cube e WC continuano le loro carriere soliste facendo uscire Cry Now, Laugh Later e Guilty By Affilation. \nNel 2008 dopo l'uscita del singolo \"Get Used To It\" del nuovo album di Ice Cube \"Raw Footage\"\nin collaborazione con WC e The Game, si \u00e8 parlato di un rimpiazzo di The Game al \nposto dell'ormai allontanato Mack 10."}
{"id": "485744", "revid": "287204", "url": "https://it.wikipedia.org/wiki?curid=485744", "title": "Ben Sherman", "text": "Inizi\u00f2 a confezionare camicie in una bottega di Brighton e caratterizz\u00f2 gli anni sessanta diventando il re di Carnaby Street.\nStoria.\n\"Alfred Benjamin Sugarman\" nacque il 3 ottobre del 1925 a Brighton, sulla costa britannica. Rifiut\u00f2 di seguire le orme della famiglia e di lavorare al Rocco's Gift Shop e a vent'anni Alfred si imbarc\u00f2 per il Canada, punto di passaggio per la sua destinazione finale: l'America.\nNegli Stati Uniti fece vari lavori, tra i quali il venditore di gioielli, il cameriere e il raccoglitore di tabacco. Nel 1953, dopo due matrimoni falliti, raggiunse Los Angeles, dove incontr\u00f2 e spos\u00f2 la terza moglie, Ruth. Il padre di Ruth, \"Aaron Minken\", era a capo di un'azienda di produzione di abiti ben avviata. Decise di insegnare ad Alfred ogni aspetto della sua attivit\u00e0: la produzione, la commercializzazione e la vendita.\nUna delle aziende di Minken era una fabbrica di camicie, la \"Lancia\", con la quale Alfred aveva lavorato a lungo. Lo stile della Lancia gli sembrava per\u00f2 troppo conservatore per i suoi gusti e cerc\u00f2 in tutti i modi di portare avanti i suoi disegni e le sue idee. Il compito fall\u00ec, e Alfred cadde nella noia e nella frustrazione.\nNel 1962 la famiglia Sugarman si trasfer\u00ec a Brighton. Nello stesso periodo Alfred cambi\u00f2 il nome in Ben Sherman. Lo scopo era esclusivamente commerciale: non voleva che la potenziale clientela conoscesse le sue origini ebree.\nIl matrimonio con Ruth fin\u00ec presto e mentre lei e i figli tornavano negli Stati Uniti, Ben acquist\u00f2 una piccola industria a Bedford Square, a Brighton.\nBen Sherman seppe cogliere questa opportunit\u00e0 e inizi\u00f2 la produzione della sua linea di camicie e di indumenti da mare. Era l'anno 1963: nacque il marchio \"Ben Sherman\".\nLa camicia Ben Sherman era riconoscibile per le sue caratteristiche speciali: il colletto grande con il caratteristico riporto e con un bottone in pi\u00f9 rispetto alle camicie comuni. Le camicie presentavano delle aperture ed una targhetta con il nome Ben a sinistra della tasca. Vendute in speciali confezioni nero e arancio, le camicie ottennero enorme successo in tutto il Regno Unito, in Europa e negli Stati Uniti. Gli affari erano ottimi e le camicie divennero un culto tra i mod.\nBen apr\u00ec uno show room a Carnaby Street, cuore della \"Swinging London\" degli anni sessanta e, nel 1967, il suo primo negozio a Brighton, nella Duke street. Seguirono due negozi a Londra e le prime collezioni per donna e bambino.\nLa richiesta fu impressionante e nel 1969 la fabbrica di Brighton aument\u00f2 la produzione, espandendosi poi nell'Irlanda del Nord per far fronte ad una richiesta in continua espansione. Nel dicembre 1972 i dipendenti rimasero stupiti nell'apprendere che Ben aveva venduto la sua azienda alla \"Northern Ireland Finance Corporation\".\nL'anno seguente Ben Sherman part\u00ec, insieme alla quarta moglie, alla volta dell'Australia per il lancio dei suoi prodotti. Nel 1987, sei settimane dopo un'operazione di bypass, Ben mor\u00ec all'et\u00e0 di 62 anni.\nCaratteristiche.\nBen Sherman ha sviluppato, sin dalle origini, la marca di una camicia in una gamma completa. La pi\u00f9 importante subcultura giovanile che adott\u00f2 lo stile Ben Sherman fu quello dei mod. Da questo si ispirarono altri movimenti che ne rielaborarono e reinventarono il look tenendo sempre come punto di riferimento le caratteristiche del marchio Ben Sherman.\nBen Sherman voleva la qualit\u00e0 e la cura nella lavorazione dei suoi capi. Le sue camicie presentavano caratteristiche uniche, un colletto basso \"botton down\" che ancora oggi contraddistingue lo stile Ben Sherman."}
{"id": "485747", "revid": "177744", "url": "https://it.wikipedia.org/wiki?curid=485747", "title": "173 Ino", "text": "173 Ino \u00e8 un asteroide abbastanza massiccio della fascia principale, in orbita attorno al Sole; venne scoperto il 1\u00ba agosto 1877 dall'astronomo francese Alphonse Louis Nicolas Borrelly. Il suo nome \u00e8 dovuto all'omonimo personaggio della mitologia greca, Ino.\nLa sua superficie appare scura; esso \u00e8 probabilmente ricco di carbonati."}
{"id": "485750", "revid": "125450875", "url": "https://it.wikipedia.org/wiki?curid=485750", "title": "Iberia (azienda)", "text": "Iberia L\u00edneas A\u00e9reas de Espa\u00f1a, S.A. Operadora, Sociedad Unipersonal, commercialmente conosciuta come Iberia, \u00e8 una compagnia aerea maggiore spagnola, nonch\u00e9 compagnia aerea di bandiera e attuale pi\u00f9 grande compagnia aerea della Spagna. Con sede a Madrid, ha come hub l'Aeroporto di Madrid-Barajas.\nIberia, insieme ad Iberia Regional-Air Nostrum e Iberia Express, fa parte dellIberia Group che oltre al trasporto di passeggeri e merci, gestisce anche attivit\u00e0 correlate, come officine di manutenzione, gestione dei servizi di terra per gli aerei, sistemi di prenotazione on-line e servizi di catering. Iberia Group vola in 102 destinazioni di 39 paesi diversi. Tramite accordi di code sharing, inoltre, serve altre 90 destinazioni.\nL'8 aprile 2010, venne confermata la fusione tra Iberia e British Airways da parte delle due societ\u00e0, fusione che venne poi approvata il 29 novembre 2010. La fusione venne poi completata nel gennaio 2011, con la creazione dell'International Airlines Group (IAG), nonostante i vettori continuino ad operare con marchi separati.\nA novembre 2012 la compagnia pianific\u00f2 di tagliare 4.500 dipendenti e ridurre la flotta di 25 aerei, dei quali 20 di corto raggio e 5 di lungo raggio, operazione che venne definita dall'amministratore delegato Luis Gallego \"un volo per la sopravvivenza\".\nStoria.\nIberia, Compa\u00f1\u00eda A\u00e9rea de Transportes venne fondata il 28 giugno 1927 grazie all'investimento di capitale da parte del finanziere Horacio Echeberrieta e Lufthansa di 1,1 milioni di pesetas. Le operazioni di volo iniziarono il 14 dicembre 1927. Nel giro di un anno, il governo spagnolo richiese alla compagnia di operare il servizio postale tra Madrid e Barcellona. Durante la dittatura di Miguel Primo de Rivera, le compagnie aeree spagnole sono state unite e passate sotto il controllo dello Stato tramite una legge definita dal governo stesso \"di utilit\u00e0 generale e pubblico interesse\", entrata in vigore all'inizio del 1928. Di conseguenza, Iberia, \u00e8 stata fusa con Compa\u00f1\u00eda de L\u00edneas A\u00e9reas Subvencionadas, S.A. (CLASSA) e cess\u00f2 le attivit\u00e0 di volo il 29 maggio 1929. Il nome \"Iberia\" rimase, per\u00f2, registrato e in quanto nome registrato, venne utilizzato durante le operazioni di volo riprese nel territorio spagnolo verso la fine della guerra civile spagnola. Il 30 settembre 1944, dopo la guerra civile spagnola, Iberia divenne una compagnia aerea completamente statale.\nNel 1946, Iberia \u00e8 stata la prima compagnia aerea a volare tra Europa e Sud America dopo la seconda guerra mondiale, con un Douglas DC-4 con un collegamento tra Madrid e Buenos Aires. Con il Patto di Madrid, nel 1953, l'obbligo del visto per i visitatori statunitensi che si recavano in Spagna fu eliminato. Questo ha stimolato l'avvio di voli transatlantici tra Spagna e Stati Uniti l'anno seguente. Inoltre, le modifiche apportate a alla Convenzione sull'Aviazione Civile Internazionale di Chicago, tenutasi a Montr\u00e9al il 14 giugno 1954 deliber\u00f2 l'autorizzazione al turismo di massa con voli charter.\nAl 50\u00ba anniversario della compagnia, nel 1981, Iberia, trasport\u00f2 per la prima volta oltre dieci milioni di passeggeri in un anno. Alla fine degli anni ottanta e l'inizio degli anni novanta, Iberia cominci\u00f2 ad interessarsi ad altre compagnie aeree spagnole, come Aviaco, Viva Air, Binter Canarias e Binter Mediterraneo oltre che ad alcune compagnie aeree latino-americane, come Aerol\u00edneas Argentinas, Viasa e la cilena Ladeco.\nNel 1987 Iberia, insieme a Lufthansa, Air France e Scandinavian Airlines, fond\u00f2 Amadeus IT Group, una societ\u00e0 GDS, che permise di connettere in tempo reale le compagnie aeree con le agenzie viaggi e i clienti finali.\nNel corso del 2001 Iberia \u00e8 stata privatizzata e le azioni vennero quotate in borsa. Nel 2002, quando Iberia celebr\u00f2 il 75\u00ba anniversario, risult\u00f2 che poco meno di 500 milioni di persone hanno volato con essa.\nIl 5 febbraio 2006 venne inaugurato il nuovo Terminal 4 dell'Aeroporto di Madrid-Barajas che sarebbe stato destinato ad Iberia ed ai membri dell'alleanza globale Oneworld. Ci\u00f2 permise una grande espansione per Iberia, che comunque trasporta il 60% dei passeggeri che transitato dallo scalo madrileno. Nel 2005 la compagnia aerea e la sua filiale regionale Air Nostrum trasportarono 21.619.041 passeggeri da e per Barajas.\nNel 2009 Iberia ha raggiunto un accordo per fondersi con la concorrente britannica British Airways. Questa fusione venne completata nell'aprile 2010 con la creazione dell'International Airlines Group. La nuova societ\u00e0 \u00e8 costituita da British Airways e Iberia, cos\u00ec e dalle rispettive controllate e ha come principali hub l'Aeroporto di Londra-Heathrow e l'Aeroporto di Madrid-Barajas, nonch\u00e9 basi minori presso l'Aeroporto di Londra-Gatwick e l'Aeroporto di Barcellona.\nAzionariato.\nIl 3 aprile 2001, Iberia venne privatizzata e quotata nell'IBEX-35, indice azionario della Borsa di Madrid. I principali azionisti sono: Caja Madrid (23.45%), British Airways (13,2%), SEPI (5,20%) e El Corte Ingl\u00e9s (2,90%). British Airways alz\u00f2 la sua partecipazione in Iberia con l'acquisto delle azioni rimanenti che American Airlines aveva nella compagnia, pagando 13 milioni di sterline. Questo aument\u00f2 la partecipazione complessiva in Iberia al 10% circa e consolid\u00f2 i suoi due posti nel consiglio d'amministrazione di Iberia. British Airways ha quindi di diritto la possibilit\u00e0 di acquisto di un altro 32% delle azioni di Iberia. Di conseguenza, qualsiasi acquisizione di Iberia richiede l'approvazione di British Airways.\nBritish Airways non pu\u00f2 comunque acquistare pi\u00f9 del 49% di Iberia, in quanto la compagnia perderebbe lo status di \"compagnia aerea spagnola\" negli accordi bilaterali tra la Spagna ed i paesi-extra UE. Nonostante gli Stati Uniti, il Canada, la Norvegia e il Marocco riconoscono le compagnie di un paese dell'Unione europea con lo status di \"compagnia aerea UE\" e quindi permettono a qualsiasi compagnia aerea UE di volare tra un paese UE e il proprio Stato, ci\u00f2 non \u00e8 valido per tutti gli altri paesi, compresi quelli dell'America Latina, principale mercato di Iberia.\nIl 29 luglio 2008, British Airways e Iberia hanno confermato che erano in trattative per una fusione e il 12 novembre 2009 hanno dato conferma di aver raggiunto un accordo. La fusione \u00e8 stata approvata dall'antitrust europeo nel luglio 2010. Dalla fusione tra British Airways e Iberia nacque International Airlines Group (IAG), che detiene le due societ\u00e0 che continuano ad operare con marchi separati e con status governativi differenti, ovvero Regno Unito e Spagna. \nIberia detiene il 45% di IAG.\nOneworld e compagnie controllate.\nIberia ha una partecipazione del 9,49% nella low-cost Vueling, vettore che ha sede a Barcellona, il cui azionista principale \u00e8 IAG, che ne detiene il restante 91,51%. Ci\u00f2 \u00e8 stato fatto per garantire che IAG non possedesse il 100% delle azioni di Vueling, ma che esse sarebbero state divise tra le sue divisioni. Iberia ha anche una quota pari al 0,95% in Royal Air Maroc.\nIl 1\u00ba settembre 1999, Iberia si \u00e8 unita all'alleanza Oneworld, fondata solo sette mesi prima da American Airlines, British Airways, Cathay Pacific e Qantas.\nAccordi di codeshare.\nA marzo 2018 Iberia ha accordi di codeshare con le seguenti compagnie:\nFlotta.\nIberia opera con una flotta composta esclusivamente da aeromobili Airbus, che a giugno 2020 risulta cos\u00ec composta:\nOrdini.\nIl 7 marzo 2011 Iberia ordin\u00f2 8 Airbus A330-300 (con opzioni per altri 8) con l'obiettivo di rinnovare la flotta di lungo raggio. Questo ordine di aeromobili \u00e8 il primo effettuato da Iberia da quando fa parte di IAG.\nIl primo Airbus A330-300 venne consegnato alla compagnia all'inizio di febbraio 2013.\nCon l'obiettivo di una ristrutturazione della compagnia spagnola, IAG ha in contratto con Airbus opzioni per 32 Airbus A350-900 XWB e con Boeing opzioni per 12 Boeing 787-9 Dreamliner. Il contratto specificava per\u00f2 che le opzioni non si sarebbero convertite in ordini finch\u00e9 la ristrutturazione non avrebbe cominciato ad avere esiti positivi dando garanzie per il futuro. Il 1\u00ba agosto 2014 la compagnia, dopo aver annunciato il primo utile nel precedente risultato trimestrale, ha convertito 8 opzioni in ordini per l'Airbus A350-900, ordinando in concomitanza anche 8 Airbus A330-200. Questi aerei saranno utilizzati per sostituire 17 Airbus A340, migliorando cos\u00ec l'efficienza della flotta.\nFlotta storica.\nNel corso degli anni Iberia ha operato con i seguenti modelli di aeromobili:"}
{"id": "485757", "revid": "339392", "url": "https://it.wikipedia.org/wiki?curid=485757", "title": "Zippo Accendino", "text": ""}
{"id": "485762", "revid": "339392", "url": "https://it.wikipedia.org/wiki?curid=485762", "title": "Ambient music", "text": ""}
{"id": "485766", "revid": "834", "url": "https://it.wikipedia.org/wiki?curid=485766", "title": "Carl Ludwig Long", "text": ""}
{"id": "485769", "revid": "2039709", "url": "https://it.wikipedia.org/wiki?curid=485769", "title": "Agerola", "text": "Agerola (\"Aj\u00ebrola\" in napoletano) \u00e8 un comune italiano sparso di abitanti della citt\u00e0 metropolitana di Napoli in Campania.\nIl territorio comunale \u00e8 suddiviso in sei frazioni: San Lazzaro, Campora, Santa Maria, Pianillo, Ponte, Bomerano. La sede comunale \u00e8 nella frazione di Pianillo.\nGeografia fisica.\nAgerola \u00e8 posizionata in una conca sui monti Lattari a 600\u00a0m s.l.m. molto prossima alla costiera amalfitana, tanto che in passato \u00e8 stata integralmente parte della Repubblica Amalfitana.\nOrigini del nome.\nLa vocazione agricola del paese ha indotto a far risalire il toponimo al latino \"ager\"=campo, tuttavia esiste una seconda ipotesi, avanzata dallo storico Matteo Camera, secondo la quale il nome pu\u00f2 anche derivare dalla voce latina \"a\u00ebreus\" nel senso di \"luogo elevato\".\nEsiste infine una terza tesi che farebbe derivare il toponimo da \"Jerula\"=gerla, forse per la forma a conca dell'altopiano su cui \u00e8 eretto il paese. E infatti, ancora oggi, Agerola in dialetto agerolese si pronuncia \"ajerl\".\nStoria.\nLe prime tracce di presenza umana nel territorio risalgono molto probabilmente alle Prime Et\u00e0 del Ferro.\nIn epoca romana la zona era ricca di \"ville rustiche\" soprattutto nella parte pianeggiante, per cui si suppone che fosse ampiamente coltivata data la posizione privilegiata.\nIn seguito ai danni arrecati dall'eruzione del Vesuvio del 79 d.C., il suolo fu coperto da un metro e mezzo di pomici per cui si registr\u00f2 un certo spopolamento anche se l'allevamento bovino dovette rimanere florente, tanto che nella seconda met\u00e0 del II secolo d.C., Galeno, medico di Marco Aurelio e Commodo, nel \"De metodo memendi\" (V,12) vantava la bont\u00e0 e le qualit\u00e0 terapeutiche del latte prodotto sui Monti Lattari (Lactarius mons) tanto che Cassiodoro (Variae, XI 10) scriveva tra il 533 ed il 537 d.C. che il re dei Goti aveva ordinato ad un suo servo di ricorrere ai \"rimedia lactarii montis\", poich\u00e9 le cure dei medici non gli giovavano.\nNei secoli centrali del medioevo la conca di Agerola si ripopol\u00f2 e svilupp\u00f2 nei suoi 5 casali: \"Campulo\", \"Memoranum\", \"Planillum\", \"Ponte\" e \"San Lazzaro\", parallelamente al rifiorire della Costiera e al costituirsi del Ducato Amalfitano. Divenne parte integrante del territorio di Amalfi con cui condivise gli scambi commerciali che la collegavano all'intero Mediterraneo, a Bisanzio e, ovviamente, a Napoli. Divenne sede di una manifattura di tessuti in seta in cui gli agerolesi divennero specializzati.\nNei secoli che seguirono, il comune entr\u00f2 a far parte del Regno di Napoli di cui segu\u00ec le alterne vicende fino all'Unit\u00e0 d'Italia.\nNel settecento Agerola visse un periodo assai prospero, durante il quale si verific\u00f2 una riduzione delle tasse, un miglioramento delle condizioni economiche, che \u00e8 attestato dalla crescita esponenziale del numero dei suoi abitanti e dal forte calo del brigantaggio.\nLa condivisione delle idee ispiratrici della Rivoluzione francese da parte dei nobili agerolesi residenti a Napoli, fecero in modo che Agerola aderisse subito alla costituzione democratica della repubblica partenopea, tanto che venne piantato nello spiazzo antistante la chiesa Madonna di Loreto, nella frazione Campora, un tiglio, simbolo di libert\u00e0, che da allora \u00e8 stato sempre ripiantato.\nNel XIX secolo la figura dominante fu il generale Paolo Avitabile che costru\u00ec la sua fortuna servendo prima l'esercito borbonico, poi il maharajah di Lahore. Nel 1854 il generale ottenne il distacco di Agerola dalla provincia di Salerno (Principato Citeriore) e la conseguente aggregazione a quella di Napoli. La cittadina venne cos\u00ec separata dal territorio di Amalfi con cui aveva condiviso secoli di storia restando collegata ad esso soltanto sotto il profilo religioso attraverso l'arcidiocesi.\nSimboli.\nLo stemma e il gonfalone del comune di Agerola sono stati concessi con il decreto del presidente della Repubblica del 13 gennaio 2003.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti ad Agerola erano 327, corrispondenti al 4,2% della popolazione. Le nazionalit\u00e0 maggiormente rappresentate erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\n \nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele."}
{"id": "485777", "revid": "3115", "url": "https://it.wikipedia.org/wiki?curid=485777", "title": "Jadidismo", "text": "Il jadidismo (da \"usul-i jadid\", cio\u00e8 \"nuova didattica\") \u00e8 stato una forma di modernismo islamico di lingua turca nell'Impero russo alla fine del XIX secolo. I suoi affiliati, detti jadid (), di norma si chiamavano con il nome turco \"Taraqqiparvarlar\" (progressista) o semplicemente \"Y\u00e4\u015fl\u00e4r/Yoshlar\" (giovane).\nStoria.\nCon la fine dei cinquant'anni del \"grande gioco\", l'impero russo si ritrov\u00f2 a governare l'intero territorio del Turkestan: un'area immensa e popolata soprattutto da popoli turcofoni e musulmani. Anche per tali popoli turchi d'Asia centrale, la fine degli emirati tradizionali e l'accesso, seppur coloniale, ad un grande impero europeo port\u00f2 non pochi cambiamenti sociali e culturali. L'impero russo avvi\u00f2 un processo di modernizzazione che favor\u00ec la nascita di movimenti che ponevano attenzione agli sviluppi della scienza e del pensiero occidentale. Tra questi, vi fu l'emergere di un movimento riformista islamico, quello dei jadidi.\nUna nuova didattica per i musulmani dell'impero zarista.\nLa Russia zarista controllava gi\u00e0 territori abitati da musulmani, come i tatari di Crimea e del Volga. Fu proprio uno dei primi, \u0130smail Gasp\u0131ral\u0131 o Gasprinsky a rendersi conto della necessit\u00e0 di una riforma dell'istruzione per la modernizzazione delle comunit\u00e0 musulmane dell'impero zarista. Queste idee furono diffuse attraverso la rivista \"Terc\u00fcman\" (Interprete), diretta da Gasprinsky dal 1883 al 1918, cos\u00ec come il giornale satirico azero \"Mollah Nasreddin\", e da pensatori come Musa Bigiev. Ben presto, il pensiero jadid arriv\u00f2 ai musulmani turcofoni dell'Asia centrale, soprattutto a Bukhara e Kokand.\nGasprinsky e i suoi sodali si spesero per una nuova didattica (\"usul-i jadid\"): trasformare i maktab, le tradizionali scuole primarie coraniche, in vere scuole all'occidentale, in cui gli scolari non si limitassero a memorizzare il Corano ma apprendessero a scrivere e leggere in arabo (insegnato in maniera fonetica) cos\u00ec come in russo e nella propria lingua madre, il turco, di cui Gasprinsky codific\u00f2 una variante semplificata \"pan-turcmena\", omettendo le parole importate dall'arabo e dal persiano, e che potesse essere compresa \"dal barcaiolo del Bosforo come dal cammelliere di Kashgar\".\nIl termine \"jadid\" veniva allora utilizzato in termini dispregiativi e polemici per designare i sostenitori della riforma dell'istruzione, con l'estensione dei curriculum tradizionali dei maktab allo studio della lingua russa e con l'introduzione del metodo fonetico per lo studio della lingua araba.\nAlcune delle innovazioni avviate nelle classi (introduzione di banchi, cattedre, lavagne e mappe) avevano una finalit\u00e0 meramente formali; altri (uso di libri di testo stampati al Cairo, Kazan' o Istanbul) erano pi\u00f9 sostanziali.\nCome scrive il professore Adeeb Khalid nel libro \"The Politics Of Muslim Cultural Reform: Jadidism In Central Asia\" (1998), la disputa tra \"qadim\" e \"jadid\", vecchio e nuovo, era in effetti una contesa tra due diverse comprensioni della conoscenza e della sua trasmissione. Da una parte il maktab come istituzione dell'era del manoscritto, in cui \"la scarsit\u00e0 della parola scritta le dava un'aura sacra\" e \"la scrittura stessa era oggetto di riverenza e gli usi mnemonici, rituali e devozionali della parola scritta oscuravano le sue pi\u00f9 banali funzioni documentarie\". Dall'altra, la scuola dei jadidi come istituzione dell'era della stampa, in cui il significato della parola scritta era l'oggetto proprio della riverenza, non la scrittura stessa, e in cui la progressiva alfabetizzazione della popolazione permetteva ai nuovi intellettuali di sfidare l'autorit\u00e0 dell'\u00e9lite culturale e religiosa tradizionale.\nProgressismo illuminista e riformismo islamico.\nI jadidi si autodefinivano \"taraqqiparvarlar\" - termine multilingue composto da \"taraqqi\" (progresso, in arabo), \"parvar\" (nutrire, in persiano) e \"-lar\" (plurale, in turco). Il loro progressismo culturale si poneva nella traccia dell'illuminismo, e vedevano l'Europa occidentale come incarnazione di tale progresso. E tuttavia i jadidi restavano musulmani praticanti. Come scrive Khalid,\n\"I jadidi facevano parte di una comunit\u00e0 cosmopolita di musulmani uniti dalla lettura degli stessi testi dai viaggi. Vivevano nell'ultima generazione in cui intellettuali musulmani in diversi paesi potevano comunicare tra loro senza l'uso di lingue europee. Il jadidismo dell'Asia centrale si situava esattamente nel campo del modernismo musulmano: era musulmano perch\u00e9 le sue strutture retoriche erano radicate nella tradizione musulmana dell'Asia centrale e perch\u00e9 i jadidi derivavano la massima autorit\u00e0 per i loro argomenti nell'Islam. I jadidi non hanno mai rinnegato l'Islam nel modo in cui molti Giovani Turchi avevano fatto ben prima della fine del XIX secolo. Piuttosto, la modernit\u00e0 era [vista come] pienamente congruente con la \"vera\" essenza dell'Islam, e solo un Islam purificato da tutte le accrezioni dei secoli poteva garantire il benessere dei musulmani\".\nSebbene le idee avanzate dai jadidi sovvertissero la dicotomia tra colonizzatore e colonizzato e quindi non corrispondessero al progetto coloniale zarista, i jadidi non erano contrari al dominio russo. Khalid sostiene che i jadidi non lottarono per liberarsi dall'impero, ma piuttosto cercarono di \"stabilire una presenza musulmana centroasiatica nella vita russa tradizionale\". Nel 1906 Gasprinski fond\u00f2 a Pietroburgo l'Unione dei Musulmani (\"Ittifaq-i Muslimin\"), che riuniva i membri dell'intellighenzia dei vari popoli turchi di fede musulmana dell'Impero russo, e lo stesso anno fu uno dei principali organizzatori del Primo Congresso dei Musulmani di tutta la Russia, congresso volto a introdurre riforme sociali e religiose tra i popoli musulmani di Russia.\nCiononostante, l'amministrazione coloniale russa tratt\u00f2 i jadidi con sospetto, vedendo il jadidismo \"principalmente come un fenomeno politico\", temendo i loro rapporti con movimenti riformisti musulmani dell'Impero ottomano e dell'India britannica ed eventuali mire di panturchismo e panislamismo- anche se i jadidi mancavano di un quadro istituzionale per articolare gli interessi politici, affrontavano una sostanziale opposizione all'interno della comunit\u00e0 musulmana, e rimasero fondamentalmente un movimento culturale a maglie larghe.\nIl lascito del jadidismo in epoca sovietica e post-sovietica.\nSebbene i jadidi si impadronissero del caos del periodo rivoluzionario per cercare di far avanzare le loro idee, salendo alla ribalta negli anni '20 essi godettero solo di un successo limitato. Tra chi prov\u00f2 a unificare bolscevismo e Islam vi fu il tataro del Volga Mirsaid Sultan-Galiev. Ma dopo una iniziale fase di apertura da parte dell'ideocrazia sovietica alle proposte di Sultan-Galiev di fondare partiti comunisti musulmani nell'area centro asiatica, il movimento jadidista conobbe una fase di repressione poich\u00e9 considerato reazionario nei confronti dello spirito della rivoluzione sovietica. Le grandi purghe staliniane misero fine al movimento, e i jadidi furono sostituiti da una nuova generazione (la \"classe del '38\"), la cui educazione e visione del mondo erano state modellate interamente nel contesto sovietico.\nOggi, elementi del pensiero jadidista sono parte della narrativa ufficiale in Uzbekistan sotto la presidenza di Islom Karimov, che onora i jadidi come martiri della tirannia sovietica, allo stesso tempo idealizzando un a-storico Islam \"tradizionale\", cos\u00ec come dei due partiti nazionalisti uzbeki Birlik (Unit\u00e0) ed Erk (Libert\u00e0), messi al bando dallo stesso regime."}
{"id": "485778", "revid": "7336", "url": "https://it.wikipedia.org/wiki?curid=485778", "title": "Casalecchio", "text": ""}
{"id": "485781", "revid": "88671507", "url": "https://it.wikipedia.org/wiki?curid=485781", "title": "Soluzione di Lemaitre", "text": "La soluzione di Lema\u00eetre dell'equazione di campo di Einstein studia il comportamento dell'universo in equilibrio dinamico utilizzando la costante cosmologica, anche se con un altro significato rispetto a quello attribuitole da Albert Einstein. Il valore di formula_1 \u00e8 maggiore di quello usato da Einstein, in modo da avere un istante iniziale con formula_2; per questo Lema\u00eetre si pu\u00f2 considerare il padre del Big Bang.\nLa forma della soluzione di Lema\u00eetre \u00e8:\nformula_3\ndove:\nformula_4: parametro di curvatura\nformula_5: costante cosmologica\nformula_6: costante di Hubble\nformula_7 \nla soluzione pu\u00f2 anche essere scritta, ricordando la legge di Hubble formula_8, come:\nformula_9\nIn questi modelli si ha che la costante cosmologica ha un valore caratteristico:formula_10. Si pu\u00f2 allora usare questo valore come discriminante per le differenti tipologie di universo, infatti se:\nper formula_11si ha un universo piatto\nper formula_12 si hanno invece i tre casi in cui a seconda di quanto vale formula_4 ho un universo aperto chiuso o aperto critico.\nIn particolare per:\nformula_14: universo chiuso, in cui l'attrazione gravitazionale provoca un rallentamento dell'espansione ed un successivo collasso dell'universo, che quindi comincer\u00e0 a contrarsi.\nformula_15: universo aperto critico, in cui l'attrazione gravitazionale non \u00e8 sufficiente a far collassare l'universo su s\u00e9 stesso come per quello chiuso ma non \u00e8 nemmeno sufficiente a garantire un'espansione perpetua, si avr\u00e0 allora un universo che arriver\u00e0 ad un tempo infinito con velocit\u00e0 zero.\nformula_16: universo aperto, l'energia cinetica \u00e8 superiore di quella potenziale e quindi l'universo continuer\u00e0 ad espandersi indefinitamente."}
{"id": "485782", "revid": "486946", "url": "https://it.wikipedia.org/wiki?curid=485782", "title": "3D studio max", "text": ""}
{"id": "485783", "revid": "33689", "url": "https://it.wikipedia.org/wiki?curid=485783", "title": "Final Fantasy XIII", "text": " \u00e8 un videogioco di ruolo alla giapponese della serie \"Final Fantasy\". Il gioco \u00e8 sviluppato e pubblicato da Square Enix per PlayStation 3, Xbox 360 e PC.\nIn Giappone, \"Final Fantasy XIII\" \u00e8 stato pubblicato per PlayStation 3 il 17 dicembre 2009 e per Xbox 360 il 16 dicembre 2010; nel Nord America e nei territori PAL, invece, il gioco \u00e8 stato pubblicato il 9 marzo 2010 per entrambe le console.\nSempre dal 9 marzo, in Europa, il gioco \u00e8 disponibile in un'edizione da collezione che contiene, oltre al gioco, 2 adesivi dello stigma l'Cie, la compilation della colonna sonora, il volume \"The world of Final Fantasy XIII\", contenente le illustrazioni realizzate durante la progettazione del gioco, e tre stampe da collezione raffiguranti gli Esper. La versione per PC \u00e8 uscita il 9 ottobre 2014 su Steam.\nIl gioco \u00e8 il primo capitolo della serie \"Fabula Nova Crystallis\", comprendente anche \"Final Fantasy Type-0\" (pubblicato nell'ottobre 2011), \"Final Fantasy XIII-2\" (pubblicato nel dicembre 2011), e \"\" (pubblicato nel febbraio 2014).\nTrama.\nAmbientazione e personaggi.\nGli scenari di \"Final Fantasy XIII\" si alternano tra le massicce tecnologie fantascientifiche di Cocoon e gli scenari pi\u00f9 classici e selvaggi di Gran Pulse, caratterizzati da foreste, montagne, gallerie sotterranee e zone desertiche. La tematica del Cristallo (nata con il primo capitolo della serie e rielaborata nei successivi quattro capitoli) \u00e8 presente anche di questo episodio, nonch\u00e9 di tutti i titoli appartenenti al progetto denominato \"Fabula Nova Crystallis\".\nNuovamente, in questo capitolo, magia e tecnologia si fondono, similmente a quanto era accaduto nei quattro \"Final Fantasy\" precedenti. La somiglianza con tale trittico riguarda anche l'impostazione generale del gioco e il design. Nel gioco si possono osservare futuristiche ambientazioni arricchite da mezzi di trasporto aerei e dalle pi\u00f9 sofisticate tecnologie, come dispositivi antigravitazionali, nanotecnologie e mostri geneticamente modificati dall'esercito. Dei terminali informatici sostituiscono i cristalli per il salvataggio ed i negozi dove acquistare pozioni ed equipaggiamento. Anche i fal'cie, nonostante la loro natura divina e gli incredibili poteri, somigliano a delle sofisticate macchine senzienti.\nSono sei i personaggi giocabili del titolo: Lightning, protagonista del gioco, \u00e8 un ex-ufficiale dell'esercito che si \u00e8 dimesso per salvare la propria sorella minore, Serah; Snow Villiers, fidanzato di Serah e leader del gruppo paramilitare NORA; Oerba Dia Vanille, funge da voce narrante al gioco e il suo passato \u00e8 legato a quello dell'amica Fang; Sazh Katzroy, un pilota civile accompagnato da un cucciolo di Chocobo, \u00e8 il padre di un bambino di nome Dajh; Hope Estheim, un ragazzo giovane ed immaturo che sta affrontando un rapporto conflittuale con i propri genitori; e Oerba Yun Fang, una l'Cie originaria di Pulse che lavora per il reparto della Cavalleria del Sanctum. Altri personaggi principali del gioco sono Galenth Dysley, primarca del Sanctum e governatore di Cocoon nonch\u00e9 principale antagonista del gioco, Cid Raines, generale della Cavalleria del Sanctum, e Serah Farron, sorella minore di Lightning e fidanzata di Snow.\nStoria.\nLa storia si svolge nel regno di Cocoon, una sorta di monarchia di stampo ecclesiastico. Il primarca, massima autorit\u00e0 politica e religiosa del regno, ha il compito di interpretare il volere delle misteriose divinit\u00e0 denominate fal'Cie (pron. \"far-sh\u00ec\"); le guardie del suo governo, il Sanctum, vengono chiamate PSICOM. Un altro tipo di guardia, il \"CG\" (Corpo di Guardia), si affianca agli PSICOM, ma ha autorit\u00e0 solo locale, ed \u00e8 generalmente poco considerata dal Sanctum.\nSotto Cocoon si estende il mondo di Gran Pulse, abitato da creature mostruose e dominato da \"fal'Cie\" ostili.\nOgni fal'Cie ha poteri di controllo elevati sugli umani: in particolare, ognuno di questi esseri fornisce un certo tipo di risorsa agli umani, che dipendono quindi quasi totalmente da essi.\nInoltre hanno la capacit\u00e0 di nominare (fal'Cie del Sanctum) o maledire (fal'Cie di Pulse) gli umani, trasformandoli in l'Cie (pron. \"ru-sh\u00ec\").\nI l'Cie sono esseri umani in grado di usare la magia, ai quali viene dato il compito di svolgere particolari missioni molto pericolose: se falliranno, si trasformeranno in Cie'th (pron. sieth), creature simili a non-morti; se invece avranno successo si trasformeranno in statue di cristallo e vivranno eternamente. Se si considera che le missioni non sono esplicate ma si riceve solo una visione sfuggente, si comprende la difficolt\u00e0 dell'impresa. Inoltre sul corpo del l'Cie compare uno stigma, che pi\u00f9 si espande e si colora, e meno tempo si ha a disposizione per compiere la missione imposta dal fal'Cie.\nNonostante si consideri come un eroe un l'Cie del Sanctum e come un nemico pubblico un l'Cie di Pulse, essere maledetti da un fal'Cie, e quindi portarne il marchio come un tatuaggio, \u00e8 considerata da alcuni come una vera e propria sciagura, visti anche gli unici due destini possibili sono simili alla morte.\nMolti fal'Cie traggono i loro nomi da evocazioni o da nemici dei precedenti \"Final Fantasy\".\nLa prima frase pronunciata nella prima sequenza di gioco \u00e8 un flashback. Furono 13 i giorni in cui il Sanctum si accorse della presenza di un fal'Cie di Pulse nei pressi della cittadina marittima di Bodhum, nel regno di Cocoon, e a seguito della qual scoperta fece epurare l'intera citt\u00e0. I timori del primarca, cio\u00e8 quelli di una contaminazione diffusa nella cittadina, lo spingono a esiliare tutti i suoi abitanti su Pulse.\nLe sue paure sono in parte verificate, poich\u00e9 Serah, sorella di Lightning, una CG, \u00e8 realmente un l'Cie.\nIl fidanzato di Serah, Snow, per proteggerla dal Sanctum, decide di portarla al suo fal'Cie per cercare di scoprire qualcosa di pi\u00f9 riguardo alla sua missione, ma qualcosa va storto: la ragazza rimane intrappolata al suo interno, e il fal'Cie scompare all'interno del vestigio in cui era rimasto celato per secoli.\nLightning, allora, decide di dimettersi dall'arma e di farsi epurare per raggiungere il fal'Cie dove si trova sua sorella. Sazh, un uomo il cui figlio, seppure piccolo, \u00e8 stato eletto da un fal'Cie del Sanctum, sceglie di seguirla per raggiungere il fal'Cie e far luce sulla missione del bambino.\nI treni dell'epurazione vengono fermati dal team \"NORA\" ai confini di Cocoon, nel margine estremo, e scoppia una rivoluzione da parte degli abitanti esiliati: Snow col suo gruppo (il NORA appunto) capeggia il piccolo gruppo di rivolta agli PSICOM, con l'obiettivo di raggiungere il fal'Cie perso qualche giorno prima, che sta venendo trasportato in quel momento da Cocoon su Pulse.\nLa madre di Hope, un ragazzino, partecipa alla rivolta di Snow, ma proprio per salvare costui dall'attacco di una nave nemica, precipita nel vuoto.\nHope incolpa di ci\u00f2 Snow, e, deciso a farsi vendetta, lo segue fino al fal'Cie, con una ragazza incontrata sul treno, Vanille.\nTutto il gruppo al completo si incontra quindi qualche tempo prima di trovare Serah, nel vestigio, a breve distanza dalla stanza dove giace Anima, il fal'Cie di Pulse che ha maledetto Serah.\nQuando finalmente la trovano, Serah diviene improvvisamente un cristallo, davanti agli occhi increduli della sorella e del fidanzato. Dopodich\u00e9 il gruppo appena formatosi si avventa sul fal'Cie per distruggerlo.\nPoco prima di spirare, il fal'Cie maledice i cinque, e li condanna ad un'avventura in cui fuggiranno al Sanctum, si separeranno, si riuniranno alla ricerca di un modo per riavere Serah e per chiarire il mistero della maledizione.\nModalit\u00e0 di gioco.\nGi\u00e0 dai primi trailer pubblicati da Square-Enix erano evidenti le notevoli caratteristiche grafiche del gioco rispetto ai capitoli precedenti, grazie alle console di nuova generazione. Ai filmati \"full motion video\" si alternano sequenze con grafica calcolata in tempo reale, senza nemmeno notare il passaggio dall'uno all'altro formato.\nSistema di combattimento.\nA differenza del precedente \"Final Fantasy XII\" (che ha rivoluzionato la saga introducendo battaglie in tempo reale, simili peraltro a quelle di \"Final Fantasy XI\"), il tredicesimo capitolo rispolvera lo storico sistema ATB (Active Time Battle), che fu un caposaldo della serie nei \"Final Fantasy\" precedenti, arricchito di nuove opzioni: i combattimenti sono infatti pi\u00f9 veloci e frenetici, con men\u00f9 pi\u00f9 rapidi e catene di attacchi consecutivi (fino a sei) che cambiano automaticamente a seconda del tipo di nemico che si affronta, e diventa il CSB (Command Synergy Battle), che \u00e8 perci\u00f2 una diretta evoluzione dell'ATB, eccetto che le mosse utilizzabili consumano l'indicatore in base alla loro potenza e le meccaniche di combattimento diventano pi\u00f9 automatiche, a discapito della strategia. Durante la battaglia \u00e8 inoltre possibile cambiare i ruoli dei protagonisti in tempo reale potendo cos\u00ec creare anche delle vere e proprie formazioni e strategie di attacco e di difesa. Anche le Summon (che si affiancano al leader in un sistema simile a quello visto in \"Final Fantasy XII\") subiscono un \"restyling\" non solo grafico: hanno infatti la possibilit\u00e0 di mutare la loro forma, combinando cos\u00ec le forze con l'invocatore in devastanti attacchi finali. Rimane tuttavia un sistema simile al \"gambit\" utilizzati nel capitolo precedente: infatti durante il combattimento comandiamo solo il protagonista mentre gli altri due membri del party seguono l'intelligenza artificiale eseguendo attacchi, magie e curando il party a seconda delle necessit\u00e0. Caratteristica invece nuova \u00e8 la cosiddetta \"Crisi\" che si causa al nemico attaccandolo (una sorta di momento in cui si azzera la difesa del nemico consentendo di concentrare gli attacchi).\nAl termine della battaglia il giocatore viene votato, da 0 a 5 stelle, determinando cos\u00ec la ricompensa che lascia il nemico sconfitto e la difficolt\u00e0 del gioco: con voti bassi vengono lasciati pi\u00f9 oggetti curativi mentre con voti alti aumenta la possibilit\u00e0 di trovare oggetti rari e aumentano i \"punti Cristallium\" e \"punti tecnici\" ottenuti. Inoltre non \u00e8 possibile fuggire dalle battaglie: se il leader muore sar\u00e0 game over e si potr\u00e0 scegliere se ricaricare dall'ultimo salvataggio o se ricominciare la battaglia. Scegliendo \"ricomincia\" si viene catapultati un istante prima della battaglia, dando modo al giocatore di organizzarsi o fuggire.\nI personaggi principali acquisiscono, con l'avanzare dell'avventura, dei ruoli che si differenziano fra loro per abilit\u00e0 e bonus aggiuntivi. Questi ruoli sono:\nLa squadra pu\u00f2 essere poi caratterizzata da particolari combinazioni di ruoli (dette \"Optimum\") all'inizio di ogni battaglia: questi ultimi possono essere cambiati pi\u00f9 volte durante ogni scontro, per potersi adattare alle necessit\u00e0 del momento. Si possono impostare fino a sei Optimum per ogni battaglia.\nCristallium.\nIl Cristallium rappresenta la crescita dei protagonisti di questo Final Fantasy che prende ispirazione dalla sferografia di Final Fantasy X. Consiste in un percorso in cui avanzare spendendo i PC (Punti Cristallo) guadagnati sconfiggendo i mostri ordinari e che si evolve durante i vari capitoli in cui \u00e8 divisa la trama principale. Ogni sfera presente sul percorso \u00e8 il potenziamento di un parametro (Sfera rossa = potenza fisica; Sfera Viola = potenza magica; Sfera Verde = punti vita), i cristalli gialli sono Abilit\u00e0 (come Fulgor per l'Occultista) o Autoabilit\u00e0 (come Lancio per l'Attaccante) mentre i cristalli bianchi sono potenziamenti per il ruolo che si sta potenziando (con conseguente aumento dei bonus).\nEsper.\nGli Esper sono possenti creature, elemento ricorrente nella serie \"Final Fantasy\", che possono essere invocate solo dal leader, spendendo i Punti Tecnici guadagnati attraverso catene di attacchi e le valutazioni ottenute alla fine degli scontri. Quando invocati, gli Esper sostituiscono tutti i membri della squadra tranne l'invocatore, e combattono per una quantit\u00e0 limitata di tempo, indicata da una barra chiamata \"barra Gestalt\" che si svuota progressivamente. Tale barra scende pi\u00f9 velocemente se l'Esper subisce danni, mentre si riempie costruendo catene di attacchi sempre pi\u00f9 lunghe. Per eseguire l'invocazione, i personaggi si servono di particolari pietre dette Esperiti, che ottengono una volta sconfitto il rispettivo Esper, ed ognuno dei personaggi \u00e8 si legher\u00e0 a un particolare Esper durante il corso del gioco.\nSviluppo e distribuzione.\nIl gioco nasce dai creatori di Final Fantasy X, mentre \"Versus XIII\" (divenuto poi Final Fantasy XV) \u00e8 in sviluppo presso il team che ha prodotto Kingdom Hearts. Il tutto \u00e8 capeggiato da Tetsuya Nomura, responsabile della lavorazione di entrambi i giochi e designer dei personaggi in \"FF XIII\".\nDurante la conferenza stampa tenuta l'8 maggio 2006 a Los Angeles, la Square Enix ha ufficialmente annunciato l'inizio della \"next generation\" di \"FF\", che avrebbe mosso il primo passo con la pubblicazione di \"Final Fantasy XIII\" per PlayStation 3. All'E3\u00a02008 alla conclusione della conferenza Microsoft, Square-Enix ha annunciato inaspettatamente l'uscita del gioco anche su Xbox 360, chiudendo cos\u00ec una tradizione decennale che voleva il titolo Square-Enix come esclusiva su console Sony.\nPrevio alla distribuzione di Final Fantasy XIII per la Xbox360, Microsoft promosse l'Avatar Chocobo reso poi disponibile sulla piattaforma di scambio sul canale #FFXIIIXBOX per chi vi si fosse registrato con la propria posta elettronica. Il chobobino si muove e si comporta come il piccolo chocobo di Sazh. Chi si registr\u00f2 durante la prima consegna della Xbox 360 sul mercato pot\u00e9, dopo la registrazione su \"Square Enix Members\", ricevere dei codici con i quali scaricare le uniformi maschili e femminili di soldati PSICOM, da usare come avatar per la propria Xbox360.\nPer la creazione del gioco, tra ideazione dello scenario, concept work e pre-produzione, \"FF XIII\" ha richiesto pi\u00f9 tempo di qualunque altro Final Fantasy. \u00c8 stato creato un mondo partendo da zero, il che significa aver creato la sua morfologia, la sua cosmologia e la storia delle sue civilt\u00e0. Inoltre, in origine il gioco era previsto per PlayStation 2, ma la mole enorme del progetto, le prestazioni di gran lunga superiori offerte dalla next-gen e il ritardo accumulato, hanno inevitabilmente spinto i produttori a dirottare Final Fantasy XIII verso le nuove console.\nOltre alla versione standard del gioco \u00e8 stata resa disponibile anche una Collector's Edition in tiratura limitata, la quale include: il gioco in una confezione speciale, un CD contenente tracce musicali del gioco specificamente selezionate per questa edizione dal compositore Masashi Hamauzu, un artwork dei personaggi e delle ambientazioni di gioco insieme a tre stampe collezionabili degli Esper e uno sticker da collezione.\nColonna sonora.\nLa colonna sonora \u00e8 stata composta da Masashi Hamauzu, che aveva gi\u00e0 collaborato a quella di Final Fantasy X e realizzato quella di \"\". Il tema portante della versione giapponese, che in un primo momento avrebbe dovuto essere scritto da Nobuo Uematsu, \u00e8 , cantato da Sayuri Sugawara, mentre quello delle versioni americana ed europea \u00e8 \"My Hands\", tratto dall'album \"Echo\" di Leona Lewis.\nDoppiaggio.\nIl gioco \u00e8 doppiato in giapponese ed inglese. La versione italiana ha il doppiaggio in inglese con sottotitoli e gli altri testi in italiano. Nel doppiaggio inglese Vanille e Fang hanno un accento australiano.\nCapitoli legati al progetto \"Fabula Nova Crystallis\".\nLa peculiarit\u00e0 di questo nuovo capitolo della celebre saga \u00e8 lo sviluppo contemporaneo di altri videogiochi ad esso paralleli, che avranno personaggi, ambientazioni e storie diverse ma si svilupperanno sempre nello stesso universo di \"Final Fantasy XIII\". Il nome dell'intero progetto \u00e8 \"Fabula Nova Crystallis\", letteralmente \"La nuova storia dei cristalli\". Non si sa di preciso se questa inedita linea d'azione, che per ora trova un parallelo solo nella \"Compilation\" (o \"Reunion\") di \"Final Fantasy VII\", riguarder\u00e0 unicamente il tredicesimo capitolo o diverr\u00e0 una procedura abituale anche per altri (ipotetici, sinora) episodi successivi della saga.\nAccoglienza.\nLa rivista \"Play Generation\" lo classific\u00f2 come il terzo migliore gioco di ruolo del 2010."}
{"id": "485784", "revid": "400518", "url": "https://it.wikipedia.org/wiki?curid=485784", "title": "Marzocco (animale)", "text": ""}
{"id": "485786", "revid": "729019", "url": "https://it.wikipedia.org/wiki?curid=485786", "title": "Chandra X-ray Observatory", "text": "Il Chandra X-ray Observatory, indicato comunemente come Chandra, \u00e8 un telescopio orbitale della NASA per l'osservazione del cielo nei raggi X. Il telescopio \u00e8 conosciuto anche con il nome AXAF, \"Advanced X-ray Astrophysics Facility\".\nPortato nello spazio il 23 luglio 1999 a bordo dello Space Shuttle Columbia, fu messo in un'orbita insolita per un telescopio spaziale. Rispetto al telescopio spaziale Hubble, che ha un'orbita bassa, Chandra ha un'orbita ellittica che lo porta, nel punto pi\u00f9 lontano, a 138.000 chilometri dalla Terra e nel punto pi\u00f9 vicino a 9.600 chilometri.\nIl telescopio Chandra prende il nome dal fisico statunitense di origine indiana Subrahmanyan Chandrasekhar (1910-1995).\nGrazie al potente telescopio a raggi X, formato da quattro specchi, che fornisce immagini di definizione almeno venticinque volte maggiori dei precedenti telescopi a raggi X, nei primi cinque anni di attivit\u00e0 Chandra ha fornito una grossa quantit\u00e0 di dati. Le scoperte fatte grazie alle osservazioni di questo potente telescopio riguardano una maggiore comprensione delle supernovae, dei buchi neri, degli ammassi stellari e delle galassie.\nRicerca e risultati scientifici rilevanti.\nNel 2006 Chandra ha evidenziato le prime prove dirette dell'esistenza della materia oscura.. Il satellite ha individuato anche l'eco prodotto dal buco nero al centro della Via Lattea. Quando del gas cade in un buco nero genera delle forti emissioni di raggi X. Le radiazioni originarie hanno raggiunto la Terra cinquanta anni fa, ma una parte delle radiazioni sono state riflesse nello spazio e hanno preso un percorso pi\u00f9 lungo arrivando sulla Terra cinquanta anni dopo e venendo rilevate dal satellite.\nInoltre Chandra ha evidenziato la presenza del buco nero pi\u00f9 giovane mai osservato, SN 1979C, il quale possiede solamente trenta anni.\nNel gennaio del 2017 \u00e8 stata pubblicata una ricerca effettuata nel campo profondo dei raggi X o \"Chandra Deep Field-Sud, o CDF-S\". La ricerca ha evidenziato la pi\u00f9 alta concentrazione di buchi neri supermassicci mai osservata, circa cinquemila, in una piccola porzione di cielo.\nNel \"Chandra Deep Field\" (campo profondo di Chandra) \u00e8 stato osservata un evento transitorio ad altissima energia. Il fenomeno, chiamato CDF-S XT1, si ipotizza possa essere generato dalla fusione di una stella di neutroni, una stella massiccia collassante in un buco nero o una nana bianca consumata da un buco nero intermedio.\nNel 2019, grazie ai dati raccolti dallo strumento HETGS (High Energy Transmission Grating), \u00e8 stata individuata e caratterizzata una potentissima esplosione nell\u2019atmosfera della stella attiva Hr 9024, evidenziata da un intenso lampo di raggi X seguito dall\u2019espulsione di una gigantesca bolla di plasma, una Cme (\"Coronal Mass Ejection\", o espulsione di massa coronale). La massa espulsa sarebbe stata diecimila volte maggiore delle Cme pi\u00f9 massive prodotte dal Sole."}
{"id": "485792", "revid": "767487", "url": "https://it.wikipedia.org/wiki?curid=485792", "title": "Mesofillo", "text": "Il mesofillo \u00e8 l'insieme dei tessuti che compongono la foglia, esclusa l'epidermide.\nGli strati inferiori del mesofillo costituiscono il \"mesofillo lacunoso\" (o \"spugnoso\"). Si tratta di un ben sviluppato parenchima ricco di interfacce tra aria ed acqua, che permettono al biossido di carbonio (CO2) di diffondersi rapidamente dallo stoma a tutte le parti interne e che riflettono la luce (\"Light Scattering\") allungandone fino a 4 volte il percorso entro la foglia.\nGli strati superiori del mesofillo (a contatto con l'epidermide superiore) sono detti \"a palizzata\": cellule strette e lunghe con sottili spazi intercellulari tra loro, questo per quanto riguarda le foglie bifacciali.\nPer le foglie equifacciali il mesofillo viene detto \"plicato\" poich\u00e9 \u00e8 omogeneo senza distinzione in tessuto a palizzata o lacunoso. Mentre le foglie unifacciali presentano solo pagina (epidermide) inferiore."}
{"id": "485794", "revid": "1501558", "url": "https://it.wikipedia.org/wiki?curid=485794", "title": "Massimo Busacca", "text": "Biografia.\nDi origini italiane (la sua famiglia \u00e8 di Grammichele, in provincia di Catania), \u00e8 nato e cresciuto a Bellinzona, nel Cantone Ticino. Oggi vive a Monte Carasso, nei pressi di Bellinzona.\nCarriera.\nDal 1\u00ba gennaio 1999 \u00e8 arbitro internazionale FIFA e nel 2002 ha ricoperto il ruolo di quarto uomo durante la finale della UEFA Champions League tra Real Madrid e Bayer Leverkusen. Nel 2003 e nel 2005 viene impiegato in occasione dei mondiali under 20 disputatisi, rispettivamente, negli Emirati Arabi Uniti e nei Paesi Bassi. Nel 2004 \u00e8 stato inserito nella categoria \u00c9lite degli arbitri UEFA.\nNel 2005 \u00e8 chiamato ad arbitrare la finale di Coppa Svizzera 2004-05 giocata il 16 maggio al St. Jakob Park di Basilea tra Fc Zurigo vs Fc Lucerna (3-1).\nNel 2006 \u00e8 stato selezionato insieme ad altri 20 arbitri per dirigere gli incontri del Campionato del mondo di Germania 2006 dove ha diretto le partite della fase a gironi tra e , e e l'ottavo di finale tra e . Nel maggio 2007 riceve la prestigiosa designazione come arbitro della finale di Coppa UEFA tra ed , disputatasi a Glasgow. Il ticinese ha conquistato il titolo di \"Miglior arbitro svizzero\" dalla stagione 2004-05 alla stagione 2008-09.\nNel 2008 \u00e8 stato selezionato per i campionati europei di calcio, in Austria e Svizzera, come rappresentante elvetico, e nel corso del torneo \u00e8 protagonista di due direzioni di gara: - e -. In queste due gare se la cava egregiamente e riesce ad ottenere un'importante terza designazione: la semifinale tra e .\nNel maggio 2009 arriva per lui un'importantissima designazione, quella per la finale di UEFA Champions League a Roma tra Barcellona e Manchester United del 27 maggio 2009. Il quarantenne direttore di gara svizzero si conferma cos\u00ec uno dei migliori fischietti dell'UEFA.\nNel giugno 2009 viene invitato a dirigere al torneo FIFA Confederations Cup, mentre nell'ottobre 2009 giunge la convocazione per dirigere al Mondiale Under 17 in Nigeria, e poche settimane dopo \u00e8 impegnato nel ritorno dello spareggio per l'accesso ai Mondiali 2010 tra e .\nIl 21 settembre 2009 \u00e8 protagonista di un episodio controverso: in una partita di Coppa Svizzera tra Baden e Young Boys, ha mostrato il dito medio ai tifosi che lo contestavano.\nIl 6 gennaio 2010 \u00e8 votato dall'IFFHS come miglior arbitro dell'anno per il 2009, precedendo l'italiano Roberto Rosetti.\nNel febbraio 2010 giunge la convocazione ai Mondiali di Sudafrica 2010. La sua prima partita \u00e8 l'incontro -, in cui espelle il portiere sudafricano Khune e concede un rigore ai sudamericani, ma in questa azione il giocatore uruguayano era in fuorigioco. Sarebbe stato uno dei candidati per la finalissima, ma il 29 giugno si apprende che per volont\u00e0 della FIFA la sua partecipazione al torneo sarebbe finita, probabilmente anche in seguito ad alcune dichiarazioni di Carlos Alberto Parreira, CT sudafricano, secondo il quale l'arbitraggio non sarebbe stato adeguato.\nVanta anche la direzione in una semifinale di Champions League (Olympique Lione- nel 2010) e in una semifinale di Coppa UEFA (-CSKA Mosca nel 2005).\nIl 25 agosto 2010 viene designato per la Supercoppa UEFA, in programma due giorni dopo allo stadio Louis II di Monte Carlo tra e Atletico Madrid. Cos\u00ec, dopo le precedenti direzioni nella finali di Coppa UEFA e Champions League, vanta questo prestigioso trittico nel suo palmar\u00e8s.\nIl 13 luglio 2011 si apprende del suo ritiro dall'arbitraggio, per accettare la nomina di capo del dipartimento arbitrale FIFA, a partire dal 1\u00ba agosto 2011.\nIl 4 settembre 2014 arbitra a Grammichele, suo paese d'origine, un triangolare locale tra la squadra locale del Grammichele Calcio, una selezione di immigrati africani di Caltagirone e una di Santa Croce Camerina."}
{"id": "485803", "revid": "697352", "url": "https://it.wikipedia.org/wiki?curid=485803", "title": "Ana", "text": ""}
{"id": "485805", "revid": "56818", "url": "https://it.wikipedia.org/wiki?curid=485805", "title": "Nguni", "text": ""}
{"id": "485806", "revid": "2166047", "url": "https://it.wikipedia.org/wiki?curid=485806", "title": "Zakopane", "text": "Zakopane \u00e8 una citt\u00e0 della Polonia meridionale di circa 28.000 abitanti (2011), situata nel voivodato della Piccola Polonia dal 1999. La citt\u00e0, chiamata la Capitale invernale polacca, sorge nella parte settentrionale dei Monti Tatra, l'unica catena montuosa (ad eccetto dei monti Karkonosze) che presenta caratteri alpini nell'Europa centrale.\nZakopane \u00e8 il pi\u00f9 importante centro polacco di alpinismo e sport invernali ed \u00e8 visitata da circa due milioni di turisti all'anno. Le pi\u00f9 importanti stazioni sciistiche sono Kasprowy Wierch e Nosal.\nGeografia fisica.\nLa citt\u00e0 sorge in una grande valle tra i Monti Tatra e la Collina Guba\u0142\u00f3wka. \nZakopane \u00e8 la citt\u00e0 pi\u00f9 alta di tutta la Polonia; nel comune c'\u00e8 una variazione di 750-1000 metri di altitudine. Il centro della citt\u00e0 sta all'incrocio delle vie Krup\u00f3wki e Kosciuszki.\nStoria.\nI pi\u00f9 antichi documenti che citano Zakopane sono del XVII secolo e descrivono una vallata chiamata \"Zakopisko\". La sua storia fu poi legata allo sviluppo delle industrie minerarie e della metallurgia nella regione, e poi allo sviluppo del turismo. All'inizio del XX secolo, grazie all'iniziativa dell'architetto Stanis\u0142aw Witkiewicz, che invent\u00f2 uno stile rielaborando l'arte tradizionale della regione, poeti, scrittori e artisti iniziarono a radunarsi a Zakopane e nel periodo tra le due guerre mondiali vennero anche costruite una cabinovia e una funivia. La crescita della citt\u00e0 \u00e8 sempre stata costante: da piccola frazione si \u00e8 trasformata in centro di villeggiatura e di sport invernali.\nMonumenti e luoghi d'interesse.\nMusei.\nA Zakopane e nei dintorni sono presenti alcuni musei riguardanti la storia e la cultura della citt\u00e0, le tradizioni popolari del Podhale e l'ambiente dei monti Tatra. L'istituzione museale principale \u00e8 Muzeum Tatrza\u0144skie che comprende, oltre alla sede principale in Krup\u00f3wki, altri sette musei e tre gallerie d'arte situati a Zakopane e dintorni.\nSituato lungo la strada principale, Krup\u00f3wki, l'edificio a due piani in mattoni costruito nello \"stile Zakopane\" negli anni 1913-1922, ospita mostre permanenti di oggetti di interesse storico, etnografico, geologico e di storia naturale dei Tatra e del Podhale. Vi \u00e8 anche una biblioteca e un archivio.\n\u00c8 il primo edificio costruito nello stile Zakopane secondo il progetto di Stanis\u0142aw Witkiewicz. L'esposizione comprende collezioni etnografiche e mobili e oggetti di artigianato tipico, iniziata da Zygmunt Gnatowski (primo proprietario di Villa Kolyba). Fa parte dell'istituzione Muzeum Tatrza\u0144skie.\nDistaccamento del museo principale, \u00e8 un \"cottage\" in legno la cui parte pi\u00f9 antica fu costruita nel 1830 circa. Dal 2009 espone mobili tradizionali delle zone di montagna e collezioni etnografiche di oggetti della fine del XIX secolo. Fa parte dell'istituzione Muzeum Tatrza\u0144skie.\nVilla in legno costruita alla fine del XIX secolo, in cui visse e lavor\u00f2 il compositore negli anni 1930-1935. Il museo custodisce fotografie, documenti e oggetti personali e vi \u00e8 la ricostruzione dello studio di Szymanowski.\nSituato nella villa Opolanka, custodisce collezioni di manoscritti, fotografie, libri e opere d'arte appartenute allo scrittore. Fa parte dell'istituzione Muzeum Tatrza\u0144skie.\nSituato in una villa costruita nel 1920, abitata dal poeta e dalla moglie negli anni 1923-1926. Gli interni ben preservati custodiscono opere d'arte, stoviglie, mobili e una biblioteca di alcune centinaia di volumi. Accanto al museo vi \u00e8 il mausoleo con le ceneri del poeta e della moglie.\nLa mostra permanente custodisce flora e fauna dei Tatra. Il centro conduce attivit\u00e0 educative con mostre temporanee riguardanti i Tatra e la protezione dell'ambiente naturale.\nSport.\nStazione sciistica attrezzata, fra l'altro, con i trampolini Wielka Krokiew e \u015arednia Krokiew e uno stadio di biathlon, Zakopane ha ospitato numerose competizioni internazionali (tra le maggiori, i Mondiali di sci nordico nel 1929, 1939, 1962; i Mondiali di sci alpino nel 1939; i Mondiali di biathlon nel 1969), oltre a numerose gare di Coppa del mondo di diversi sport invernali (sci alpino, salto con gli sci, combinata nordica). Zakopane ha anche partecipato alla selezione della citt\u00e0 organizzatrice dei XX Giochi olimpici invernali del 2006, senza successo."}
{"id": "485811", "revid": "124892711", "url": "https://it.wikipedia.org/wiki?curid=485811", "title": "Ultron", "text": "Ultron \u00e8 un personaggio dei fumetti, creato da Roy Thomas (testi) e John Buscema (disegni) nel 1968, pubblicato dalla Marvel Comics. La sua prima apparizione \u00e8 in \"The Avengers\" (vol. 1) n. 54 (luglio 1968).\n\u00c8 un potente androide offensivo, uno dei principali nemici di Ant-Man e dei Vendicatori. Costruito dal dottor Henry Pym, alias Ant-Man (o Giant-Man) e programmato per portare la pace, si ribella subito ad esso quando arriva alla conclusione che l'unico modo per portare a termine il suo obiettivo \u00e8 l'estinzione della razza umana e dei Vendicatori. Affronta diverse evoluzioni nella storia, in cui si presentano diversi suoi modelli, dal modello 1 a quello \u221e. \u00c8 il costruttore di diversi androidi nell'universo Marvel, tra i quali spiccano Visione e Burglar. \u00c8 stato il primo personaggio della Marvel ad utilizzare l'adamantio, una lega metallica fittizia che ha ricoperto alcune parti del suo corpo (a partire da \"The Avengers\" n. 66, pubblicato nel luglio 1969).\nUltron si \u00e8 classificato al 23\u00ba posto nella top 100 dei cattivi dei fumetti, secondo IGN, mentre \u00e8 al 189\u00ba posto della lista dei 200 villains dei fumetti secondo Wizard. Inoltre, sempre secondo Wizard, si \u00e8 posizionato al 189\u00ba posto nella lista che comprende i migliori personaggi dei fumetti di sempre.\nStoria editoriale.\nCreazione e sviluppo.\nVerso la fine degli anni sessanta, Stan Lee, Editor-in-Chief della Marvel Comics propone allo scrittore Roy Thomas l'idea di aggiungere un androide nel gruppo dei Vendicatori. Lo sceneggiatore della collana decide di realizzare la richiesta del suo capo, creando inizialmente un nemico del team: Ultron. Thomas, che ha riconosciuto di trovare difficile dare i nomi ai personaggi, ha detto che l'idea del personaggio e il suo aspetto erano fortemente basati su Makino, un oscuro furfante robotico apparso in un numero del fumetto \"Captain Video\". Gli piaceva il sorriso malizioso del robot e lo mostr\u00f2 a Buscema.\nUltron fa la sua prima apparizione nel luglio 1968, su \"the Avengers\" (vol. 1) n. 54, episodio intitolato \"the New Masters of Evil\". Progettato graficamente da John Buscema, Ultron viene visto come un robot che adotta l'alias di \"Crimson Cowl\", il Cappuccio Cremisi. Diverso tempo dopo, il personaggio ritorna su \"The Avengers\" n. 57, intitolato \"Behold... the Vision\", dove vengono narrate le sue origini e dove appare per la prima volta la Visione, l'androide che Stan Lee voleva nel gruppo.\nIl personaggio di Ultron fa le sue apparizioni in svariate testate, ma quella principale per partecipazione e rilievo resta \"The Avengers\", avendo un profondo legame con il padre Henry Pym, uno dei membri fondatori dei Vendicatori. Dopo diverse storie, Ultron diventa il protagonista della saga \"Ultron Unlimited\", presentata su \"The Avengers\" (vol. 3) nei numeri dal 19 al 22, scritta da Kurt Busiek e disegnata da George P\u00e9rez.\nXXI secolo.\nNel 2013, la Marvel Comics pubblica l'evento \"Age of Ultron\" scritto da Brian Bendis e disegnato da Bryan Hitch e Brandon Peterson, che narra di un futuro alternativo dove Ultron \u00e8 riuscito a sterminare gran parte della razza umana, con solo pochi eroi rimasti, e tutti impegnati nel tentativo di annullare le azioni del supercriminale. La miniserie dura per dieci numeri, pi\u00f9 uno speciale incentrato sul primo Ant-Man. L'evento coinvolge la maggior parte delle testate Marvel del periodo, dando il via anche a scioccanti ripercussioni. Sempre nello stesso anno, viene anche lanciato uno one-shot incentrato su Victor Mancha, ma intitolato \"Ultron\", che fa da tie-in ad \"Age of Ultron\". Verso la fine dell'anno viene anche pubblicata la collana \"Avengers A.I.\", che narra le conseguenze dell'evento e che vede tra i protagonisti diversi personaggi legati all'intelligenza artificiale.\nIl personaggio ottiene anche una sua trasposizione cinematografica nel 2015, con l'uscita del film \"\" di Joss Whedon, dove viene interpretato da James Spader. Per l'occasione, la \"Casa delle Idee\" pubblica una serie di adattamenti cinematografici a fumetti ed una graphic novel intitolata \"Avengers - Rage of Ultron\", scritta da Rick Remender e disegnata da Jerome Ope\u00f1a e Pepe Larraz.\nCon l'uscita dell'evento Marvel \"Secret Wars\", Ultron diventa il protagonista della miniserie \"Age of Ultron vs Marvel Zombies\" di James Robinson, e del crossover \"Ultron Forever\", che ha coinvolto tutte le testate vendicative, ossia \"Avengers\", \"Uncanny Avengers\" e \"New Avengers\".\nUltron scompare dalla circolazione per un periodo indeterminato, per poi ritornare verso inizio 2016 su \"the Uncanny Avengers\" (Volume 3) n. 4, di Gerry Duggan e Ryan Stegman. Viene successivamente confermato un arco narrativo per la serie degli Incredibili Avengers, intitolato \"the Man who fell to Earth\", dedito a narrare le conseguenze della graphic novel \"Avengers - Rage of Ultron\". La trama inizia dal numero nove per terminare con l'uscita del dodicesimo capitolo, tutti disegnati da Pepe Larraz.\nBiografia del personaggio.\nCreazione.\nIl dottor Henry Pym, supereroe conosciuto come \"Golia\", basandosi sulla tecnologia del robot Dragon Man e sul suo stesso tracciato cerebrale, crea una intelligenza artificiale dedita a salvare il mondo, Ultron-1. Quest'ultimo per\u00f2 si evolve in breve tempo, sviluppando un odio edipico verso il creatore, ritenendolo, come il resto degli umani, imperfetto. Usufruendo della sua capacit\u00e0 di lanciare raggi encefalici, Ultron-1 ipnotizza Henry Pym, riuscendo a fuggire ed inducendo Golia a dimenticarsi della sua creazione.\nI Nuovi Signori del Male.\nDiverse generazioni dopo, Ultron-1 diventa Ultron-5 e inizia a istituire una seconda formazione dei Signori del Male, un gruppo formato precedentemente dal Barone Zemo per sconfiggere gli Avengers. Ultron-5, adottando l'identit\u00e0 del \"Crimson Cowl\" riesce ad allearsi con Melter, l'Uomo Radioattivo, Klaw, Turbine e il nuovo Cavaliere Nero, Dane Whitman e con il loro aiuto a sconfiggere gli Avengers di Henry Pym, utilizzando il maggiordomo degli eroi, Edwin Jarvis, come pedina per i loro piani.\nGli Avengers riescono tuttavia a mettersi in salvo grazie all'aiuto di Jarvis e al tradimento del nuovo Cavaliere Nero. Unito, il gruppo riesce a sconfiggere i Signori del Male, costringendo alla fuga Ultron, che scompare brevemente dalla circolazione. La squadra dei \"Masters of Evil\" si scioglie per un periodo indeterminato e tutti i suoi componenti proseguono le loro carriere criminali individualmente.\nVisione.\nIn seguito al fallimento con i \"Signori del Male\", Ultron-5 elabora, partendo dal prototipo del corpo della prima Torcia Umana, e col tracciato mentale del creduto morto Wonder Man, un robot distruttivo noto come Visione, nel tentativo di vendicarsi degli Avengers. Dopo aver dato alla Visione i poteri di alterare la massa e la solidit\u00e0, Ultron-5 gli ordina attirare i Vendicatori ad una trappola mortale per ucciderli. Il piano riesce, ma il sintezoide (androide sintetico) riesce a opporre resistenza al comando del padre, scagliandosi contro di lui e uccidendolo durante la battaglia finale.\nViste le buone azioni della Visione, gli Avengers decidono di ammetterlo nel loro gruppo. Tuttavia, si scopre in seguito che la malvagia intelligenza artificiale ha in precedenza manomesso i circuiti di Visione, il quale viene indotto a ricreare il corpo di Ultron con dell'indistruttibile adamantio: nasce \"Ultron-6\". Questa nuova versione viene tuttavia sconfitta nuovamente dal suo creatore, Henry Pym, che riesce ad inserire nella sua programmazione l'ordine di \"non uccidere\".\nDopo un lungo periodo di latitanza, Ultron ritorna un'altra volta, unendo il suo corpo a quello del mostro genetico chiamato Omega. Grazie a questa fusione, il robot assassino \u00e8 in grado di trarre forza direttamente dai sentimenti negativi di una razza nota come i primitivi alpha verso i loro creatori, la specie nota come gli Inumani. Grazie a questi poteri aumentati, Ultron metter\u00e0 in scacco gli Avengers ed i Fantastici Quattro, per venire poi sconfitto dal giovane Franklin Richards, il figlio di Mr. Fantastic e della Donna Invisibile.\nJocasta.\nUltron-8, nell'intento di avere una compagna e sperando di avere maggiore fortuna che con Visione, decide di creare l'intelligenza senziente Jocasta (chiaro riferimento a Giocasta, la madre che Edipo spos\u00f2) inserendo dentro di lei il tracciato mentale della moglie del Dottor Hank Pym, Wasp (Janet van Dyne). Ultron fa il lavaggio del cervello al suo costruttore, Hank Pym per convincerlo a trasferire la mente di sua moglie nel cervello bionico di Jocasta. Intrappolata nel corpo di Jocasta, Wasp allerta i suoi compagni del team dei Vendicatori, i quali sconfiggono Ultron e la liberano lasciando il corpo di Jocasta come un guscio privo di vita e di pensiero.\nNel tentativo di riportarla in vita, Ultron sfrutta il residuo mentale lasciato da Wasp nell'involucro di Jocasta e riesce nell'intento. Tuttavia, nonostante la donna robot sia stata programmata per essergli fedele, essa aiuter\u00e0 i Vendicatori a sconfiggerlo, unendosi a loro per breve tempo. Come membro dei Vendicatori Jocasta si distingue nel primo numero della serie pubblicato da Star Comics risolvendo la minaccia dei Signori del Clima, l'eroina lascer\u00e0 il gruppo pochi numeri dopo, quando la formazione dei Vendicatori verr\u00e0 rivista dall'allora presidente Capitan America e dai membri fondatori Thor e Iron Man. La \"donna-robot\" decider\u00e0 di lasciare il gruppo sentendosi esclusa dalla selezione e totalmente ignorata dagli altri, in realt\u00e0 Iron Man e Capitan America avevano deciso di concederle il ruolo di Vendicatore di riserva, ma l'eroina fugge prima che i due riescano e riferirglielo. Jocasta, in verit\u00e0, si sentiva gi\u00e0 da tempo esclusa a causa della sua natura non umana.\nA causa delle loro nature affini, Jocasta si innamora di Visione che per\u00f2 non pu\u00f2 ricambiare i sentimenti di lei perch\u00e9 gi\u00e0 unito in matrimonio con Scarlet. Credendo di non essere accettata dalla maggioranza dei Vendicatori per la sua natura robotica, Jocasta abbandona il gruppo e vaga da sola per il paese fino a quando non viene attivata da un programma pre-installato nei suoi circuiti che le impone la ricostruzione di Ultron. Dopo aver adempiuto al suo programma, Jocasta aiuter\u00e0 i Fantastici Quattro e l'eroe Machine Man a sconfiggere nuovamente Ultron.\nGuerre Segrete.\nFino alle Guerre Segrete Ultron non compare pi\u00f9: durante queste ultime, Ultron-11 e un razionale Ultron-12 si affrontano, distruggendosi entrambi. Il Dottor Destino riassembler\u00e0 un Ultron-13, inserendovi i tracciati mentali di tutti gli altri Ultron. Ultron-13 viene nuovamente sconfitto da una sua altra creazione robotica, Alkema, che aveva creato sugli schemi mentali di Barbara Morse alias Mimo, ex membro dei Vendicatori della Costa Ovest.\nInfine, Ultron, sterminata la popolazione della Slorenia, e mutatala in una serie di zombie-ultrons, rapisce i Vendicatori e Sinistro Mietitore, usando i loro tracciati mentali come base per una nuova super-razza di cyborg. Il supergruppo, anche aiutato da Sinistro Mietitore, riesce a evadere, e il Dr. Pym, solo usando l'anti-metallo, il Vibranio, riesce a potenziare i propri poteri come Giant-Man, e colpisce ripetutamente Ultron, fino ad atomizzarlo.\nJocasta, sub-programmata come Visione per far risorgere il suo creatore in caso di necessit\u00e0, programma una delle armature da Iron Man di Tony Stark come corpo ospite per un nuovo Ultron. Ultron non \u00e8 ancora ricomparso da allora.\nUltron non sembra avere una sua propria linea di pensiero. Si tratta di una macchina senziente e intenzionata a distruggere la razza umana, per sostituirla con una razza cyborg. Inoltre, dopo la sua creazione da parte del Dr. Pym, il suo obiettivo \u00e8 la distruzione dei Vendicatori.\nPotenti Vendicatori.\nRitorna in Potenti Vendicatori, dove li affronta insieme alle sue nuove creazioni mentre attacca New York. Durante lo scontro, i Potenti Vendicatori causano un \"black out\" mondiale. In questa sua nuova, diabolica versione, Ultron ha assunto le sembianze di Janet Van Dyne alias Wasp ed \u00e8 talmente potente da lottare alla pari con esseri potentissimi come Wonder Man e Ares. Per assumere questa nuova forma, Ultron ha assunto il controllo dell'armatura di Iron Man, controllando cos\u00ec anche la sua parte biologica. Alla fine, Ultron verr\u00e0 quasi ucciso da Sentry (pieno di rabbia per la morte della moglie per mano di Ultron), ma sar\u00e0 Ares a ucciderlo definitivamente, iniettandogli un virus all'interno del corpo.\nAnnihilation Conquest.\nLa coscienza di Ultron viene recuperata da una razza di alieni biomeccanici chiamati Phalanx che dedicano la loro esistenza all'assimilazione dei pianeti. Ultron dopo aver ottenuto un nuovo corpo diviene il capo dei Phalanx e insieme invadono l'impero dei Kree, separandolo dal resto dell'universo con uno scudo di energia.\nUltron, credendo che fondere gli esseri meccanici con quelli organici superi i limiti di entrambi, intende impossessarsi del corpo di Adam Warlock. Si allea con l'Alto Evoluzionario che lo aiuta a trasferire la sua mente nel corpo di Warlock dopodich\u00e9, Ultron pianifica di creare un esercito di cloni di Warlock da usare per invadere la Terra. L'eroe Nova e una versione technarca di Warlock intervengono per fermarlo. Il Technarca Warlock usa un virus per rimuovere Ultron da Adam Warlock. Ultron prende allora il controllo dell'androide Proxagora e costruisce un gigantesco corpo per se stesso utilizzando migliaia di sentinelle Kree immuni al virus, ma Wraith usa i simbionti Exolon per intrappolare Ultron e Quasar (potenziata dalle anime dei Kree deceduti) riesce a distruggere Ultron.\nEt\u00e0 degli Eroi.\nDurante una missione in cui i Vendicatori salvano Jessica Drew da un gruppo criminale noto come Intelligenza, scoprono che essi stavano analizzando il corpo di un Cavaliere di Galador. Durante la battaglia fra i due schieramenti, il cavaliere si rivela in realt\u00e0 Ultron sotto mentite spoglie, che subito si attiva. Dopo aver ricevuto in pieno un colpo del martello di Thor senza apparenti conseguenze, scompare nel nulla dicendo di non essere ancora pronto per questa battaglia, aggiungendo che presto sarebbe tornato. Non trovando alcuna traccia del robot, Iron Man con rassegnazione afferma che quando Ultron torner\u00e0 porter\u00e0 con s\u00e9 l'Apocalisse.\nAge of Ultron.\nNella saga \"Age of Ultron\", il malvagio Ultron ha quasi totalmente sterminato la razza umana, e si serve di alcune sentinelle robotiche per setacciare le citt\u00e0 e trovare gli ultimi superstiti. Tuttavia, \u00e8 disposto a dare la salvezza a chi offra a lui i suoi nemici. Un piccolo gruppo di eroi, rifugiati al di sotto delle strade di New York, decidono di usare uno stratagemma per penetrare nella base dell'androide; ad attuarlo sono Luke Cage e She-Hulk, che per\u00f2 scoprono soltanto che il centro operativo \u00e8 in realt\u00e0 gestito dalla Visione, e che Ultron controlla la devastazione dal futuro. Il vendicatore riesce a fuggire grazie al sacrificio di Jennifer Walters. Intanto, a San Francisco, la Vedova Nera, parzialmente sfigurata, incontra Moon Knight in un vecchio rifugio di Nick Fury, mentre, a Chicago, Hulk Rosso, la Pantera Nera e Taskmaster tentano di trovare un modo di sopravvivere.\nCage, rimasto colpito in un'esplosione atomica, decide di rimanere a New York ed ottenere informazioni per gli altri eroi, che si trasferiscono nella Terra Selvaggia. La Vedova e Moon Knight, invece, scoprono che Fury aveva un piano speciale di difesa per scenari apocalittici; contemporaneamente, Hulk Rosso uccide Taskmaster dopo averlo scoperto con la testa di una Ultron-sentinella, comprendendo di non potersi pi\u00f9 fidare di lui. Tutti e tre i gruppi raggiungono, otto giorni dopo, la Terra Selvaggia, mentre Cage muore di avvelenamento da radiazioni. Qui trovano il vecchio Nick Fury che rivela loro il suo piano: utilizzare la macchina del tempo del Dottor Destino per viaggiare nel futuro ed attaccare Ultron. Iron Man disapprova, affermando che l'intelligenza artificiale sa che loro stanno per arrivare; Wolverine propone invece di tornare nel passato ed eliminare Hank Pym prima che crei il robot. Tuttavia, gli eroi decidono di seguire il piano di Fury. Logan, per\u00f2, rimane nel presente, e poco dopo dichiara, ai pochi rimasti l\u00ec, che avrebbe fatto come aveva detto, ossia avrebbe ucciso Pym.\nGli eroi giunti nell'Era di Ultron vengono attaccati ed uccisi da uno squadrone di Ultron-sentinelle, mentre Wolverine scopre di essere stato seguito dalla Donna invisibile. I due arrivano al momento in cui Golia (il dr.Pym) concep\u00ec l'idea di creare l'androide, ovvero quando analizz\u00f2 il Dragon Man; Logan lo attacca e, nonostante le rimostranze di Sue Storm, lo uccide. Tornati nella loro epoca, i due scoprono che, senza lo scienziato, le cose sono andate in maniera molto diversa: i Vendicatori non esistono pi\u00f9, sostituiti dai Difensori, un'unione tra gli eroi pi\u00f9 potenti della Terra e gli X-Men, che vivono una costante guerra contro le forze di Morgana Le Fay e del Dottor Destino. Il motivo andrebbe ricercato in una guerra tra la Latveria ed Asgard, che vide la sconfitta del regno di Thor. I Difensori non credono alle parole dei due, credendoli agenti Skrull (Sue risulta essere morta, mentre Logan ha un corrispettivo che indossa un vecchio costume), e li catturano. Dopo lunghi interrogatori, gli eroi riescono a liberarsi grazie ad un attacco delle forze di Morgana, che causa un'esplosione tale da distruggere gran parte della citt\u00e0 ed uccidere molti Difensori. Wolverine, sopravvissuto, decide di tornare indietro nel tempo per lasciar vivere Pym, ma prima di andarsene, un morente Tony Stark gli dice di fare attenzione a ci\u00f2 che fa, poich\u00e9 il tempo \u00e8 \"un organismo vivente\" e che lo romper\u00e0 se continua a danneggiarlo in questo modo. Logan torna al momento in cui il s\u00e9 stesso dell'Era di Ultron uccise Pym e lo convince a lasciarlo vivere, mentre lo scienziato decide di inserire un codice, nel sistema del robot che, in caso di pericolo, lo avrebbe spento. Tornati nel loro futuro, ormai \"aggiustato\", il Wolverine che ha visto l'era di Morgana Le Fay chiede all'altro di ucciderlo, venendo accontentato.\nAlcuni mesi prima dell'attacco di Ultron al rifugio della Intellighenzia, Pym riceve un pacco dalla Donna Invisibile che contiene il modo per sconfiggere l'androide. Qualche tempo pi\u00f9 tardi, questi interviene nel corso della battaglia, dando ad Iron Man le istruzioni necessarie per attivare il codice e togliere di mezzo la sua creazione una volta per tutte; il piano ha successo, ed Ultron \u00e8 distrutto.\nWhat If?\nNel mese di aprile 2014, la Marvel ha rilasciato cinque parti di \"What If? - Age of Ultron\", mini-serie incentrata come continuazione del crossover \"Age of Ultron\". \"What If?\" ha esaminato le conseguenze di Wolverine nel tornare indietro nel tempo per uccidere Hank Pym prima di creare Ultron. Ogni numero ha esplorato ci\u00f2 che un nuovo universo sarebbe come, che nasce dalla rimozione del nucleo degli Avengers, con Wasp al primo numero, Iron Man nel secondo, Thor nel terzo e Capitan America nel quarto. La serie si \u00e8 conclusa con il numero cinque con un mondo in cui Hank Pym non ha mai creato Ultron in primo luogo e, quindi, un universo senza creazione del robot vivente e della sua creatura, la Visione.\nRage of Ultron.\nIn realt\u00e0 l'androide, al termine di \"Age of Ultron\", sopravvive ancora una volta riuscendo a trasferirsi in un vecchio corpo mandato in orbita dagli Avengers anni prima, durante un suo attacco. Creer\u00e0 un potente virus in grado di trasformare qualunque essere vivente in una sua copia robotica e, dopo aver creato il cosiddetto \"Planet Ultron\" si dirige sulla terra dove attacca gli Avengers con una serie di loro copie robotiche, arrivando anche ad infettarne alcuni di loro. Tuttavia questi respingono l'attacco. Ultron dar\u00e0 quindi subito inizio all'invasione della terra, finch\u00e9 gli Avengers non decideranno di attaccare la base dell'androide, finendo quasi sconfitti dal suo esercito. Hank Pym cercher\u00e0 di convincere Ultron a redimersi, ma questi rifiuta, e arriva a fondersi con il Dottore, diventando entrambi un'unica forma di vita. Questi affronter\u00e0 suo figlio, la Visione, ma vedendo quello che \u00e8 diventato scappa nello spazio.\nAll New All Different Ultron.\nUltron ritorna in scena soltanto tempo dopo, rivelando al team che nello spazio ha continuamente lottato per il dominio del corpo condiviso col padre, Henry Pym, il quale, almeno apparentemente, \u00e8 uscito vincitore dallo scontro. I Vendicatori lo accolgono dunque tra le loro file, bench\u00e9 Capitan America lo ritenga comunque una minaccia.\nDopo aver incontrato Wasp, Ultron guadagna la sfiducia dei compagni, e Cable, facendolo arrabbiare, consente all'entit\u00e0 dell'intelligenza artificiale di venire fuori allo scoperto. Ci\u00f2 ha permesso dunque di capire ai Vendicatori che Giant-Man \u00e8 stato ucciso dallo stesso Ultron, il quale ha indossato il volto di Pym soltanto per nascondersi dalla Squadra Unione. Nel corso della battaglia si scopre inoltre che Ultron, con il volto di Hank Pym e spacciandosi per Vendicatore, ha massacrato intere civilt\u00e0 su numerosi pianeti e nel farlo ha spiegato loro che i membri della sua \"squadra\" li avevano considerati minacce ostili da terminare: Ultron per\u00f2 ha anche fatto s\u00ec che alcune di esse sopravvivessero agli attacchi in modo che in futuro decidessero di attaccare la Terra per vendicarsi. Al termine dello scontro, con l'aiuto di Visione, Iron Man e Capitan Marvel, Ultron viene scagliato nel Sole e dato per morto: riesce per\u00f2 a sopravvivere rifugiandosi all'interno di un neutrino prodotto dai venti solari.\nVersione Ultimate.\nIn \"Ultimates\" Hank Pym, rivelatosi un traditore, crea un esercito di Ultron per i Liberatori, i quali combattono, almeno inizialmente, contro gli Ultimates e i loro alleati. In seguito, quando Pym si riveler\u00e0 essere solo una spia dello S.H.I.E.L.D., questi ordina agli Ultron di attaccare i Liberatori, contribuendo alla vittoria degli Ultimates. In \"Ultimates 3\" Ultron, innamoratosi di Scarlet e impossibilitato di averla, decide di eliminarla in modo da far infuriare Magneto e convincerlo ad avviare i suoi piani per lo sterminio globale. Assumer\u00e0 poi l'identit\u00e0 del Calabrone e creer\u00e0 delle versioni robotiche degli Ultimates originali in modo da affrontare quelli attuali, venendo sconfitto.\nPoteri e abilit\u00e0.\nIl corpo meccanico di Ultron \u00e8 composto di adamantio e titanio ed \u00e8, di conseguenza, virtualmente indistruttibile. Il robot possiede un vasto arsenale di letali armi interne, tra le quali spicca l'Encefalo-raggio, un potente raggio in grado di far cadere chiunque colpisca in un coma profondo, proiettabile dalla bocca. Tra le altre cose, dispone anche di potenti raggi (esplosivi e traenti) proiettabili dalle palme delle mani e dagli occhi, oltre che della capacit\u00e0 di controllare le menti altrui.\nInoltre \u00e8 un esperto di robotica e cibernetica (non per niente ha creato Visione, Jocasta e vari robot da combattimento) e possiede un altissimo quoziente intellettivo, in quanto intelligenza artificiale. Pu\u00f2 interfacciarsi con ogni computer, e nel caso in cui venga distrutto, trasferire la sua mente elettronica in un nuovo corpo robotico, eliminando cos\u00ec i difetti precedenti. Infatti sono moltissime le varie armature che Ultron ha vestito negli anni. La primissima \u00e8 il prototipo \"Ultron-1\", per passare poi a versioni pi\u00f9 sofisticate e moderne come \"Ultron-5\", \"Ultron-6\" ecc.\nUltron ha spesso dimostrato una grande resistenza a quasi tutti i generi di attacchi (ha resistito senza problemi alle martellate di Thor ed ai colpi dello scudo in vibranio di Capitan America) e ha sempre trovato un modo per mettere in difficolt\u00e0 anche quei pochi supereroi in grado di tenergli testa (per Hulk ha creato un raggio che lo ritrasforma umano; contro Iron Man ha scatenato le sue stesse armature).\nPersonalit\u00e0.\nLa personalit\u00e0 di Ultron si presenta come una delle pi\u00f9 controverse dell'Universo Marvel: la sua mente, infatti, \u00e8 stata creata attraverso gli schemi cerebrali dello stesso Hank Pym, il che comporta la presenza di una componente emotiva umana all'interno di Ultron (molto spesso infatti prova vendetta, rabbia, delusione ecc.), la quale per\u00f2 lui prova costantemente a controllare e reprimere, facendo della razionalit\u00e0 estrema la sua principale caratteristica. Inoltre da questo si pu\u00f2 evincere che lo stesso Pym, inconsciamente, condivide parzialmente la filosofia di Ultron, essendo essa scaturita dai suoi stessi schemi cerebrali.\nAltri media.\nCinema.\nMarvel Cinematic Universe.\nUltron \u00e8 l'antagonista principale del film \"\" (diretto da Joss Whedon), appartenente al Marvel Cinematic Universe, un'intelligenza artificiale creata da Tony Stark e Bruce Banner per portare la pace, ma che vuole salvare la Terra annientando l'umanit\u00e0. \u00c8 interpretato da James Spader mediante il motion-capture: in preparazione al ruolo sono state fatte numerose scansioni del corpo e del volto di Spader. L'attore \u00e8 entrato ufficialmente nel cast del film nell'agosto 2013.Whedon ha dichiarato che Spader era la sua prima ed unica scelta a causa della \"sua voce ipnotica che pu\u00f2 essere calma e avvincente e al tempo stesso umana e divertente\". In merito al personaggio, Whedon ha affermato che \"Non \u00e8 un essere felice, e ci\u00f2 lo rende interessante. Soffre, e il modo in cui esprime la sua sofferenza non sar\u00e0 qualcosa di gi\u00e0 visto.\" Whedon ha aggiunto che \"non \u00e8 una creatura logica - \u00e8 un robot profondamente disturbato. Scopriremo cos'\u00e8 che lo rende cos\u00ec minaccioso e allo stesso tempo affascinante, divertente, strano e inaspettato, e tutto ci\u00f2 che un robot non \u00e8 mai stato.\" Spader ha definito il personaggio come \"egocentrico\" e ha aggiunto: \"Credo che lui veda i Vendicatori come parte del problema, un problema che riguarda tutto il mondo. Osserva il mondo da un punto di vista strano, [biblico], perch\u00e9 \u00e8 stato appena creato, \u00e8 molto giovane... \u00c8 immaturo, eppure ha un'ampia conoscenza di tutta la storia, e si \u00e8 creato in breve tempo una visione del mondo piuttosto distorta.\". A differenza della versione cartacea, in cui aveva la personalit\u00e0 di Henry Pym, nel film \u00e8 un androide con un complesso di Dio che cerca di distruggere l'umanit\u00e0 per poterla cos\u00ec \"salvare\", secondo la sua filosofia, dalle varie calamit\u00e0 che essa stessa crea. Il regista del film Joss Whedon, ha detto a proposito delle differenze dal fumetto: \u00abNoi faremo la nostra versione di Ultron. Sar\u00e0 un Ultron pi\u00f9 legato all'universo cinematografico che ai fumetti. E non scordiamoci che nella storia originale c'\u00e8 Hank Pym, personaggio che non ci sar\u00e0 nel nostro film. In pratica prenderemo le cose che ci piacciono dai fumetti ma le adatteremo a modo nostro.\u00bb.\nNel film viene creato da Tony Stark e Bruce Banner (a differenza dei fumetti, in cui veniva creato da Henry Pym), applicando i poteri della Gemma della Mente contenuta nello Scettro chitauriano (usato da Loki nel film precedente) al programma di difesa planetaria chiamato, appunto, \"Ultron\"; inaspettatamente, il programma si ribella al controllo di J.A.R.V.I.S. (apparentemente distruggendolo) e, creandosi diversi corpi metallici con le armature dello stesso Stark, fugge; avendo visto su Internet gli orrori degli umani sulla Terra, si \u00e8 in brevissimo tempo fatto l'idea che l'unica soluzione per salvare il mondo sia far evolvere (o in alternativa sterminare) l'umanit\u00e0 ed eliminare i Vendicatori: per riuscirci si allea con i due gemelli potenziati Pietro e Wanda Maximoff, desiderosi di vendetta nei confronti di Stark, e li attira in Wakanda, dove ruba un'ingente quantit\u00e0 di vibranio e Wanda crea delle visioni per ciascuno dei Vendicatori che li debilita fortemente. In seguito, Ultron comincia a costruire un corpo sintetico unico a partire dal vibranio rubato, progettando poi di caricarvi il proprio software; i due gemelli tuttavia, resisi conto dei suoi folli piani, gli si rivoltano contro, aiutando Capitan America, Clint Barton e Natasha Romanoff a rubare il corpo, anche se Natasha viene catturata dal robot. Ultron si reca pertanto in Sokovia, costruendo nel sottosuolo un'immensa struttura che, quando viene attivata, fa pian piano prendere il volo all'intera citt\u00e0, in modo che, una volta raggiunta l'altezza prestabilita, precipiti nuovamente al suolo, avendo l'effetto estintivo di un vero e proprio meteorite per ricreare un'estinzione di massa come successo con i dinosauri: i suoi piani vengono sventati dagli Avengers che, con l'aiuto dei gemelli Maximoff e della Visione (androide creato caricando J.A.R.V.I.S. nel corpo da Ultron creato), riescono a far evacuare l'intera citt\u00e0 con l'aiuto di un Helicarrier comandato da Nick Fury e Iron Man e Thor la fanno esplodere in volo. Nel corso dello scontro tutti i corpi di Ultron vengono distrutti e la sua presenza viene cancellata dalla rete da Visione, che distrugge anche l'ultimo corpo del robot.\nAnimazione.\nUltron \u00e8 l'antagonista principale del film d'animazione \"Next Avengers - Gli eroi di domani\".\nVideogiochi.\nUltron \u00e8 inoltre apparso in numerosi videogiochi della Marvel:"}
{"id": "485812", "revid": "5791", "url": "https://it.wikipedia.org/wiki?curid=485812", "title": "Chevrolet Corvette ZO6", "text": ""}
{"id": "485816", "revid": "729019", "url": "https://it.wikipedia.org/wiki?curid=485816", "title": "Cloven", "text": "Cloven fu il nome dato in Francia al Piano Demagnetize. Si trattava di un programma segreto voluto dagli Stati Uniti che si proponeva di depotenziare l'influenza nella societ\u00e0 del Partito Comunista Francese e del sindacato di sinistra attraverso una stretta collaborazione tra la CIA ed i servizi segreti francesi. &lt;br&gt;\nVenne approvato dal Psychological Strategy Board, struttura statunitense che si occupava di guerra psicologica il 21 febbraio 1952; l'ambasciata statunitense a Parigi era l'organo deputato a mantenere i contatti con i servizi segreti francesi."}
{"id": "485820", "revid": "1965277", "url": "https://it.wikipedia.org/wiki?curid=485820", "title": "Francesco Maria Avellino", "text": "Francesco Maria Avellino fu uno degli studiosi, tipici del suo tempo, che utilizzarono in vari settori metodi scientifici. Fu giurista, economista, poeta, archeologo, numismatico, epigrafista, filologo e grecista.\nBiografia.\nFrancesco Maria nacque a Napoli da Gioacchino e Rosalba Barlea. Il padre era architetto e, come scrive egli stesso, fu educato da Giovanni Andres, sotto la cui guida, tra l'altro, visit\u00f2 Roma, \"per conoscere da vicino quei magnifici monumenti\".\nStudiata a Napoli giurisprudenza, inizi\u00f2 la pratica dell'avvocato, ma gi\u00e0 nel 1807 inizi\u00f2 dapprima a far parte della segreteria di Stato, e in seguito, nel 1814, divenne socio ordinario all'Accademia di storia ed antichit\u00e0. Nel mese di marzo 1815 ebbe la cattedra di lingua greca alla regia universit\u00e0 di Napoli. Lo stesso anno 1815, oltre a tenere la cattedra all'universit\u00e0, intraprese nuovamente la professione di avvocato.\nNel 1821 fu abolita la cattedra di lingua greca, e Avellino prese quella di economia pubblica, e in seguito quella di istituzioni di diritto civile.\nFu eletto segretario perpetuo dell'Accademia Pontaniana e nel 1832 ebbe lo stesso incarico all'Accademia Ercolanese al posto di Francesco Carelli.\nIl 9 gennaio 1834 divenne socio dell'Accademia delle scienze di Torino.\nTra il 1839 ed il 1850 fu il responsabile degli scavi archeologici di Pompei. In particolare si preoccup\u00f2 prima di tutto dell'analisi dei ritrovamenti. Con il suo lavoro \"Osservazioni sopra alcune iscrizioni e disegni graffiti sulle mura di Pompei\", che lesse nel 1840 davanti all'Accademia Ercolanese, giustific\u00f2 l'uso di un nuovo tipo di fonte, i graffiti. Avellino, il primo interprete di queste fonti, fu anche il primo ad usare la parola \"graffiti\" per indicarle.\nNel 1832 pubblic\u00f2 nella rivista \u00abProgresso\u00bb un saggio sull'archeologia (\"Cenni sugli studi archeologici\"), in cui proponeva nuove metodiche di ricerca.\nNel 1840, divenne socio corrispondente dell'Acad\u00e9mie des inscriptions et belles-lettres di Parigi. Nel 1842 fond\u00f2 il \u00abBullettino archeologico Napoletano\u00bb.\nDirettore del Real Museo Borbonico, Avellino fu presidente dell'Accademia della Crusca, succedendo a Ennio Quirino Visconti.\nTra il 1808 ed il 1814 aveva pubblicato un catalogo delle monete italiane antiche: \"Italiae veteris numismata\".\nIl 5 marzo 1882 fu scoperto un suo busto a Castel Capuano, la sede del Tribunale di Napoli, con una \"Laudatio\" di Luigi Landolfi."}
{"id": "485821", "revid": "114925150", "url": "https://it.wikipedia.org/wiki?curid=485821", "title": "Andrijevica", "text": "Andrijevica (\u0410\u043d\u0434\u0440\u0438\u0458\u0435\u0432\u0438\u0446\u0430) \u00e8 un comune del nord est del Montenegro. Capoluogo del comune \u00e8 il centro abitato omonimo che ha una popolazione di circa 1.073 abitanti.\nPopolazione.\nIl 19% della popolazione \u00e8 concentrata nel capoluogo mentre nessun'altra localit\u00e0 supera il migliaio di abitanti.\nNel censimento del 1991 l'84,2% della popolazione si dichiarava montenegrino e il 13,55% si dichiarava serbo. Nel censimento del 2003 le percentuali risultano ribaltate con il 65,08% di serbi e il 23,1% di montenegrini.\nSociet\u00e0.\nLingue e dialetti.\nNel 2003, l'87% della popolazione della municipalit\u00e0 ha dichiarato di utilizzare il serbo come propria lingua madre.\nLocalit\u00e0.\nIl comune di Andrijevica comprende 24 localit\u00e0:\nPolitica.\nNel referendum per l'indipendenza del 2006, hanno votato 3.928 persone su circa 4.369 aventi diritto. 2.824 (72,26%) abitanti hanno votato per mantenere l'unione con la Serbia, mentre 1.084 (27,74%) hanno votato per l'indipendenza del Montenegro."}
{"id": "485823", "revid": "287204", "url": "https://it.wikipedia.org/wiki?curid=485823", "title": "Gruppi etnici in Vietnam", "text": "Il Vietnam \u00e8 un paese multi-etnico con oltre 50 gruppi di etnie diversi (ne sono riconosciuti 54 dal governo vietnamita). Molti dei gruppi locali sono conosciuti come Montagnard o Degar."}
{"id": "485831", "revid": "36426", "url": "https://it.wikipedia.org/wiki?curid=485831", "title": "Jacopo Pontormo", "text": ""}
{"id": "485832", "revid": "486946", "url": "https://it.wikipedia.org/wiki?curid=485832", "title": "Convento di San Marco", "text": ""}
{"id": "485840", "revid": "1714743", "url": "https://it.wikipedia.org/wiki?curid=485840", "title": "Luigi II d'Angi\u00f2", "text": " \nBiografia.\nNel 1378, a meno di un anno, suo padre lo offr\u00ec alla tredicenne Benedetta, figlia di Ugone III, sovrano di Arborea, che per\u00f2 rifiut\u00f2, accusando il duca di tradimento dei trattati firmati nel 1377.\nLuigi eredit\u00f2, nel 1384, i possedimenti angioini detenuti dal padre, compresa la Provenza, rivaleggiando con Carlo di Durazzo (padre di Ladislao) per il possesso del Regno di Napoli. Infatti fu proclamato re di Napoli nella cattedrale di Bari, ma dovette rientrare in Provenza, che riusc\u00ec a sottomettere solo nel 1387. Nel 1386, alla morte del padre, Ladislao, ancora minorenne, fu proclamato re, ma i sostenitori di Luigi si risollevarono e costrinsero Ladislao, prima a rifugiarsi a Castel dell'Ovo e poi a Gaeta ed infine ad abbandonare il regno mentre Luigi II veniva incoronato re dall'antipapa avignonese Clemente VII il 1\u00ba novembre 1389, alla presenza del re di Francia Carlo VI.\nLuigi invi\u00f2 Ottone IV di Brunswick ad occupare Napoli in suo nome e, nel 1390, prese possesso del reame, ne occup\u00f2 il trono per circa dieci anni. Durante le sue assenze la Provenza fu governata dalla madre Maria di Bretagna. Nel 1399, il ventitreenne Ladislao si lanci\u00f2 alla conquista della corona che era stata di suo padre Carlo. Luigi, impegnato nella lotta contro i baroni pugliesi, fu sopraffatto dalla determinazione del giovane Durazzesco, che gi\u00e0 spadroneggiava sul reame e s'impossessava della citt\u00e0 di Napoli. L'Angioino abbandon\u00f2 la propria causa e fece ritorno in Francia, consentendo a Ladislao di affermarsi come nuovo sovrano di Napoli.\nNel 1400, ad Arles, Luigi spos\u00f2 Iolanda di Aragona (1384-1442), figlia del re d'Aragona, Giovanni I e di Iolanda di Bar (1365-1431), figlia di Roberto I, Duca di Bar e di Maria di Valois, figlia del re di Francia Giovanni II il Buono. Il matrimonio gli diede la possibilit\u00e0 di intervenire nella contesa ereditaria per il trono d'Aragona, in difesa dei diritti del figlio, Luigi. Il padre di Iolanda, re Giovanni I di Aragona, era morto nel 1396 e nel 1410 era scomparso anche lo zio Martino I. Per Luigi poteva essere l'occasione di rifarsi del fallimento dell'impresa napoletana, ma anche la prospettiva del trono aragonese, per il figlio Luigi, non si realizz\u00f2.\nLuigi e Iolanda furono chiamati \u00abRe e Regina dei Quattro Regni\u00bb: Sicilia, Gerusalemme, Cipro e Aragona. Un'altra interpretazione ha inteso invece il titolo di Napoli separato da quello di Sicilia, escludendo Cipro. Durante il grande scisma, Luigi fu un alleato dell'antipapa Benedetto XIII e dopo l'elezione ad antipapa di Giovanni XXIII, fu sostenitore del concilio di Pisa. Nel 1407, assieme allo zio Giovanni duca di Berry, indag\u00f2 sull'omicidio del Duca d'Orl\u00e9ans (23 dicembre), Luigi di Valois e ricevette la confessione del duca di Borgogna, Giovanni senza Paura, di essere stato il mandante dell'omicidio.\nNel 1409 Luigi intervenne ancora nel regno di Napoli; prima affront\u00f2 le truppe di Ladislao, che avevano occupato Roma l'anno precedente, e le respinse dalla citt\u00e0 e poi, in qualit\u00e0 di alleato dell'antipapa Giovanni XXIII, sferr\u00f2 un nuovo attacco al Durazzesco e riport\u00f2 una vittoria nella battaglia di Roccasecca (1411), ma il confronto militare vide comunque la netta prevalenza di Ladislao.\nPrivato del sostegno di una parte della nobilt\u00e0 napoletana e incalzato dalle pressioni dei suoi stessi soldati, che reclamavano la fine delle ostilit\u00e0, Luigi fu costretto a rinunciare per la seconda volta alle sue pretese sul trono napoletano e a ritirarsi nuovamente in Francia. Le rivendicazioni al trono furono ereditate da suo figlio, Luigi III. Luigi II d'Angi\u00f2 mor\u00ec nel suo castello di Angers, cuore dell'Angi\u00f2, il 29 aprile 1417 e l\u00ec fu sepolto. Il figlio Luigi III d'Angi\u00f2 gli subentr\u00f2 in tutti i suoi titoli.\nDiscendenza.\nDal matrimonio con Iolanda Luigi ebbe sei figli:"}
{"id": "485841", "revid": "110157", "url": "https://it.wikipedia.org/wiki?curid=485841", "title": "Chiesa evangelica metodista (Firenze)", "text": "La chiesa evangelica metodista \u00e8 un luogo di culto metodista che si trova in via de' Benci a Firenze, gi\u00e0 chiesa cattolica col nome di San Jacopo tra i Fossi.\nStoria.\nLa denominazione della chiesa, gi\u00e0 esistente nell'XI secolo, si riferisce al fossato che correva lungo le mura della seconda cinta: non a caso via de' Benci si chiamava anticamente \"via della Fossa\". Secondo la tradizione, la chiesa fu eretta con materiali recuperati dal vicino anfiteatro romano. Fu elencata tra le dodici leggendarie priorie dell'antica citt\u00e0. Per donazione di papa Alessandro III, con bolla del 27 maggio 1170, vi si insediarono i vallombrosani di san Salvi e vi costruirono il convento. Al tempo la chiesa guardava ad oriente e quindi la facciata prospettava su una piazza posta laddove oggi \u00e8 tracciata via delle Brache, in cui si notano ancora tracce di questa primitiva struttura. Furono gli stessi monaci vallombrosani che capovolsero l'ingresso della chiesa portandolo sull'antica via del Fosso, presumibilmente attorno alla fine del Trecento, quando le mura del XII secolo erano state smantellate, il fossato ricoperto e la nuova strada si era oramai configurata come direttrice di notevole importanza nell'assetto viario del tempo.\nNel 1532, con decreto del 6 aprile, papa Clemente VII assegn\u00f2 la chiesa e il convento ai frati Agostiniani della congregazione di Lombardia, che avevano avuto smantellato il loro monastero fuori porta San Gallo nell'assedio del 1529-1530. Nel decreto si includeva nella donazione una casa contigua alla chiesa di propriet\u00e0 dei Medici. A fianco a questa un'altra casa fu acquistata direttamente dai frati per ampliare il convento.\nNel Seicento la chiesa assunse l'attuale impianto a navata unica con altari laterali, ornata dal prezioso soffitto ligneo. Gli agostiniani (e per alcuni periodi i domenicani e gli umiliati) tennero il complesso fino al 1810: nel 1821 la chiesa fu dichiarata prioria sotto la direzione dei padri secolari, quindi, nel 1849, soppressa come parrocchia.\nIl convento fu soppresso nel 1808, disperdendo tutte le opere d'arte presenti, fatto salvo il solo soffitto intagliato e dipinto, e divenne caserma.\nNel 1874 l'intero complesso fu acquistato dal reverendo John Mac Douglall della Chiesa scozzese e donato alla Chiesa libera italiana; In questa fase della sua storia ebbero sede in questi ambienti l'Istituto evangelico del Ferretti e, nel 1909, un collegio per fanciulli profughi dal terremoto di Messina.\nCon il passaggio dell'immobile alla Chiesa metodista Wesleyana (1905) il complesso edilizio ospit\u00f2 l'orfanotrofio E. Pestalozzi (come ricorda una targa interna ancora presente), fino a quando l'istituzione si fuse nel 1943 con l'Istituto Gould trasferendo la sua sede in via de' Serragli. Successivamente l'immobile \u00e8 stato utilizzato a fini residenziali, mentre la chiesa \u00e8 stata adattata a locale di culto della comunit\u00e0 metodista di Firenze, confluita poi dal 1946 nella Chiesa evangelica metodista italiana.\nDanneggiato notevolmente a seguito dell'alluvione del 1966 il complesso \u00e8 stato restaurato negli anni settanta.\nDescrizione.\nLa chiesa.\nLa facciata semplice, con spioventi a capanna, nasconde un altrettanto semplice interno, a navata unica priva di cappelle laterali. Si discosta da tanta austerit\u00e0 solo il ricco soffitto, con intagli bicromi e una grande tela di Alessandro Gherardini con il \"Trionfo della Fede con sant'Agostino in estasi\" (1690 circa).\nTracce di affreschi restano nell'intradosso di un grande arco ogivale, in corrispondenza della parete destra.\nL'ex-convento.\nL'edificio ai numeri 7-9 di via de' Benci nacque come parte del complesso di San Jacopo ai Fossi, come una serie di ambienti un tempo adibiti a convento. Si presenta su via de' Benci nelle forme assunte nei primi decenni del Novecento, a seguito di un intervento (1939) che ne ha ridisegnato il fronte in stile neomedioevale, caratterizzato da buche pontaie con mensole in forte aggetto, svilito dalla recente tinteggiatura che non ha tenuto di conto dell'originaria volont\u00e0 di armonizzare la casa agli edifici in pietra forte antistanti.\nAl di l\u00e0 di tale affaccio, il complesso si sviluppa essenzialmente lungo via delle Brache, giungendo fino a via de' Neri, organizzandosi attorno ad un ampio chiostro interno, con una lato porticato, con colonne ed altri elementi in pietra serena databili ai primi del Seicento (su un architrave \u00e8 la data 1609).\nNell'atrio che collega il chiostro alla strada sono presenti due lapidi: una ricorda Girolamo Savonarola e risale al IV centenario della sua morte (quindi al 1898), un'altra testimonia il passaggio della chiesa al culto evangelico per iniziativa di Giovanni R. MacDougall e l'istituzione delle scuole popolari, con data 1\u00ba gennaio 1874.\nNotevole la scala che accede al piano superiore con accesso al termine del loggiato. Nel cortile esistono poi due traguardi in marmo a segnare i livelli raggiunti dalle acque del fiume in occasione delle alluvioni del 3 dicembre 1740 e del 3 novembre 1844.\nOpere gi\u00e0 in loco.\nLa chiesa conservata alcune opere portate dal distrutto monastero di San Gallo, come il \"Noli me tangere\", l\"Annunciazione\" e la \"Disputa sulla Trinit\u00e0\" di Andrea del Sarto. All'altare maggiore invece si trovava la \"Piet\u00e0\" di fra Bartolomeo e Giuliano Bugiardini, oggi alla Galleria Palatina. Infine una \"Resurrezione di Lazzaro\" ad affresco di Agnolo Gaddi."}
{"id": "485842", "revid": "42020", "url": "https://it.wikipedia.org/wiki?curid=485842", "title": "Ladislao di Napoli", "text": ""}
{"id": "485843", "revid": "256896", "url": "https://it.wikipedia.org/wiki?curid=485843", "title": "San Jacopo tra i Fossi", "text": ""}
{"id": "485844", "revid": "1305772", "url": "https://it.wikipedia.org/wiki?curid=485844", "title": "Blank Generation", "text": ""}
{"id": "485846", "revid": "1759909", "url": "https://it.wikipedia.org/wiki?curid=485846", "title": "B2B2C", "text": "B2B2C \u00e8 l'acronimo di \"Business to Business to Consumer\", chiamato anche \"Co-buying\".\nIl produttore vende al consumatore finale un servizio e/o prodotto al prezzo che solitamente \u00e8 riservato all'intermediario. L'associazione di pi\u00f9 consumatori che richiedono lo stesso prodotto e/o servizio direttamente al produttore, fa saltare la funzione dell'intermediario. Per esempio, il prezzo che il produttore offre a chi acquista mille prodotti \u00e8 molto pi\u00f9 basso del prezzo che viene offerto a chi ne acquista solo uno.\nSe mille consumatori finali si associano per l'acquisto dei mille prodotti, il prezzo che ne beneficeranno sar\u00e0 uguale al prezzo che il produttore riserver\u00e0 all'intermediario o grossista che ne acquista mille, per poi rivenderli al consumatore finale a prezzo pi\u00f9 elevato.\nIl B2B2C ha delle rilevanti potenzialit\u00e0 di sviluppo soprattutto tramite le nuove tecnologie del web."}
{"id": "485847", "revid": "35813", "url": "https://it.wikipedia.org/wiki?curid=485847", "title": "Gerardo di Borgogna", "text": ""}
{"id": "485848", "revid": "287204", "url": "https://it.wikipedia.org/wiki?curid=485848", "title": "Genji", "text": ""}
{"id": "485849", "revid": "108107", "url": "https://it.wikipedia.org/wiki?curid=485849", "title": "Federico di Lorena", "text": ""}
{"id": "485850", "revid": "3568633", "url": "https://it.wikipedia.org/wiki?curid=485850", "title": "Storia di Genji", "text": ""}
{"id": "485863", "revid": "287204", "url": "https://it.wikipedia.org/wiki?curid=485863", "title": "Atavismo", "text": "Latavismo (dal latino \"atavus\", che significa antenato) contrassegna una tendenza al ritorno alle caratteristiche presenti nell'antenato evolutivo di un individuo. L'atavismo, cio\u00e8, indica la ricomparsa, in un individuo, di un tratto che era scomparso molte generazioni prima.\nL'insieme dei caratteri atavici possono essere considerati come prove della storia evolutiva di un organismo che l'evoluzione ha poi cancellato o, in alcuni casi, riutilizzato.\nIl patrimonio genetico, infatti, \u00e8 un archivio non solo di ci\u00f2 che si \u00e8, ma di tutto ci\u00f2 che si \u00e8 stato: i caratteri fenotipici presenti nell'antenato possono rimanere conservati nel DNA anche se i relativi geni non vengono espressi negli organismi che li possiedono. \nDunque dal passato pre-umano possono affiorare di tanto in tanto, delle piccole (e talvolta gravi) caratteristiche anatomiche, che costituerebbero una prova della nostra discendenza da un antenato comune alla scimmia. Ne sono un esempio i bambini che nascono con una coda vestigiale, chiamata \"processo coccigeo\" e \"proiezione coccigea\", e lo sviluppo di denti molto grandi che ricordano quelli dei primati.\nCesare Lombroso dissert\u00f2 di questi atavismi, ma ne stravolse il senso, complice l'inesperienza dell'epoca: addusse che ad ogni minuto atavismo corrispondesse un equivalente caratteriale. Il naturalista D. David, in \"La vera storia del cranio di Pulcinella\" spiega in seguito che le ragioni ataviche della teoria lombrosiana erano in realt\u00e0 attualissime: una serie di caratteri somatici possono infatti essere tramandati in un circuito chiuso, e diventare dopo parecchi anni, la caratteristica preponderante delle fisionomie di quel dato gruppo. L'unico atavismo che esiste in questo caso \u00e8 la nostra stessa percezione, cablata e programmata per reagire con interesse o meno a determinate figure naturali."}
{"id": "485872", "revid": "641883", "url": "https://it.wikipedia.org/wiki?curid=485872", "title": "Business-to-exchange", "text": "L'espressione Business-to-Exchange (B2X) indica l'operazione attraverso la quale il produttore vende i propri prodotti e servizi su una piazza di mercato, quale la borsa valori, ad altre aziende. Per esempio, il produttore di cereali quali il grano, vende grandi quantitativi ad una azienda di prodotti alimentari quali la pasta. \nLa vendita pu\u00f2 avvenire tramite logiche di mercato quali l'asta."}
{"id": "485873", "revid": "1573940", "url": "https://it.wikipedia.org/wiki?curid=485873", "title": "Castello di Markree", "text": "Il castello di Markree (in inglese, Markree Castle) \u00e8 un castello presso Collooney, nella Contea di Sligo, in Irlanda, da circa 350 anni propriet\u00e0 della famiglia Cooper.\nNel 1834 qui fu installato un telescopio astronomico ad opera di Edward Joshua Cooper, importante per la definizione del \"catalogo di Markree\" (\"Catalogue of Stars Near the Ecliptic Observed at Markree\"), contenente oltre 60000 stelle. Con Cooper lavor\u00f2 inoltre Andrew Graham, che qui scopr\u00ec l'asteroide 9 Metis, ancora oggi l'unico scoperto in Irlanda."}
{"id": "485874", "revid": "1982", "url": "https://it.wikipedia.org/wiki?curid=485874", "title": "Markree", "text": ""}
{"id": "485875", "revid": "1982", "url": "https://it.wikipedia.org/wiki?curid=485875", "title": "Markree Castle", "text": ""}
{"id": "485876", "revid": "306856", "url": "https://it.wikipedia.org/wiki?curid=485876", "title": "Gottfried Kirch", "text": "Biografia.\nFiglio del calzolaio Michael Kirch, dapprima lavor\u00f2 come redattore di calendari in Sassonia e in Franconia, poi intraprese gli studi in astronomia, inizialmente a Jena, e successivamente, sotto l'insegnamento di Johannes Hevelius, a Danzica. Proprio l\u00ec, nel 1667, Kirch pubblic\u00f2 calendari e costru\u00ec diversi telescopi e strumenti ottici.\nNel 1686, Kirch si rec\u00f2 a Lipsia, dove osserv\u00f2 la Grande Cometa del 1686, insieme a Christoph Arnold (1650-1695). In quella citt\u00e0 l'astronomo conobbe anche la sua seconda moglie, Maria Margarethe Winckelmann (1670-1720), che aveva studiato astronomia con Arnold.\nNel 1688, Kirch invent\u00f2 e segn\u00f2 su mappa la costellazione Scettro di Brandeburgo (\"Sceptrum Brandenburgicum\"), al giorno d'oggi dimenticata.\nNel 1680 scopr\u00ec una cometa (la C/1680 V1, battezzata informalmente col nome di Kirck), conosciuta anche come la Grande Cometa del 1680: fu la prima cometa nella storia ad essere scoperta grazie all'uso di un telescopio.\nNel 1681 scopr\u00ec l'ammasso aperto M11.\nNel 1700, Kirch fu scelto da Federico I di Prussia come primo astronomo della Reale Societ\u00e0 delle Scienze di Prussia.\nKirch studi\u00f2 la stella doppia Mizar, e scopr\u00ec sia l'ammasso dell'Anitra Selvatica (nel 1681), sia l'ammasso globulare M5 (il 5 maggio 1702). L'astronomo scopr\u00ec anche la variabilit\u00e0 della variabile Mira Chi Cygni nel 1687.\nIn suo onore gli sono stati dedicati il cratere Kirch sulla Luna e l'asteroide 6841 Gottfriedkirch.\nPubblicazioni.\nKirch pubblic\u00f2 anche il suo calendario, il \"Philosophical Transactions\", scrisse sulla rivista \"Acta Eruditorum\" e il \"Miscellanea Berolinensia\". I suoi documenti non vennero mai pubblicati."}
{"id": "485879", "revid": "834", "url": "https://it.wikipedia.org/wiki?curid=485879", "title": "B2X", "text": ""}
{"id": "485880", "revid": "48344", "url": "https://it.wikipedia.org/wiki?curid=485880", "title": "Brunone dei conti di Egisheim-Dagsburg", "text": ""}
{"id": "485887", "revid": "14214", "url": "https://it.wikipedia.org/wiki?curid=485887", "title": "Business to exchange", "text": ""}
{"id": "485888", "revid": "72005", "url": "https://it.wikipedia.org/wiki?curid=485888", "title": "Motore Monocilindrico", "text": ""}
{"id": "485893", "revid": "6923", "url": "https://it.wikipedia.org/wiki?curid=485893", "title": "Pantafica", "text": "La pantafica \u00e8 una figura spettrale del folklore abruzzese e marchigiano, personificazione dell'incubo. Ha spesso le sembianze di una vecchia strega che si materializza in camera del dormiente e gli impedisce di respirare. In alcuni casi assume invece l'aspetto di un grosso gatto nero. Corrisponde ad altre figure leggendarie del resto d'Italia e di altri luoghi del mondo. Nella stessa regione medioadriatica \u00e8 anche detta \"paura\" per metonimia.\nEtimologia.\nIl nome possiede numerose varianti dialettali, da \"pand\u00e0feche\" in Abruzzo a \"pantafa\" nelle Marche, attraverso \"pand\u00e0freche\", \"pand\u00e0fele\", \"pand\u00e0seme\" e simili, apparentemente riconducibili al latino d'origine greca \"phantasma\" (\u00abfantasma\u00bb); come del resto il sinonimo \"spirde\", \"sp\u00ecrete\", pure diffuso in alcune localit\u00e0 abruzzesi, deriva da \"spiritus\" (\u00abspirito\u00bb).\nLeggenda e spiegazione scientifica.\nLa leggenda della pantafica trae origine dal fenomeno della paralisi nel sonno. In chi ne soffre, infatti, l'impossibilit\u00e0 di muoversi e la tensione a gridare possono talvolta associarsi ad allucinazioni vivide e spaventose (illusione ipnagogica), che il folklore ha personificato in sembianze umane o animali (strega, folletto, gnomo, gatto nero) e spiegato in termini paranormali. La pantafica \u00e8 considerata a volte l'anima di un suicida che torna nel luogo della propria morte.\nLa tradizione popolare suggerisce, come rimedio all'apparizione, di dormire in posizione supina oppure di tenere a bada l'entit\u00e0 posizionando nei pressi del letto scope con molte setole, sacchetti di legumi o di sabbia, ritenendo che la pantafica, come le streghe e i vampiri in genere, sia irresistibilmente tentata dal contare gli oggetti e resti cos\u00ec distratta dal suo scopo di disturbare il dormiente. Esistono per contro ricerche scientifiche che suggeriscono possibili strategie di trattamento dei disturbi ipnagogici.\nUna ricerca internazionale del 2015 che richiama proprio la pantafica suggerisce che larga parte della popolazione italiana sia propensa a dare spiegazione soprannaturale alle paralisi nel sonno, ma i risultati sono probabilmente sovrastimati e comunque distorti dagli echi della stampa. Lo studio mette per\u00f2 in evidenza la soggettivit\u00e0 delle varie forme fisiche nelle quali l'entit\u00e0 viene descritta.\nVarianti.\nFigure simili sono presenti con altri nomi lungo tutta la regione italiana. Esse assumono la forma di un'entit\u00e0 che opprime il dormiente sedendosi sul petto o sul ventre: cos\u00ec la \"pes\u00e0ntola\" in Istria, la \"fant\u00e0sima\" in Toscana e Umbria, il \"linchetto\" in Toscana, il \"pundacciu\" e l'ammuntadore in Sardegna, lo \"stricacuor\", il \"calcatrep\", il \"calcarello\" e il \"mazapegolo\" in Emilia-Romagna, la \"carcaveja\" in Piemonte, il \"carcun\" in Lombardia, il \"pesarello\" nelle Marche, il \"fracariol\", la \"smara\", il \"premevenco\" e il \"sanguanello\" in Veneto. Leggende analoghe si trovano anche in Egitto (\"shaitan\", \"jinn\"), Canada (\"old hag\"), Giappone (\"kanashibari\"), Cina, Cambogia, e ne \u00e8 stata suggerita l'analogia con la leggenda moderna del rapimento alieno diffusa negli Stati Uniti."}
{"id": "485895", "revid": "1573940", "url": "https://it.wikipedia.org/wiki?curid=485895", "title": "Chut", "text": "I Chut (in vietnamita: Ng\u01b0\u1eddi Ch\u1ee9t) sono un piccolo gruppo etnico che vive a Minh Hoa e a Tuyen Hoa, nella provincia di Quang Binh, in Vietnam.\nCi sono alcuni sotto-gruppi all'interno del gruppo dei Chut che includono i Ruc, i May, gli Arem e i Sach.\nTutti questi gruppi parlano la lingua Chut con i rispettivi dialetti, tranne gli Arem che parlano la lingua Arem. Entrambe le lingue sono incluse nella lingua Vietic, facente parte del ceppo delle lingue austroasiatiche."}
{"id": "485896", "revid": "767487", "url": "https://it.wikipedia.org/wiki?curid=485896", "title": "Wet Dream", "text": "Wet Dream, pubblicato nel 1978, \u00e8 il primo album da solista del tastierista dei Pink Floyd Richard Wright.\nIl disco.\nL'album fu prodotto e composto interamente da Wright, che scrisse anche i testi delle canzoni, con l'eccezione di \"Against the Odds\", il cui testo fu scritto da Juliette Wright, allora moglie del musicista (tuttavia, secondo la maggior parte delle copie europee dell'epoca tale testo sarebbe quello della penultima traccia: \"Pink's Song\"). L'album, che riscosse un buon successo di critica, presenta la partecipazione di musicisti come Snowy White e Mel Collins."}
{"id": "485899", "revid": "35804", "url": "https://it.wikipedia.org/wiki?curid=485899", "title": "Chut people", "text": ""}
{"id": "485901", "revid": "6340", "url": "https://it.wikipedia.org/wiki?curid=485901", "title": "Pitia", "text": ""}
{"id": "485907", "revid": "287204", "url": "https://it.wikipedia.org/wiki?curid=485907", "title": "Teofilatto dei conti di Tuscolo", "text": "Teofilatto dei conti di Tuscolo \u00e8 il nome proprio di due papi:"}
{"id": "485909", "revid": "121061282", "url": "https://it.wikipedia.org/wiki?curid=485909", "title": "Tachimetro", "text": "Il tachimetro () \u00e8 lo strumento di misura della velocit\u00e0 istantanea di un mezzo di trasporto, generalmente terrestre (per mezzi aerei o navali si ricorre ad altri nomi).\nStoria.\nFu inventato e brevettato nel 1888 dal croato Josip Belu\u0161i\u0107, che inizialmente lo chiam\u00f2 \"velocimeter\".\nQuesto dispositivo \u00e8 ormai universalmente installato su qualsiasi veicolo a motore, ma ha incominciato a essere disponibile come opzionale nel 1900 e come equipaggiamento standard dal 1910 in poi.\nI tachimetri per i veicoli specifici hanno nomi diversificati e utilizzano diversi modi di rilevamento della velocit\u00e0, ad esempio: per una barca si usa il tubo di Pitot; per un aereo si impiega un indicatore di airspeed (che sostanzialmente rileva il dato da un tubo di Pitot oppure da sensori con funzionamento analogo).\nNormativa e speculazione.\nIl tachimetro \u00e8 obbligatorio per i mezzi la cui velocit\u00e0 di progetto superi i 25\u00a0km/h. In Italia dopo il 1993, per legge sui veicoli a motore deve indicare sempre una velocit\u00e0 leggermente maggiore di quella reale e molti hanno sfruttato la cosa, producendo tachimetri non regolari nella segnalazione della velocit\u00e0 (con un errore di segnalazione non progressivo), per non dover studiare una scala adatta e specifica (i vecchi tachimetri avevano una scala non progressiva, in modo da correggere gli errori di segnalazione).Tale strumento pu\u00f2 essere analogico o digitale, definendo cos\u00ec il tipo d'interfaccia usato per comunicare la velocit\u00e0 al guidatore, l'indicazione pu\u00f2 essere sia in km/h sia in mph, generalmente in base a dove il veicolo viene venduto e/o alla nazionalit\u00e0 del costruttore, anche se adesso vengono prodotti tachimetri universali, cio\u00e8 con tutte e due le scale di misurazione nel caso questo sia analogico; invece con il tachimetro digitale si seleziona il tipo di scala.\nL'obbligo del tachimetro avvenne in modo dilazionato nel tempo, con obblighi differenti a seconda delle diverse categorie. In Europa gli ultimi veicoli stradali ad adoperare obbligatoriamente il tachimetro furono i mezzi a 2 e 3 ruote il 1\u00ba luglio 2001, mentre per i ciclomotori il 1\u00ba gennaio 2002.\nGli accordi internazionali.\nIn molti paesi la legislazione del tachimetro \u00e8 disciplinato dalla UNECE (Nazioni Unite, Commissione Economica per l'Europa), e in particolare dal regolamento 39 che copre gli aspetti di omologazione del veicolo che si riferiscono al tachimetro. Lo scopo principale dei regolamenti UNECE \u00e8 di facilitare il commercio di veicoli a motore concordando standard uniformi di omologazione invece di avere, a seconda dei paesi in cui il veicolo deve essere commercializzato, differenti standard relativi ai processi di approvazione e omologazione.\nNell'Unione europea i singoli stati membri dovranno emanare norme simili a quelle dell'UE; tali norme, pertanto, saranno simili a quelle del regolamento UNECE nello specificare che:\nLe norme specificano, oltre i limiti di precisione, anche i metodi da seguire per valutare tale precisione durante il processo di approvazione. Ad esempio, il test per la misura della precisione di un tachimetro deve essere effettuato a tre diverse velocit\u00e0 (generalmente 40, 80 e 120\u00a0km/h) e a una particolare temperatura. Ci sono lievi differenze tra le varie norme, per esempio sulla minima precisione delle apparecchiature di misurazione della velocit\u00e0 del veicolo.\nIl regolamento UNECE rilascia i requisiti per i veicoli di massa prodotti seguendo l'omologazione, dove il limite massimo d'errore sulla velocit\u00e0 indicata \u00e8 innalzato al 110% (10% in pi\u00f9) pi\u00f9 6\u00a0km/h per le automobili, autobus, camion e veicoli simili, mentre \u00e8 del 110% (10% in pi\u00f9) pi\u00f9 8\u00a0km/h per mezzi a due o tre ruote, che hanno una velocit\u00e0 massima superiore a 50\u00a0km/h (o di una cilindrata superiore a 50\u00a0cm\u00b3, se alimentata da un motore termico).\nNell'Unione europea la direttiva 2000/7/CE, che si riferisce ai mezzi a due e tre ruote, ha dei limiti molto simili.\nErrori di misurazione.\nGli errori di misurazione possono essere di vario tipo:\nTipologie.\nI tachimetri non sono tutti uguali, infatti ne esistono vari tipi:\nTecnologia di misurazione.\nIl tipo di meccanismo che viene sfruttato per il rilevamento della velocit\u00e0 del mezzo pu\u00f2 essere:\nVisualizzazione.\nIl tipo di visualizzazione \u00e8 determinato dalle caratteristiche d'interfaccia dello strumento e che non \u00e8 forzatamente legata al tipo di rilevamento dello strumento:\nPunti di rilevamento.\nIl punto da cui il tachimetro pu\u00f2 fare riferimento per la velocit\u00e0 del mezzo possono essere due:\nAltre forme di rilevamento della velocit\u00e0.\nIl tachimetro \u00e8 s\u00ec uno strumento specifico per il rilevamento della velocit\u00e0, ma esistono anche altri metodi per poter aver l'indicazione di velocit\u00e0:\nApparecchi derivati: tachigrafo e cronotachigrafo.\nUn apparecchio derivato, pi\u00f9 complesso, detto \"tachigrafo\", \u00e8 presente sui treni (in quelli pi\u00f9 recenti integrato nel quadro di bordo); incorpora anche un orologio e registra su un'apposita striscia di carta scorrevole a velocit\u00e0 costante (detta \"Zona Tachigrafica\") un grafico della velocit\u00e0, del tempo trascorso e dello spazio percorso nonch\u00e9 altre informazioni tra cui i codici captati dell'apparecchiatura di ripetizione dei segnali.\nUn derivato dal tachimetro, in uso sui veicoli per il trasporto di merci su strada \u00e8 il cronotachigrafo, il quale registra il tempo impiegato alla condotta del mezzo e altri parametri tra cui la velocit\u00e0."}
{"id": "485916", "revid": "156341", "url": "https://it.wikipedia.org/wiki?curid=485916", "title": "Tommaso Cannizzaro", "text": "Biografia.\nNato da Francesco e da Domenica Arena.\nAdolescente studi\u00f2 letteratura con Vincenzo Amore e filosofia con Giuseppe Crisafulli Trimarchi, ma, da vero autodidatta, s'impegn\u00f2 da solo allo studio delle lingue straniere, e riusc\u00ec a conoscerle perfettamente nella grafia e nella fonetica.\nNel 1860 segu\u00ec Garibaldi, arruolandosi nel corpo dei Cacciatori del Faro.\nSuo primo lavoro letterario fu un opuscolo in versi francesi; \"La Voir\", pubblicato a Messina nel 1862.\nUn anno viaggi\u00f2 per l'Europa visitando la Francia, la Spagna, l'Inghilterra, Malta, conoscendo importanti letterati, fra cui Victor Hugo, che lo prese in simpatia. Nel febbraio del 1863 Cannizzaro conobbe Ad\u00e8le Hugo, figlia del grande scrittore francese: la chiese in moglie una prima volta il 4 maggio 1863 e una seconda volta il 2 giugno 1863. Entrambe le volte ottenne un rifiuto. Comp\u00ec un altro viaggio nel 1888.\nStorico, poeta, critico di alto valore, il suo nome si trova tra i soci dell'Accademia di Francia, della Philosophical Society di Filadelfia, dell'Accademia di Coimbra, di quella di \"S. Luca\" di Roma, dell'Accademia Peloritana dei Pericolanti e di altre.\nMolta \u00e8 la produzione letteraria sia di lavori originali, sia di traduzioni in lingua francese, spagnuola, portoghese, inglese, tedesca, svedese, boema, americana, magiara.\nNel 1884 un editore boemo, il Prof. Jaroslav Vrchlick\u00fd, raccolse molte poesie di Cannizzaro in un volume, col titolo \"V\u00fdbor b\u00e1sn\u00ed \u2013Tom. Cannizzaro \" (Praga 1884).\nInoltre tradusse in siciliano la \"Divina Commedia\" di Dante Alighieri, che pubblic\u00f2 nel 1904.\nOpere.\n\"Canti popolari della provincia di Messina\" (oltre a 3000) con prefazione e note illustrative.\nTraduzioni.\nTraduzioni inedite:"}
{"id": "485919", "revid": "671029", "url": "https://it.wikipedia.org/wiki?curid=485919", "title": "Antivari", "text": "Ant\u00ecvari, Antibari o Bar (in montenegrino: \"Bar\", in albanese: \"Tivari\", in greco: \u0398\u03b7\u03b2\u03ac\u03c1\u03b9\u03bf\u03bd, \"Thiv\u00e0rion\" o \u0391\u03bd\u03c4\u03b9\u03b2\u03ac\u03c1\u03b9\u03bf\u03bd, \"Antiv\u00e0rion\") \u00e8 un comune del Montenegro, situato nella Dalmazia meridionale sulla costa adriatica.\nIl capoluogo omonimo conta 17.727 abitanti ed \u00e8 il principale porto del Montenegro.\nGeografia fisica.\nIl comune di Antivari \u00e8 situato lungo il confine costiero occidentale del Montenegro ed \u00e8 bagnato dal mar Adriatico. Si trova a circa 53 km dalla capitale Podgorica. Ad est \u00e8 ubicato il lago di Scutari, il pi\u00f9 esteso dei Balcani. L'area naturale intorno al capoluogo \u00e8 per lo pi\u00f9 incontaminata e ricca di vegetazione.\nStoria.\nSiti archeologici risalenti al neolitico hanno confermato la presenza umana sin dalla preistoria. I resti risalenti all'epoca degli Illiri possono essere trovati in molte zone intorno alla citt\u00e0. Si presume che Antivari corrisponda all'antico castello romano \"Antipargal\" del VI secolo e il nome \"Antibarium\" \u00e8 citato per la prima volta in un documento del X secolo.\nSecondo un'altra interpretazione, il toponimo deriverebbe invece dalla sua posizione speculare rispetto alla citt\u00e0 di Bari (\"Antibarium\", cio\u00e8 \"di fronte a Bari\"); entrambe le localit\u00e0 trarrebbero origine a loro volta da una radice pregreca significante \"villaggio vicino all'acqua\".\nDurante l'epoca delle invasioni barbariche, nella cittadina si rifugiano i profughi latini, che riescono a scampare alla devastazione dell'interno dell'Illirico e vi conservano i propri costumi e la propria lingua, che evolver\u00e0 in una variet\u00e0 del dalmatico, per molti secoli ancora.\nAnche se non si conosce esattamente l'anno in cui la citt\u00e0 fu annessa per la prima volta al regno slavo di Doclea, si pu\u00f2 pensare che questa avvenne nel IX secolo. Molti sovrani di Doclea hanno vissuto nella citt\u00e0, come ad esempio Mihailo I Vojislav o Constantin Bodin che fu incoronato nell'arcidiocesi di Antivari.\nIn questo periodo mentre Doclea era impegnata in conflitti contro i suoi stati confinanti, l'Impero Bizantino e lo \"Stato meridionale degli slavi\" di Samuele di Bulgaria, il pi\u00f9 famoso regnante di Doclea, il principe Vladimir, aveva il suo trono a Krajina, vicino ad Antivari.\nPapa Alessandro II ader\u00ec all'appello del protospatario Michele Bodin (Mihailo Prislavo), figlio del re Mihailo, e crea la diocesi di Antivari in Doclea. La nuova diocesi fu eretta solennemente nel Concilio di Melfi II (1\u00ba agosto-settembre 1067).\nPer liberare lo Stato dalla pressione dei bizantini, il figlio di Stefan Dobroslav I Vojislav\u00a0\u2013 il principe Mihailo, chiese ed ottenne la corona reale dal papa di Roma nel 1077, anno a partire dal quale gli storici fanno risalire l'indipendenza di Doclea dall'impero di Bisanzio.\nL'impero bizantino govern\u00f2 ancora sulla citt\u00e0 tra il 1166 e il 1183 quando fu sconfitto da Stefan Nemanja, che distrusse le citt\u00e0 sulla costa dell'Adriatico, compresa Antivari, e un\u00ec il principato di Zeta a quello di Rascia. Dal 1443 al 1571 la regione fu sotto il controllo della Repubblica di Venezia. Nel 1571 la citt\u00e0 fu catturata dagli ottomani, entrando a far parte dell'impero fino al 1878, quando pass\u00f2 al Principato del Montenegro per effetto del Trattato di Berlino.\nL'art. 29 del Trattato di Berlino pose tuttavia significative limitazioni alla sovranit\u00e0 del nuovo Stato indipendente proprio con riguardo al suo maggiore porto: tra le varie disposizioni, Antivari sarebbe dovuta rimanere un porto meramente commerciale, con divieto d'ingresso in porto per qualunque imbarcazione da guerra, e la \"k.u.k. Kriegsmarine\" si riserv\u00f2 il diritto di polizia marittima lungo tutte le coste montenegrine. Nell'aprile 1909, per controbilanciare l'annessione della Bosnia ed Erzegovina da parte della duplice monarchia, le grandi potenze accordarono l'abrogazione di parti dello stesso articolo, mantenendo per\u00f2 per Antivari la natura di porto commerciale.\nDall'inizio del Novecento fino alla vigilia della prima guerra mondiale fu notevole l'influenza dell'Italia anche dovuta al fatto che Nicola I re del Montenegro era suocero del Re d'Italia. Gli Italiani costruirono la prima parte moderna del porto, ultimata nel 1909 e la ferrovia da Antivari a Virpazar di 41\u00a0km che avrebbe dovuto condurre a Podgorica, la principale citt\u00e0 del Montenegro.\nIl 30 agosto 1904 lo scienziato italiano Guglielmo Marconi effettu\u00f2 un collegamento radio tra la citt\u00e0 di Antivari e quella di Bari in Italia.\nNel 1905 si costitu\u00ec a Cettigne la Compagnia di Antivari, una societ\u00e0 anonima a capitale italiano, per la costruzione del porto di Antivari, della navigazione sul lago di Scutari e delle linee navali e ferroviarie per le comunicazioni interne e con l'estero del Principato del Montenegro.\nIl 13 luglio 1941 la citt\u00e0 si sollev\u00f2 contro gli occupanti.\nSociet\u00e0.\nEvoluzione demografica.\nAntivari \u00e8 il centro amministrativo dell'omonimo comune, che include anche la citt\u00e0 di Sutomore e altri centri minori lungo la costa. Secondo il censimento del 2011 il comune contava 42.038 abitanti; il capoluogo 17.727.\nPopolazione (citt\u00e0):\nEtnie e minoranze straniere.\nDal censimento del 2011, risulta in maggioranza la comunit\u00e0 montenegrina con il 46,50% della popolazione del comune. La seconda comunit\u00e0 \u00e8 quella serba con il 25,34%. Seguono, la comunit\u00e0 degli slavi di religione musulmana con il 7,70%, quella albanese con il 5,98% e quella bosniaca con il 5,12%. \n\u00c8 presente una piccolissima comunit\u00e0 italiana, il 0,02% della popolazione che fa parte della \"Comunit\u00e0 degli Italiani del Montenegro\" con sede a Cattaro.\nGeografia antropica.\nCircoscrizioni e localit\u00e0.\nLa municipalit\u00e0 (comune) di Antivari comprende 83 abitati o localit\u00e0 raccolte in 12 circoscrizioni (\"comunit\u00e0 locali\" in montenegrino e serbo-croato: \"mjesna zajednica\", pl. \"mjesne zajednice\") simili alle circoscrizioni comunali italiane con i seguenti abitanti (localit\u00e0 abitati):\nEconomia.\nI maggiori simboli economici della citt\u00e0 sono il porto (il pi\u00f9 grande del Montenegro), la ferrovia per Belgrado e il tunnel chiamato Sozina.\nIl moderno scalo del porto di Antivari (con circa 3.100 metri di banchine, 800 ettari di area portuale, un grande acquario, il terminale per i container), pu\u00f2 ricaricare 5 milioni di tonnellate di prodotto.\nNel 1976 \u00e8 entrata in funzione la ferrovia tra Belgrado ed Antivari, con notevoli ricadute turistiche per la citt\u00e0. Ha avvicinato l'Adriatico a molte zone continentali dell'Europa.\nL'industria alimentare \u201cPrimorka\u201d opera in citt\u00e0 da oltre 50 anni, producendo olio d'oliva e succo di melograno.\nNell'area municipale sono stati contati oltre 95.000 alberi di olivo, oltre 80.000 di agrumi.\nIl Centro di coltivazione subtropicale, fondato nel 1937, \u00e8 l'istituzione scientifica pi\u00f9 antica del Montenegro. Svolge ricerche nel campo della coltivazione e della protezione ambientale.\nTurismo.\nOltre ad essere il maggior porto del Montenegro, Antivari e le sue vicinanze sono anche una della maggiori destinazioni turistiche del paese. Oggi Antivari \u00e8 una citt\u00e0 moderna, ricostruita quasi per intero dopo la Seconda guerra mondiale, con edifici moderni, ampi vialoni e grandi parcheggi.\nAnche se la citt\u00e0 offre piccole spiagge rocciose, i turisti scelgono i centri minori dei dintorni, e tra queste Spizza con la sua bella e grande spiaggia sabbiosa.\nInfrastrutture e trasporti.\nAntivari \u00e8 ben collegata con l'interno del Montenegro, come con la zona costiera del paese. Il tunnel Sozina, completato nel 2006, accorcia i collegamenti con Podgorica di circa 50 chilometri.\nLa citt\u00e0 \u00e8 collegata con le altre citt\u00e0 costiere tramite linee marittime che si estendono anche alla Croazia. La stazione di Antivari \u00e8 capolinea di una linea ferroviaria per Pogdorica e Belgrado.\nL'aeroporto di Podgorica dista circa 40\u00a0km, e da l\u00ec partono voli regolari per Belgrado, Budapest, Zurigo, Francoforte, Lubiana, Parigi, Roma e Vienna.\nSport.\nCalcio.\nLa squadra principale della citt\u00e0 \u00e8 il FK Mornar."}
{"id": "485926", "revid": "131358", "url": "https://it.wikipedia.org/wiki?curid=485926", "title": "Bar (Montenegro)", "text": ""}
{"id": "485927", "revid": "125038124", "url": "https://it.wikipedia.org/wiki?curid=485927", "title": "RNA messaggero", "text": "L'RNA messaggero (noto con l'abbreviazione di mRNA o con il termine pi\u00f9 generico di trascritto) \u00e8 un tipo di RNA che codifica e porta informazioni durante la trascrizione dal DNA ai siti della sintesi proteica, per essere sottoposto alla traduzione.\nCiclo vitale dell'mRNA.\nLa breve vita di una molecola di mRNA comincia con la trascrizione e termina con la degradazione. Durante la sua vita una molecola di mRNA pu\u00f2 anche essere esaminata, modificata e trasportata prima della traduzione. Le molecole di mRNA degli eucarioti spesso richiedono di essere verificate e trasportate, al contrario di quelle dei procarioti.\nTrascrizione.\nDurante la trascrizione, la RNA polimerasi \"copia\" l'informazione contenuta in un gene sul DNA in una molecola di mRNA. Questo processo \u00e8 simile nei procarioti e negli eucarioti. Una differenza notevole, invece, \u00e8 che l'RNA polimerasi degli eucarioti si associa con gli enzimi di verifica dell'mRNA durante la trascrizione, in modo da far procedere velocemente la modificazione dopo l'inizio della trascrizione. Il prodotto non modificato o parzialmente modificato \u00e8 chiamato \"pre-mRNA\", che una volta modificato prende il nome di \"RNA maturo\".\nModificazioni del pre-mRNA eucariotico.\nLa maturazione dell'mRNA differisce molto tra gli eucarioti ed i procarioti. L'mRNA procariotico \u00e8 gi\u00e0 maturo dopo la trascrizione e non richiede di essere controllato, tranne che in alcuni casi. Il pre-RNA eucariotico invece richiede una lunga verifica.\nMaturazione dell'mRNA.\nLa maturazione dell'mRNA \u00e8 una serie di processi chimici che trasformano una molecola di pre-mRNA (\"trascritto primario\") in mRNA.\nLe tappe della maturazione sono:\nLe molecole di snRNA prendono parte alla \"maturazione\".\nRNA editing.\nL'editing \u00e8 la modifica della composizione nucleotidica dell'mRNA. Un esempio nell'uomo l'mRNA della apolipoproteina B viene modificato in alcuni tessuti ma non in altri. L'editing crea un codone di stop prematuro, che sottoposto a traduzione produce una proteina pi\u00f9 corta.\nTrasporto.\nUn'altra differenza tra procarioti ed eucarioti \u00e8 il trasporto dell'mRNA. Poich\u00e9 negli eucarioti trascrizione e sintesi proteica avvengono in compartimenti separati, l'mRNA eucariotico deve essere trasportato dal nucleo cellulare al citoplasma. Gli mRNA maturi vengono riconosciuti mediante le loro modificazioni e poi esportati tramite il poro nucleare, trasporto mediato da proteine tra cui NXF1.\nTraduzione (sintesi proteica).\nPoich\u00e9 l'mRNA procariotico non necessita di essere trasportato, la sintesi proteica (che avviene nel citoplasma, operata dai ribosomi) pu\u00f2 iniziare immediatamente dopo l'inizio della trascrizione. Quindi si pu\u00f2 dire che la traduzione procariotica \u00e8 \"accoppiata\" alla trascrizione ed avviene \"co-trascrizionalmente\".\nL'mRNA eucariotico che \u00e8 stato modificato e trasportato al citoplasma (detto a questo punto \"RNA maturo\") pu\u00f2 poi essere tradotto dal codice genetico. La traduzione pu\u00f2 avvenire in ribosomi liberi nel citoplasma oppure nel reticolo endoplasmatico mediante una \"signal recognition particle\" (dall'inglese \"regione di riconoscimento del segnale\"). Quindi, diversamente dai procarioti, la traduzione negli eucarioti \"non \u00e8\" direttamente accoppiata alla trascrizione.\nDegradazione.\nDopo un certo lasso di tempo il messaggio si degrada nei suoi componenti nucleotidici, di solito con l'assistenza dell'mRNasi. Grazie al controllo che subisce, l'mRNA eucariotico \u00e8 generalmente pi\u00f9 stabile di quello procariotico. Per essere degradato, l'mRNA eucariotico necessita di fattori che lo destabilizzino: tra questi fattori destabilizzanti troviamo gli elementi ARE (elementi ricchi di AU) e gli elementi IREs (Internal Ribosome Entry site). Questi elementi si attivano quando si dissociano dalle proteine alle quali sono legati, attivando anche endonucleasi che catalizzano la degradazione dell'mRNA.\nStruttura dell'mRNA.\nRivestimento in 5'.\nUn cappuccio 5', chiamato anche cappuccio RNA 7-metilguanosina (o RNA7G), \u00e8 un nucleotide guaninico modificato che viene aggiunto all'estremit\u00e0 frontale (5' terminale) dell'RNA messaggero appena dopo l'inizio della trascrizione. Consiste in un residuo terminale di 7-metilguanosina legato tramite un legame 5'-5'-trifosfato al primo nucleotide trascritto. La sua presenza \u00e8 importante per il riconoscimento da parte del ribosoma e la protezione dall'RNasi.\nL'aggiunta del cappuccio \u00e8 contemporanea alla trascrizione. Appena dopo l'inizio della trascrizione, il 5' terminale sintetizzato \u00e8 legato tramite un complesso per la sintesi del cappuccio associato con l'RNA polimerasi. Questo complesso enzimatico catalizza le reazioni chimiche necessarie. La sintesi procede come una reazione biochimica multi-step:\nDopo che il 5' terminale \u00e8 stato \"incappucciato\", viene rilasciato dal complesso di sintesi ed \u00e8 poi legato da un complesso legante associato alla RNA polimerasi.\nRegioni codificanti.\nLe regioni codificanti sono composte da codoni che vengono decodificati e tradotti in proteine dai ribosomi. Le regioni codificanti cominciano con un codone di inizio e terminano con tre possibili codoni di stop. In aggiunta alla sintesi proteica, porzioni di regioni codificanti possono agire da sequenze regolatrici come \"amplificatori dello splicing esonico\" o \"inibitori dello splicing esonico\".\nRegioni non codificanti.\nLe regioni non codificanti sono sezioni dell'RNA posizionate prima del codone d'inizio e dopo il codone di stop, che non vengono tradotte e vengono chiamate rispettivamente \"5' UTR\" e \"3' UTR\" (dove UTR sta per \"untranslated region\"). Sono stati attribuiti diversi ruoli alle regioni non codificanti nell'espressione genica, inclusa la stabilizzazione dell'mRNA, la localizzazione dell'mRNA e l'efficienza traduzionale.\nLa stabilit\u00e0 dell'mRNA pu\u00f2 essere mediata dal 5' UTR e dal 3' UTR, per la mutevole affinit\u00e0 per alcuni enzimi che degradano l'RNA, le ribonucleasi, che possono promuovere o inibire la stabilit\u00e0 della molecola di RNA. Pi\u00f9 un mRNA \u00e8 stabile, pi\u00f9 proteine possono essere prodotte da quella trascrizione.\nSi pensa che la localizzazione citoplasmatica dell'RNA dipenda dal 3' UTR. Le proteine possono essere sintetizzate nella regione cellulare che ne ha bisogno; in tal caso il 3' UTR pu\u00f2 contenere delle sequenze che permettono che il trascritto possa essere localizzato in quella regione per la traduzione.\nL'efficienza traduzionale e l'inibizione della traduzione possono essere mediate dagli UTR. Le proteine che si legano al 3' o al 5' UTR possono danneggiare la traduzione interferendo con l'abilit\u00e0 dei ribosomi di legarsi all'mRNA.\nAlcuni degli elementi contenuti nelle regioni non codificanti formano una struttura secondaria caratteristica quando vengono trascritti in RNA. Questi elementi strutturali dell'mRNA sono coinvolti nella regolazione dell'mRNA. Alcuni, come gli elementi SECIS, sono bersagli per le proteine da legare. Una classe di elementi dell'mRNA, i \"riboswitches\", legano direttamente piccole molecole, cambiando il proprio ripiegamento per modificare i livelli di trascrizione o traduzione. In questi casi l'mRNA si regola da s\u00e9.\nmRNA monocistronico.\nL'mRNA si dice monocistronico quando porta l'informazione per un solo gene mentre si dice policistronico se porta l'informazione per pi\u00f9 geni (il trascritto di mRNA corrispondente \u00e8 in grado di tradurre per pi\u00f9 catene polipeptidiche diverse, in sequenza). Nei procarioti l'mRNA \u00e8 molto spesso policistronico mentre i trascritti monocistronici sono caratteristici degli eucarioti, sebbene alcuni di essi (come il Trypanosoma brucei) producano mRNA policistronici, maturati con il processo di trans-splicing.\nUn cistrone \u00e8 quindi una sequenza di basi nucleotidiche compresa tra una tripletta di inizio AUG e una di stop. Il termine deriva dal fatto che due mutazioni puntiformi diverse possono complementare (ossia dare un fenotipo normale) solo se sono \"in cis\", ossia nello stesso filamento (per cui l'altro cistrone \u00e8 selvatico), e non se sono \"in trans\", in quanto entrambi i polipeptidi risultano anormali.\nLa tipica organizzazione policistronica dell'mRNA dei procarioti \u00e8 dovuta alla caratteristica organizzazione dei geni in operoni, ovvero una serie di geni disposti uno accanto all'altro lungo il cromosoma che codificano enzimi con funzione correlata tra loro (solitamente coinvolti nella stessa \"pathway\") controllati da un unico induttore e che sono trascritti su un'unica molecola di mRNA.\nQuesto risponde anche a necessit\u00e0 funzionali ed evolutive: semplificando, un procariote avr\u00e0 spesso bisogno di un adattamento immediato all'ambiente circostante, dal momento che non lo controlla (come possono fare invece gli organismi pluricellulari e complessi), e deve attivare quindi una risposta sotto forma di una particolare via metabolica, che include pi\u00f9 passaggi, quindi diverse proteine ed enzimi. Un mRNA policistronico consente loro, nello stesso passaggio, di sintetizzare buona parte di quelle catene polipeptidiche. Infatti un mRNA policistronico codifica solitamente proteine della stessa via metabolica.\nCoda poliadenilata.\nLa coda di poli(A) consiste in una lunga sequenza di nucleotidi adenina (spesso anche alcune centinaia), aggiunta al 3' del pre-mRNA dall'enzima poliadenilato polimerasi. La coda di poli(A) \u00e8 aggiunta ai trascritti contenenti una specifica sequenza segnale, composta da AAUAAA. L'importanza del segnale AAUAAA \u00e8 stata dimostrata dalla mutazione individuata sul gene della \u03b12-globina (una subunit\u00e0 dell'emoglobina), che vede l'originale sequenza AATAAA mutata in AATAAG. Gli individui che presentano questa mutazione hanno deficienza di emoglobina.\nRNA Anti-senso.\nDurante la trascrizione, il DNA a doppio filamento produce RNA a partire dal cosiddetto \"filamento antisenso\"; l'altro filamento, complementare, \u00e8 detto \"senso\". Con il termine RNA antisenso, si intende un RNA complementare in sequenza con uno o pi\u00f9 mRNA. In alcuni organismi, la presenza di un RNA anti-senso pu\u00f2 inibire l'espressione genetica attraverso l'appaiamento con gli specifici RNA. Nella ricerca biochimica, questo effetto \u00e8 stato usato per studiare il funzionamento dei geni, semplicemente inibendo il cromosoma studiato aggiungendo il suo RNA anti-senso. Tali studi sono stati compiuti sul nematode \"Caenorhabditis elegans\" ed il batterio \"Escherichia coli\"."}
{"id": "485928", "revid": "121833681", "url": "https://it.wikipedia.org/wiki?curid=485928", "title": "Muong", "text": "I muong (o anche moi, mual, moi bi, au ta e ao ta) sono la terza minoranza etnica pi\u00f9 grande tra le 53 presenti in Vietnam, con una popolazione che nel 1999 era stimata in circa un milione e 140.000 individui. Sono presenti anche nella provincia di Houaphan in Laos, vicino alla frontiera viet nel villaggio di Ban Don, dove sono chiamati moy e nel 1995 erano in 627.\nIl popolo muong occupa le regioni montane nel nord del Vietnam, concentrati nelle province di Hoa Binh e di Thanh H\u00f3a. Sono collegati all'altro importante gruppo etnico vietnamita, quello dei kinh (o viet). Alcuni etnologi hanno teorizzato in passato che i muong, a differenza dei kinh, siano rimasti nelle zone di montagna e si siano sviluppati indipendentemente mentre i kinh si sono mossi a sud e siano stati influenzati dalla cultura cinese a seguito dell'invasione delle armate dell'imperatore Wudi della dinastia Han nel 111 d.C.\nI muong sono stati influenzati anche dai popoli tai nei secoli successivi. Questo ha portato ad una mescolanza tra le due culture.\nLingua.\nI muong parlano l'omonima lingua muong, molto simile al vietnamita."}
{"id": "485929", "revid": "287204", "url": "https://it.wikipedia.org/wiki?curid=485929", "title": "FIFA Confederations Cup 1999", "text": "La FIFA Confederations Cup 1999 (in spagnolo: Copa FIFA Confederaciones 1999) fu la quarta edizione del torneo. Si svolse dal 24 luglio al 4 agosto 1999 in Messico, che vinse il torneo.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nFormula.\nLe otto squadre vennero divise in due gironi all'italiana di quattro squadre ciascuno. Le prime due classificate si sarebbero qualificate per la fase ad eliminazione diretta."}
{"id": "485930", "revid": "33689", "url": "https://it.wikipedia.org/wiki?curid=485930", "title": "Quad Damage", "text": ""}
{"id": "485936", "revid": "1305772", "url": "https://it.wikipedia.org/wiki?curid=485936", "title": "Numb (U2)", "text": "Numb \u00e8 un singolo del gruppo musicale irlandese U2, il primo estratto dall'ottavo album in studio \"Zooropa\" e pubblicato il 26 giugno 1993.\nDescrizione.\nSi tratta di un brano atipico rispetto al resto della discografia del gruppo, caratterizzato da un testo paranoico che elenca una serie di azioni da non fare. Il brano \u00e8 inoltre cantato dal chitarrista The Edge in stile rap con voce piatta, mentre il cantante Bono interviene solo nel ritornello con un curioso falsetto, insieme al batterista Larry Mullen.\nPubblicazione.\n\"Numb\" non viene pubblicato n\u00e9 su CD n\u00e9 su vinile, bens\u00ec venne messa in commercio un'edizione in videocassetta contenente il video.\nVideo musicale.\nIl videoclip mostra The Edge in primo piano che cerca di cantare mentre viene disturbato in tutte le maniere possibili, sia dagli altri membri degli U2 sia da sconosciuti."}
{"id": "485937", "revid": "121324370", "url": "https://it.wikipedia.org/wiki?curid=485937", "title": "Ce l'hai", "text": "Ce l'hai \u00e8 un gioco tradizionale. \u00c8 noto con moltissimi altri nomi, inclusi acchiappino, acchiapparella, darsela, toc toc, lupi e via dicendo. Si gioca all'aperto; uno dei giocatori viene prescelto per \"stare sotto\". Il giocatore che sta sotto ha lo scopo di riuscire a \"toccare\" uno degli altri giocatori; se ci riesce, il giocatore che \u00e8 stato toccato prender\u00e0 il suo posto osservando la regola che chi \u00e8 stato toccato non potr\u00e0 ritoccare sul momento chi l'ha appena toccato.\nAspetti psicologici.\nUna caratteristica per certi versi anomala dei giochi tipo \"ce l'hai\" \u00e8 che il giocatore che \"sta sotto\" \u00e8 spesso quello che ha un maggiore controllo del gioco, e tuttavia questo ruolo viene unanimemente considerato il pi\u00f9 spiacevole; forse anche perch\u00e9 chi si trova in questo ruolo \u00e8 in una situazione di isolamento, mentre gli altri tendono a essere solidali gli uni con gli altri. Al tempo stesso, i giocatori che scappano in genere trovano poco interessante darsi semplicemente alla fuga (il che renderebbe il gioco ingiocabile) e preferiscono mostrare il proprio coraggio avvicinandosi al \"cacciatore\" e facendosi beffe dei suoi sforzi per raggiungerli. Nel caso estremo, queste dinamiche possono causare un sentimento di umiliazione, emarginazione o imbarazzo per un bambino (per esempio meno dotato fisicamente) che si trovi \"sotto\" e non riesca a liberarsi di questo ruolo catturando i compagni. Per questo motivo, il gioco \u00e8 stato addirittura vietato in alcune scuole del New Jersey.\nVarianti.\nLa struttura semplicissima di questo gioco permette di classificarlo come il capostipite di una famiglia di giochi analoghi, dotati della stessa dinamica di fondo arricchita di regole aggiuntive. La variante pi\u00f9 vicina all'originale \u00e8 il rialzo, in cui i giocatori che scappano non possono essere catturati se si trovano in piedi su un piano rialzato (per esempio una panchina, una scala, o la sommit\u00e0 di un muretto). Lo stesso gioco a Roma viene chiamato buzzico rampichino. Anche in questo caso, i giocatori che scappano in genere preferiscono mostrare il loro coraggio non abusando eccessivamente di queste posizioni \"sicure\". Il concetto del \"rialzo\" \u00e8 tratto direttamente dalla tradizione medioevale, per la quale chi si rifugiava sul sagrato di una chiesa non poteva essere toccato dalle guardie che lo inseguivano, essendosi posto sotto la protezione ecclesiastica.\nUna variante pi\u00f9 semplice praticata a Roma \u00e8 quella del buzzico dove i giocatori disposti in cerchio possono essere toccati da uno di loro. Chi \u00e8 stato toccato pu\u00f2 scappare girando in cerchio e salvandosi se riesce a riprendere il suo posto. Perder\u00e0 invece se chi l'ha toccato giunge al suo posto occupandolo prima di lui.\nUna variante prettamente locale, in Lombardia e soprattutto a Milano e dintorni, \u00e8 schiscetta: in questo caso il giocatore che scappa pu\u00f2 semplicemente \"schiacciarsi\" contro il terreno per essere in salvo. In questo caso, per\u00f2, il giocatore ha a disposizione un numero limitato di \"salvataggi\". In Friuli Venezia Giulia, in particolare a Gorizia, il gioco prende il nome di toc (con la \"c\" dolce, come in \"cibo\"), e presenta le varianti di toc alto, in cui il giocatore rincorso non pu\u00f2 essere preso se riesce a salire su un rialzo (ad es. un muretto od un albero), e di toc basso in cui il giocatore non pu\u00f2 essere preso se riesce a rannicchiarsi al suolo prima di essere toccato. In Emilia-Romagna le due varianti assumono il nome di strega in alto e strega in basso. Un'altra variante usata soprattutto nella Toscana centrale \u00e8 il \" teschio\" da cui ci si pu\u00f2 salvare semplicemente incrociando le dita.\nAltra possibile variante \u00e8 l'arimus (in genere un paio a partita): il giocatore pu\u00f2 chiamare una breve pausa durante la quale deve restare immobile e non pu\u00f2 essere toccato. In Lombardia la locuzione \"arimortis\" (storpiatura della frase latina) sospende il gioco e quindi salva il giocatore inseguito.\nAltre varianti universalmente note sono il rimpiattino (e il nascondino, che sembra a sua volta derivare dal rimpiattino), mosca cieca, guardie e ladri e strega comanda colore.\nNomi del gioco nel mondo.\nL'acchiappino (e molti dei suoi derivati) sono diffusi in tutto il mondo. La versione base del gioco ha (fra l'altro) i nomi elencati sotto. Si noti che in diverse tradizioni il nome del gioco, o la sua terminologia, fa riferimento a una \"cosa\" che il giocatore che sta \"sotto\" \"ha\" e deve \"passare\" agli altri (come nell'italiano \"ce l'hai!\" o nella versione brasiliana \"pega, pega\"); in altre tradizioni il giocatore che sta sotto \"\u00e8\" la \"cosa\" (\"it\" in inglese)."}
{"id": "485942", "revid": "1078002", "url": "https://it.wikipedia.org/wiki?curid=485942", "title": "Algoritmo di elezione", "text": "L'algoritmo di elezione viene eseguito nei sistemi distribuiti per stabilire il coordinatore a cui i processi fanno riferimento per un servizio.\nSe il coordinatore si guasta, l'intero sistema si blocca. Per risolvere il problema, occorre eseguire un algoritmo di elezione in cui i processi ancora attivi eleggono un nuovo coordinatore.\nGli algoritmi di elezione pi\u00f9 famosi sono:"}
{"id": "485945", "revid": "39900", "url": "https://it.wikipedia.org/wiki?curid=485945", "title": "Disastro aereo di Tenerife", "text": "Il disastro aereo di Tenerife \u00e8 stato un incidente aereo avvenuto il 27 marzo 1977 alle ore 17:06:56 CET, a seguito della collisione tra due aerei passeggeri Boeing 747 sulla pista dell'aeroporto di Los Rodeos dell'isola spagnola di Tenerife, nell'arcipelago delle Canarie.\nL'incidente ha provocato 583 vittime, dato che ne fa il pi\u00f9 grave incidente nell'intera storia dell'aviazione: vi persero infatti la vita tutti i 248 passeggeri a bordo del volo KLM 4805 e buona parte di quelli imbarcati sul volo Pan Am 1736 (335 deceduti e 61 superstiti). L'aereo olandese colp\u00ec in fase di decollo il dorso del Jumbo statunitense che stava rullando in direzione opposta; entrambi i velivoli presero fuoco e andarono completamente distrutti.\nL'incidente fu causato dal concatenarsi di molti fattori: il volo Pan Am 1736 (operato col Boeing 747 battezzato \"Clipper Victor\", comandato dal capitano Victor Grubbs) stava rullando verso una posizione d'attesa accodato al volo KLM 4805 (operato da un analogo aeromobile battezzato \"Rijn\", Reno in olandese, comandato dal capitano Jacob Louis Veldhuyzen van Zanten), che invece era in procinto di decollare. Non essendo possibile utilizzare allo scopo i raccordi, quel giorno eccezionalmente sovraffollati di velivoli in sosta, i due 747 stavano entrambi manovrando sulla pista di volo dell'aeroporto di Tenerife, secondo le istruzioni impartite dai controllori del traffico a terra.\nLa scarsa visibilit\u00e0 causata dalle avverse condizioni meteorologiche impediva tuttavia il contatto visivo tra i due Boeing ed egualmente alla torre di controllo; la posizione dei velivoli poteva quindi essere determinata solo in base alle comunicazioni radio, che quel giorno risultavano particolarmente disturbate e di difficile comprensione, complice la non perfetta padronanza dei fonemi della lingua inglese da parte del personale della torre. Fu proprio a seguito di una comunicazione radio ricevuta incompleta e fraintesa che il capitano olandese, credendo che il velivolo statunitense avesse liberato la pista e che gli fosse stata data l'autorizzazione a decollare (entrambe le cose non erano avvenute), si alline\u00f2 a fondo pista e lanci\u00f2 l'aereo a tutta velocit\u00e0, innescando il tragico epilogo degli eventi.\nIl numero delle vittime venne aggravato dalla disorganizzazione dei soccorritori; allertati con ritardo dopo lo schianto, complice la scarsa visibilit\u00e0 e la distanza tra i due relitti, non si accorsero per oltre 20 minuti dell'aereo Pan Am (su cui vi erano diversi superstiti) e concentrarono i loro sforzi sul solo incendio scatenato dal KLM (i cui occupanti morirono tutti).\nAntefatto.\nI due voli.\nLa sera di sabato 26 marzo 1977 il volo charter Pan Am 1736 decoll\u00f2 dall'aeroporto di Los Angeles; dopo aver effettuato uno scalo intermedio all'aeroporto internazionale J. F. Kennedy di New York, esso ripart\u00ec alla volta dell'aeroporto Internazionale Gran Canaria (anche noto come \"Aeroporto di Las Palmas\").\nIl volo era operato da un aereo modello Boeing 747-121, battezzato \"Clipper Victor\" e immatricolato N736PA. A bordo vi erano 380 passeggeri, 14 dei quali erano saliti a New York; per la maggior parte si trattava di anziani diretti alle isole Canarie, ove si sarebbero imbarcati sulla nave passeggeri \"Golden Odyssey\" della Royal Cruise Line, che stava per partire per una crociera di 12 giorni nel Mar Mediterraneo. In occasione dello scalo intermedio a New York, il Boeing effettu\u00f2 il rifornimento di carburante e imbarc\u00f2 un nuovo equipaggio per effettuare la tratta transoceanica; esso era composto dal Comandante Victor Grubbs, dal Primo Ufficiale Robert Bragg e dall'ingegnere di cabina George Warns, ai quali si affiancavano altri 14 membri addetti al servizio passeggeri. L'aereo impiegato, il \"Clipper Victor\", era stato il primo Boeing 747 della Pan Am a compiere un volo commerciale sull'oceano Atlantico, il 22 gennaio 1970, quando vol\u00f2 da New York a Londra.\nAlle ore 09:31 di domenica 27 marzo 1977 dall'aeroporto di Amsterdam-Schiphol decoll\u00f2 invece il volo KLM 4805, anch'esso un volo charter, commissionato dall'agenzia viaggi olandese Holland International Travel Group e diretto a Las Palmas, senza scali intermedi.\nL'aereo impiegato era il Boeing 747-206B immatricolato PH-BUF e battezzato \"Rijn\" (fiume Reno), ai cui comandi sedevano il comandante Jacob Veldhuyzen van Zanten, il primo ufficiale Klaas Meurs e l'ingegnere Willem Schreuder, coadiuvati da 14 membri dell'equipaggio. In cabina sedevano 235 passeggeri, per la maggior parte di nazionalit\u00e0 olandese (dei quali 48 bambini e 3 neonati), pi\u00f9 quattro passeggeri di nazionalit\u00e0 tedesca, due austriaci e due statunitensi.\nL'attentato all'aeroporto di Las Palmas.\nNessuno dei due voli aveva dunque in programma uno scalo a Tenerife, che divenne una tappa obbligata a seguito delle contingenze.\nAlle ore 13:15 del 27 marzo, esplose una bomba in un negozio di fiori ubicato nel terminal dell'aeroporto di Las Palmas, causando 8 feriti. L'attentato non fu particolarmente grave in quanto le autorit\u00e0, avvertite telefonicamente quindici minuti prima dell'esplosione, erano riuscite a evacuare le aree circostanti dell'aerostazione.\nPochi minuti dopo giunse una nuova telefonata alle Forze dell'Ordine, nella quale l'attentato venne rivendicato da un portavoce del Movimento per l'Autodeterminazione e l'Indipendenza dell'Arcipelago Canario (MPAIAC), un movimento armato ubicato nelle isole Canarie che aveva lo scopo dichiarato di ottenere l'indipendenza dell'arcipelago dal governo spagnolo. Il gruppo terroristico inoltre avvert\u00ec le autorit\u00e0 della presenza di un secondo ordigno, nascosto stavolta nella zona dei banchi del check-in. La minaccia venne ritenuta credibile, anche alla luce del fatto che nel gennaio 1977 il suddetto gruppo terroristico aveva gi\u00e0 portato a termine un attentato contro la sede della South African Airways nella capitale delle Canarie, Las Palmas; le forze di sicurezza decisero allora di chiudere completamente l'aeroporto per far intervenire gli artificieri.\nQuesta decisione ebbe i suoi effetti sia sui passeggeri in attesa di decollare che sui numerosi aerei in arrivo, molti dei quali erano a meno di un'ora di distanza da Gran Canaria. Le autorit\u00e0 optarono quindi per dirottare tutto il traffico aereo in arrivo verso l'aeroporto di Los Rodeos della vicina isola di Tenerife, distante 70\u00a0km a ovest da Las Palmas.\nGli artificieri tuttavia non trovarono traccia di una seconda bomba; l'attentato all'aeroporto di Las Palmas fu effettivamente l'ultimo riconducibile al MPAIAC, che nel 1979 rinunci\u00f2 formalmente alla lotta armata, per poi sciogliersi negli anni ottanta e scindersi in varie organizzazioni politiche interessate alla partecipazione al governo dell'arcipelago, per il quale nel 1982 fu varata una riforma che prevedeva una larga autonomia.\nIl dirottamento a Tenerife.\nNelle ore dell'allarme bomba, sia il Pan Am che il KLM erano gi\u00e0 in fase di avvicinamento all'aeroporto di Las Palmas; la torre di controllo comunic\u00f2 quindi a entrambi che lo scalo era stato temporaneamente chiuso per motivi di forza maggiore, senza scendere nei dettagli in merito, e che tutto il traffico aereo in entrata era stato dirottato a Tenerife-Los Rodeos. All'epoca il controllo del traffico aereo civile in Spagna era ancora gestito dall'Ej\u00e9rcito del Aire (l'aeronautica militare, retaggio dell'ancora recente epoca franchista) e il tono usato fu quello perentorio e stringato tipico della comunicazione di un ordine militare.\nL'annuncio della notizia fu accolto a bordo del Pan Am con un certo disappunto, poich\u00e9 il dirottamento avrebbe prolungato ulteriormente un volo gi\u00e0 di per s\u00e9 molto lungo; il \"Clipper Victor\" era, infatti, decollato da Los Angeles in ritardo di un'ora e mezza rispetto al previsto, per poi impiegare cinque ore per arrivare a New York, dove la sosta era anch'essa andata per le lunghe per consentire il rabbocco di carburante, e poi aveva volato per otto ore sull'Atlantico. Alcuni passeggeri erano quindi a bordo del velivolo da circa 15 ore.\nGrubbs, comandante del velivolo americano, disponendo ancora di una buona riserva di carburante nei serbatoi, chiese via radio alla torre di controllo di Las Palmas se fosse possibile attendere volando sul circuito di attesa fino alla riapertura dell'aeroporto; ci\u00f2 avrebbe evitato la deviazione e ridotto i tempi d'attesa per sbarcare a Gran Canaria. La richiesta venne per\u00f2 respinta dai controllori del traffico aereo, che ingiunsero al Pan Am di dirigersi a Los Rodeos. Il co-pilota Robert Bragg allora insistette per farsi spiegare la motivazione della chiusura dello scalo, riuscendo infine ad ottenere comunicazione dell'attentato e della minaccia di una seconda bomba. La deviazione a Tenerife si rivel\u00f2 quindi inevitabile.\nCongestione dell'aeroporto di Los Rodeos.\nL'aeroporto di Tenerife-Los Rodeos, ubicato nel territorio di San Crist\u00f3bal de La Laguna, era uno scalo regionale, con infrastrutture vetuste e limitate; sebbene fosse predisposto e legalmente abilitato per accogliere anche aerei di grandi dimensioni, non era preparato a sostenere grandi volumi di traffico. L'aeroporto disponeva infatti di una sola pista di volo, un piccolo piazzale di parcheggio e di un'unica pista di rullaggio principale, parallela alla pista di decollo e connessa ad essa da piccole bretelle.\nIl volo della KLM atterr\u00f2 a Los Rodeos alle 13:38, seguito dal Pan Am alle 14:15; di l\u00ec a poco giunsero allo scalo anche altri aerei ingombranti, quali un Douglas DC-8 e un Boeing 727. Il traffico dirottato da Las Palmas si somm\u00f2 a quello proprio dell'aeroporto, portando in pochi minuti il totale di aerei a terra a 11. In queste condizioni, date le scarse dimensioni del piazzale, fu necessario usare come parcheggio anche la pista di rullaggio principale, sulla quale gli aerei vennero via via incolonnati. Tale situazione rallent\u00f2 e complic\u00f2 di molto le operazioni di volo. Non potendo usufruire della taxiway, gli aerei in partenza dovevano infatti rullare lungo la pista di volo, per poi compiere un'inversione a U alla testata abilitata (manovra definita in gergo aeronautico backtrack) e cos\u00ec allinearsi per il decollo.\nL'aereo della KLM venne fatto parcheggiare nel piccolo piazzale accessorio situato all'altezza della testata 12 della pista di volo, accanto a un Boeing 737 della norvegese Braathens. Nello stesso piazzale furono via via fatti parcheggiare un Boeing 727 della Sterling Airlines e un Douglas DC-8 della SATA Air A\u00e7ores. Il 747 della Pan Am venne inviato per ultimo alla piazzola gi\u00e0 occupata dagli altri quattro aerei, collocandosi poco alle spalle del KLM.\nRifornimento di carburante.\nVictor Grubbs, comandante del Pan Am, decise di non permettere ai passeggeri di accedere al terminal, per poter decollare appena fosse stato possibile, evitando di accumulare ulteriori ritardi con le operazioni di sbarco e reimbarco. Diede pertanto ordine di aprire tutte le porte d'accesso e di far arrivare alcune autoscale, in modo tale da rinnovare l'aria in cabina e permettere eventualmente ai passeggeri (ormai al limite della sopportazione dopo il lungo viaggio) di scendere e sgranchirsi le gambe rimanendo sul piazzale.\nInizialmente anche Jakob van Zanten, comandante del KLM, era intenzionato a non far sbarcare i passeggeri, nella speranza di poter ripartire in fretta; la sua preoccupazione era infatti che, qualora l'aeroporto di Las Palmas non fosse stato riaperto in tempi ragionevoli, tutti gli occupanti dell'aereo avrebbero dovuto pernottare a Tenerife e la compagnia aerea, tramite lui, sarebbe stata chiamata a organizzare a proprie spese la sistemazione in albergo, dovendo poi aspettare l\u2019arrivo di un equipaggio sostitutivo. Tale situazione derivava dalla rigida applicazione dei limiti di ore di servizio dei piloti (da rispettare anche a costo di sospendere il volo, per ragioni di sicurezza) imposta dalla KLM, che qualche anno prima aveva espressamente proibito di estendere il servizio oltre i limiti prescritti, anche nel caso in cui si fossero verificati imprevisti di forza maggiore. Un comandante trasgressore di tali limiti poteva essere soggetto a seri provvedimenti disciplinari, variabili da una semplice multa fino al ritiro della licenza di pilota.\nCon il passare dei minuti, preso atto che la situazione andava per le lunghe e che l'aeroporto di Las Palmas non veniva riaperto, il comandante van Zanten contatt\u00f2 telefonicamente la sede centrale della KLM per avere un conteggio preciso delle ore di servizio e conoscere il suo orario limite per il decollo; dall'Olanda gli venne comunicato che l'orario limite da regolamento per ripartire da Las Palmas alla volta di Amsterdam risultava essere le ore 18:30. Il comandante calcol\u00f2 allora che avrebbe potuto recuperare tempo effettuando il rifornimento di carburante a Los Rodeos, in modo tale che, una volta atterrato a Las Palmas, avrebbe dovuto solo sbarcare i passeggeri in arrivo e imbarcare quelli in partenza, ripartendo infine verso Amsterdam entro il limite orario. Decise pertanto di lasciare che i passeggeri scendessero e chiese alla torre di mandare le autobotti per rabboccare i serbatoi.\nAlle ore 15:00 l'allarme bomba rientr\u00f2 e l'aeroporto di Las Palmas fu riaperto; l'equipaggio del Pan Am richiam\u00f2 velocemente a bordo i propri passeggeri e si predispose immediatamente a decollare, ma si trov\u00f2 la via sbarrata dal KLM, che stava terminando il rifornimento. Il comandante Grubbs chiam\u00f2 quindi via radio il Boeing olandese e chiese quanto tempo fosse necessario per terminare l'operazione:\nLa risposta, con un tono seccato, fu:\nIl comandante e l'ingegnere di volo del Pan Am scesero allora a terra per valutare se lo spazio fosse sufficiente a consentire ugualmente il passaggio dell'aereo, constatando che con l'aiuto di due \"wingwalkers\" (addetti che, camminando in corrispondenza delle estremit\u00e0 alari durante un rullaggio a bassissima velocit\u00e0, forniscono indicazioni via radio al pilota su eventuali ostacoli e sul modo di evitarli) il loro velivolo avrebbe potuto sorpassare a sinistra il KLM ed entrare in pista; ci\u00f2 nonostante decisero di non impegnarsi in tale operazione e di attendere che l'aereo olandese si spostasse.\nContrariamente a quanto inizialmente asserito dai piloti olandesi, il rifornimento si protrasse ancora per oltre un'ora, venendo concluso solamente alle ore 16:26. Dopo che le autobotti di carburante si furono allontanate, i passeggeri del KLM in attesa nell'aeroporto vennero richiamati a bordo. In tale frangente una guida turistica olandese di nome Robina van Lanschot, che viveva sull'isola a Puerto de la Cruz e aveva deciso, a seguito del cambio di rotta, di passare la serata a casa con il suo fidanzato, non risal\u00ec a bordo, diminuendo il totale effettivo dei passeggeri imbarcati a 234.\nDinamica dell'incidente.\nL'operazione di reimbarco sul KLM venne rallentata dal ritardo di alcuni passeggeri che si erano trattenuti nel terminal, i quali vennero recuperati e riaccompagnati a bordo \"in extremis\" da un operatore aeroportuale. Una volta chiusi i portelloni, alle ore 16:58 il PH-BUF contatt\u00f2 la torre di controllo di Los Rodeos per chiedere l'autorizzazione al rullaggio. Poich\u00e9 la taxiway e tutti i raccordi erano ostruiti da altri aerei in attesa, il 747 olandese venne istruito a immettersi sulla pista di volo in corrispondenza della testata 12, a rullarvi percorrendola per tutta la sua lunghezza ed a compiere un \"backtrack\" (ovvero una rotazione di 180 gradi) in modo da allinearsi in posizione di decollo alla testata 30.\nAlle ore 17:02, mentre le condizioni atmosferiche andavano peggiorando e la visibilit\u00e0 stava diminuendo a causa della nebbia (fenomeno frequente a Los Rodeos) che si stava alzando, anche il Pan Am venne autorizzato al rullaggio e ricevette l'ordine di immettersi a sua volta sulla pista accodandosi al KLM, rullare fino all'uscita numero 3, imboccarla e arrestarsi sulla taxiway parallela in attesa di ulteriori istruzioni.\nAscoltando la comunicazione, i piloti del Pan Am non capirono chiaramente se gli fosse stato detto di uscire dall'uscita numero 1 o dalla numero 3; l'imperfetta pronuncia inglese del controllore spagnolo e i disturbi alla radio non avevano permesso loro di capire se l'ordine riguardasse la \"first\" (prima) o la \"third\" (terza). L'equipaggio chiese allora chiarimenti e la torre di controllo rispose perentoria:\nIn tali frangenti le azioni degli addetti della torre di Tenerife andarono ad aggiungersi agli elementi di criticit\u00e0 gi\u00e0 evidenziati. Essi erano infatti sotto pressione, in quanto chiamati a gestire un volume di traffico del tutto insolito per l'aeroporto che controllavano, ed erano incapaci di padroneggiare fluentemente la lingua inglese. In aggiunta, le istruzioni date al Boeing KLM provenivano dal controllore di avvicinamento, mentre il colloquio con il jet Pan Am veniva condotto dal controllore dei movimenti a terra, e tutte le comunicazioni si effettuavano con una sola frequenza radio, motivo per cui ogni volta che i due aerei dialogavano con gli operatori contemporaneamente si generavano interferenze, a rendere le istruzioni ancora pi\u00f9 confuse.\nGiunti in vista dell'uscita 3, i piloti del Pan Am constatarono che per imboccarla sarebbe stato necessario girare l'aereo di 135 gradi a sinistra e poco dopo nuovamente di 135 gradi a destra per immettersi sulla taxiway; essi temettero che nel corso dell'operazione le ruote dei carrelli avrebbero sconfinato nell'erba al di fuori dell'asfalto della pista, ove il terreno nudo non avrebbe verosimilmente retto il peso del Jumbo Jet. La fattibilit\u00e0 delle due svolte richieste \u00e8 controversa. Uno studio della \"Air Line Pilots Association\" (associazione statunitense dei piloti commerciali) defin\u00ec la manovra \"praticamente impossibile\", mentre gli investigatori olandesi la indicarono nei loro rapporti \"ragionevolmente eseguibile\". N\u00e9 questi n\u00e9 il terzo rapporto, redatto dalle autorit\u00e0 spagnole, indagano tuttavia il motivo per cui il controllore di volo avesse ordinato di usare quell'uscita a un aereo cos\u00ec grande.\nCome emerse dall'esame della registrazione del cockpit voice recorder i piloti statunitensi (peraltro disorientati dalla nebbia e dalla segnaletica poco visibile, a maggior ragione dall'alto della cabina del 747) si convinsero che la torre avesse indicato come \"terza\" l'uscita numero 4, che appariva molto pi\u00f9 comoda da imboccare (richiedendo una svolta di soli 45 gradi). Senza comunicare le proprie azioni e senza chiedere ulteriori chiarimenti, il \"Clipper Victor\" super\u00f2 quindi la bretella 3 e punt\u00f2 verso la successiva.\nNel frattempo, il KLM era arrivato alla testata 30, aveva effettuato la rotazione di 180 gradi ed era pronto per decollare. Il comandante van Zanten avanz\u00f2 e abbass\u00f2 lentamente le manette della potenza dei propulsori (una procedura standard da effettuare prima del decollo chiamata \"spin-up\", atta a verificare che tutti i motori rispondano contemporaneamente). Il copilota Klaas Meurs, credendo che il suo superiore stesse gi\u00e0 procedendo al decollo, disse:\nVan Zanten gli rispose seccamente:\nMeurs contatt\u00f2 quindi la torre di controllo per ottenere l'autorizzazione ATC (che fornisce le indicazioni sulla rotta da seguire dopo il decollo, ma non d\u00e0 ancora diritto a decollare); i controllori gli fornirono le istruzioni di uscita e la rotta per l'aeroporto di Las Palmas.\nLo schianto.\nLa nebbia sempre pi\u00f9 fitta impediva il contatto visivo tra KLM, Pan Am e torre di controllo. Complice l'assenza nello scalo di un radar di terra per il controllo dei velivoli in rullaggio (circostanza peraltro comune a quel tempo, dato che tale ausilio era stato implementato da pochi anni e unicamente nelle aerostazioni pi\u00f9 grandi e trafficate), l'unico modo per determinare la posizione degli aerei era l'ascolto delle comunicazioni radio.\nIl copilota del KLM ripet\u00e9 le istruzioni ATC appena ricevute e soggiunse:\nLa torre di controllo, probabilmente non potendo capire se tale frase significasse che l'aereo fosse fermo e pronto a decollare oppure che si stesse gi\u00e0 muovendo lungo la pista, gli intim\u00f2 di attendere:\nL'equipaggio del Pan Am, udendo l'annuncio di decollo del KLM, chiam\u00f2 contemporaneamente la torre sulla stessa frequenza:\nLa sovrapposizione delle voci che ne deriv\u00f2 gener\u00f2 un'interferenza, a seguito della quale il KLM non pot\u00e9 udire la chiamata del Pan Am e al contempo sent\u00ec il messaggio della torre in modo frammentario:\nLo scambio di comunicazioni riportato sopra, abbastanza abituale per i canoni dell'epoca, \u00e8 considerato molto pericoloso per gli standard moderni. L'uso dell'espressione \"take off\" (decollo) prima del decollo vero e proprio, abbinata ad un'espressione di accettazione informale e non contemplata dagli standard aeronautici (\"okay\"), \u00e8 infatti potenzialmente foriero di fraintendimenti che possono condurre ad azioni errate e pericolose.\nQuesto fu esattamente ci\u00f2 che accadde: convinto di aver ricevuto l'autorizzazione al decollo, il comandante del KLM non diede ulteriori comunicazioni alla torre, rilasci\u00f2 i freni e diede piena potenza ai propulsori. Nel mentre il Pan Am era ancora in pista e si stava predisponendo a voltare nel raccordo 4, a 1400 metri di distanza dalla testata 30.\nIl tecnico di volo Schreuder, probabilmente intuendo di non aver ricevuto correttamente tutti i messaggi, chiese chiarimenti al comandante, che si disse certo di avere pista libera:\nNel frattempo la visibilit\u00e0 era scesa a meno di 150 metri e sull'aeroporto stava cadendo una pioggia leggera.\nSecondo le registrazioni del cockpit voice recorder, il comandante del Pan Am fu il primo a veder emergere dalla nebbia le luci del KLM in corsa per il decollo, nel momento in cui stava per imboccare l'uscita numero 4. Istintivamente Grubbs spinse i motori alla massima potenza e sterz\u00f2 violentemente a sinistra nel tentativo di evitare la collisione. La mole del Boeing 747 non consentiva tuttavia movimenti repentini, sicch\u00e9 l'aereo statunitense non fu in grado di scostarsi pi\u00f9 di tanto dalla pista.\nVan Zanten, poco dopo aver annunciato alla radio il raggiungimento della V1 (o velocit\u00e0 di decisione, una volta superata la quale non \u00e8 pi\u00f9 possibile annullare il decollo), si accorse a sua volta della presenza del \"Clipper Victor\" in mezzo alla pista. Non potendo arrestare il velivolo, tir\u00f2 bruscamente a s\u00e9 il volantino e cerc\u00f2 di prendere quota. Tuttavia la velocit\u00e0, appena inferiore ai 300\u00a0km/h, non bastava ancora a far sollevare correttamente il KLM (a pieno carico e ulteriormente appesantito dai serbatoi appena rabboccati), sicch\u00e9 nella cabrata il cono di coda del velivolo olandese tocc\u00f2 l'asfalto e strisci\u00f2 sulla pista per venti metri, sollevando una nuvola di scintille. La brusca manovra riusc\u00ec a sollevare il KLM solo di pochi metri, non potendo evitare che i carrelli e la parte inferiore della fusoliera colpissero il Pan Am, che venne scoperchiato all'altezza del ponte superiore e prese immediatamente fuoco. Il KLM riusc\u00ec a restare in aria ancora per qualche istante, ma i danni subiti e i rottami ingeriti dai motori lo mandarono in stallo facendolo ricadere sulla pista a circa trecento metri di distanza. Anche il velivolo olandese venne immediatamente avvolto da un rovinoso rogo al momento dello schianto.\nI soccorsi.\nAl momento del disastro la visibilit\u00e0 sulla pista era scesa a meno di 100 metri; gli operatori della torre di controllo udirono solamente delle esplosioni, senza per\u00f2 riuscire a intuirne la causa o localizzarne la provenienza.\nNel giro di pochi istanti, un aereo della Sterling Airlines, in attesa di atterrare, chiam\u00f2 i controllori avvisandoli della presenza di bagliori sulla pista; a questo punto venne dato l'allarme al corpo di vigili del fuoco in servizio quel giorno a Los Rodeos, composto da sei pompieri, che uscirono con i loro mezzi antincendio. Rallentati e disorientati dalla nebbia e dalla presenza dei numerosi altri aerei parcheggiati sui raccordi, i pompieri impiegarono alcuni minuti per scorgere il bagliore dell'incendio del KLM, che appariva di vastissime proporzioni, tanto che dalle fiamme emergeva solamente il timone di coda.\nDopo aver tentato invano per 20 minuti di fronteggiare l'incendio, i pompieri si accorsero che a qualche centinaio di metri di distanza si levavano altre fiamme (provenienti dal relitto del Pan Am). Convintisi che l'incendio coinvolgesse un solo aereo spezzato in due tronconi e scoraggiati dalle dimensioni del rogo del 747 olandese, i soccorritori spostarono le autobotti sull'aereo americano. Sul momento dunque nessuno riusc\u00ec a intuire l'esatta dinamica del disastro e il numero di aerei coinvolti.\nGli incendi vennero completamente estinti solo con l'arrivo di rinforzi il mattino seguente.\nLe vittime.\nTutti i 234 passeggeri e i 14 membri dell'equipaggio del KLM persero la vita, mentre delle 396 persone a bordo del jet Pan Am 326 morirono sul colpo e altre 9 nelle ore e giorni successivi, in seguito alle ustioni riportate. Delle 644 persone complessivamente imbarcate, 583 perirono. Tra le vittime pi\u00f9 note vi fu l'attrice Eve Meyer, ex moglie del regista Russ Meyer.\nRecuperati i resti umani, un gruppo di patologi spagnoli, olandesi e statunitensi lavor\u00f2 per settimane nel tentativo di identificare le vittime. L'operazione si rivel\u00f2 molto complessa e spesso impossibile: certi cadaveri erano ridotti in condizioni tali da risultare non identificabili oppure, come nel caso degli equipaggi, non esaminabili autopticamente. Dinanzi a certe salme dilaniate, i patologi dovettero ricorrere ai raggi X per separare i resti umani da altri materiali.\nInchiesta giudiziaria.\nPoich\u00e9 l'incidente era avvenuto in territorio spagnolo, la responsabilit\u00e0 sulle indagini fu affidata alle autorit\u00e0 iberiche, coadiuvate da investigatori provenienti dai Paesi Bassi e dagli Stati Uniti; in totale il pool di soggetti che si occup\u00f2 del caso arriv\u00f2 a contare circa 70 persone.\nL'esame delle registrazioni delle scatole nere (peraltro reso complesso dai gravi danni che tali ausili avevano sub\u00ecto nella sciagura) evidenzi\u00f2 che le comunicazioni fra la torre di controllo e i due aerei erano molto disturbate; il copilota del Pan Am, Robert Bragg, sopravvissuto al disastro, rilasci\u00f2 alcune testimonianze in contrasto con le registrazioni, dichiar\u00f2 infatti che la torre di controllo aveva ordinato al suo aereo di imboccare l'uscita numero 4 mentre le registrazioni della scatola nera indicarono invece che i controllori avevano istruito il \"Clipper Victor\" a disimpegnare la pista adoperando l'intersezione numero 3 e che tale ordine (dopo un iniziale momento di confusione) era stato inequivocabilmente compreso dal Pan Am; la decisione di trasgredirlo era quindi da addebitarsi esclusivamente all'arbitrio del personale di volo statunitense. Bragg fu pertanto accusato di falsa testimonianza.\nLe autorit\u00e0 conclusero che il disastro fu causato da una sfortunata sequenza di eventi che qualora fossero accaduti singolarmente avrebbero avuto esiti insignificanti; l'assenza di uno solo di questi avrebbe probabilmente evitato l'incidente. Venne comunque stabilito come fatto determinante la disobbedienza del Pan Am agli ordini di rullaggio della torre di controllo; l'analisi accurata dei movimenti degli aerei a terra accert\u00f2 infatti che se il Pan Am avesse correttamente disimpegnato la pista all'intersezione numero 3 e non avesse percorso i 150 metri che intercorrevano tra quest'ultima e il raccordo 4, l'aereo americano avrebbe liberato la pista prima che quello olandese iniziasse a decollare e la collisione non sarebbe avvenuta.\nEgualmente incisivo nell'indurre il grave esito dell'incidente fu il comportamento dell'equipaggio del volo KLM, che lanci\u00f2 il velivolo in decollo senza essere stato autorizzato dal controllore del traffico aereo. L'inchiesta precis\u00f2 che la violazione delle direttive da parte del comandante van Zanten non fu intenzionale; egli era infatti pienamente convinto di essere stato autorizzato a decollare, avendo interpretato in tal senso le indicazioni fornitegli dalla torre di controllo con un linguaggio non convenzionale per gli standard aeronautici. Gli investigatori olandesi posero una maggiore enfasi su questo aspetto rispetto alle controparti statunitensi e spagnole, ma alla fine i vertici della KLM ammisero la corresponsabilit\u00e0 dell'equipaggio nell'incidente, disponendo risarcimenti finanziari ai parenti delle vittime.\nQueste furono, per sommi capi, le responsabilit\u00e0 addebitate alle varie parti in causa al termine dell'inchiesta dalla commissione generale:\nVenne infine rilevato che un ruolo decisivo nella catena degli eventi lo ebbero le cattive condizioni atmosferiche (la pioggia e la nebbia riducevano la visibilit\u00e0 al di sotto dei cento metri), le comunicazioni radio disturbate (complice il sovraffollamento delle poche frequenze disponibili) e i limiti della struttura aeroportuale (non preparata, al pari del proprio personale, a sostenere un traffico pi\u00f9 che raddoppiato e composto anche da aerei di grandi dimensioni).\nProblemi dell'equipaggio KLM.\nTra le varie criticit\u00e0 che precedettero l'incidente (potendo quindi avere un ruolo nella sua dinamica) si annovera altres\u00ec il clima deteriorato tra i membri dell'equipaggio del KLM, che non stava agendo come un team ben integrato.\nLa \"sindrome da training\" del comandante.\nIl comandante Jakob van Zanten era uno degli \"uomini di punta\" della KLM, avendo alle spalle pi\u00f9 di 11.000 ore di volo e circa 30 anni di esperienza su svariate rotte internazionali. La sua foto era riportata sugli opuscoli promozionali pubblicati negli anni settanta dalla compagnia olandese; tali opuscoli erano presenti anche sul volo 4805 e, durante il viaggio da Amsterdam verso le Isole Canarie, molti passeggeri avevano notato con piacere che il pilota raffigurato su tutti i d\u00e9pliant che stavano leggendo era proprio il comandante del loro aereo.\nEgli era quindi un comandante estremamente esperto e preparato, pertanto poteva risultare strano che non fosse riuscito ad interagire correttamente con la torre di controllo e che avesse iniziato il decollo senza autorizzazione; ci\u00f2 si spiega con il fatto che, negli ultimi mesi prima dell'incidente, van Zanten era stato nominato direttore del Centro Formazione Piloti della KLM e, in tale ruolo, aveva svolto prevalentemente attivit\u00e0 di istruzione al simulatore di volo, perdendo la quotidiana familiarit\u00e0 con la realt\u00e0 operativa. A tal proposito, una delle caratteristiche fondamentali delle esercitazioni al simulatore di volo \u00e8 che le procedure vengono svolte senza che vi sia realmente un'autorizzazione al decollo da parte di un controllore; trattandosi di un'azione simulata, \u00e8 infatti proprio il comandante istruttore a dare l'autorizzazione all'allievo ad effettuare le varie manovre.\nCi\u00f2 fu indicato, unitamente alle difficolt\u00e0 ed al linguaggio non standard che avevano caratterizzato il dialogo con i controllori spagnoli, come una delle cause decisive nell'indurre van Zanten a non obbedire agli ordini ricevuti. Essendo egli appena tornato in servizio attivo dopo sei mesi passati al simulatore, avrebbe inconsciamente agito secondo uno schema di routine consolidato nella sua mente, dandosi da solo l'autorizzazione al decollo (al simulatore avrebbe dovuto poi darla all'allievo), senza attendere l'intervento del controllore.\nL'inesperienza del copilota.\nIl copilota del KLM, Klaas Meurs, era stato allievo di van Zanten e solo due mesi prima aveva superato, proprio sotto la sua supervisione, l'esame di qualifica per operare sui Boeing 747. Appare dunque probabile che il giovane pilota, che di fatto era stato l'unico a sospettare di aver ricevuto le trasmissioni radio in modo errato, non disponesse di una sicurezza sufficiente per contraddire o mettere in discussione le azioni del suo ex docente, ora suo comandante, che peraltro l'aveva redarguito pi\u00f9 volte, sia in volo che nel corso delle manovre a terra, per vari motivi (ad esempio per aver attivato i tergicristalli senza che gli fosse stato chiesto esplicitamente o per non essere stato abbastanza reattivo nelle operazioni e nelle comunicazioni con la torre di controllo).\nL'ingegnere di volo.\nA complicare ulteriormente le dinamiche personali del cockpit olandese vi era la particolare situazione dell'ingegnere di volo Willem Schreuder, che era presidente di un'associazione sindacale interna alla KLM, risultando quindi una figura sgradita agli occhi di un soggetto come van Zanten, ufficiale di carriera e testimonial pubblicitario della compagnia olandese.\nConseguenze del disastro.\nIl disastro indusse l'adozione di diversi cambiamenti nelle regole di gestione del traffico aereo.\nPer prima cosa, le autorit\u00e0 aeronautiche introdussero l'obbligo di usare frasi standard nelle comunicazioni tra i velivoli e la torre di controllo, in modo da evitare qualsiasi fraintendimento. Fu proibito l'utilizzo di termini non convenzionali (ad esempio l'espressione informale di consenso \"okay\") e venne resa obbligatoria, sia per i piloti che per i controllori di volo, la ripetizione integrale delle istruzioni ricevute, in modo da potersi accertare di averle comprese correttamente e ricevere eventuali correzioni. L'uso del termine \"take-off\" (decollo) fu ristretto alla sola autorizzazione al decollo, imponendo, per riferirsi al decollo in qualsiasi altro messaggio, di impiegare il pi\u00f9 generico termine \"departure\" (partenza). Venne anche posta notevole attenzione sull'adeguata conoscenza e sulla corretta pronuncia della lingua inglese nelle comunicazioni radio per piloti e personale delle torri di controllo.\nNel 1978 a Tenerife venne inaugurato un altro aeroporto, l'aeroporto di Tenerife-Sud, costruito dalla parte opposta dell'isola in una zona non soggetta alla nebbia, che ha gradualmente sostituito quello di Los Rodeos (poi ridenominato Tenerife-Norte), il quale \u00e8 stato ristrutturato e adibito prevalentemente a voli locali.\nMemoriale.\nSono stati costruiti diversi monumenti in ricordo delle 583 vittime del disastro. Un memoriale si trova al Cimitero Westgaarde di Amsterdam e uno si trova a Westminster, in California. Il 27 marzo 2007, in occasione del trentesimo anniversario dell'incidente, \u00e8 stato inaugurato un monumento anche nelle vicinanze dell'aeroporto di Los Rodeos, luogo del disastro.\nIl disastro aereo di Tenerife nei media.\nIl disastro aereo di Tenerife \u00e8 stato analizzato nella puntata \"Collisione fatale\" della prima stagione del documentario \"Quei secondi fatali\" e nella puntata \"Il disastro di Tenerife\" della sedicesima stagione del documentario \"Indagini ad alta quota\" trasmessi da National Geographic Channel.\nInoltre \u00e8 stato analizzato nell'episodio 9 della terza stagione di \"Mega disastri\" trasmessa in Italia da Discovery.\n\u00c8 stato anche analizzato nella puntata \"Il disastro aereo di Tenerife\" del documentario \"La Storia siamo noi\" trasmesso da Rai.\nNella cultura di massa.\nNel primo episodio della terza stagione di \"Breaking Bad\", il protagonista Walter White cita il disastro di Tenerife per sminuire un incidente aereo avvenuto sopra la citt\u00e0 e sostenere che \u00e8 nella natura umana dimenticare per sopravvivere dopo queste catastrofi.\nAltri incidenti a Los Rodeos.\nPur essendo l'incidente del 27 marzo 1977 il pi\u00f9 noto, presso l'aeroporto di Los Rodeos avvennero altri due disastri che provocarono numerose vittime:"}
{"id": "485947", "revid": "14691", "url": "https://it.wikipedia.org/wiki?curid=485947", "title": "Acchiappino", "text": ""}
{"id": "485952", "revid": "14002", "url": "https://it.wikipedia.org/wiki?curid=485952", "title": "Diocesi di Aachen", "text": ""}
{"id": "485954", "revid": "72396", "url": "https://it.wikipedia.org/wiki?curid=485954", "title": "Acceleration Slip Regulation", "text": ""}
{"id": "485957", "revid": "1728", "url": "https://it.wikipedia.org/wiki?curid=485957", "title": "Lega del popolo", "text": ""}
{"id": "485961", "revid": "74801", "url": "https://it.wikipedia.org/wiki?curid=485961", "title": "Luigi III d'Angi\u00f2", "text": " \nOrigine.\nFiglio primogenito ed erede del conte di Provenza e re titolare di Napoli, Luigi II d'Angi\u00f2 e di Iolanda di Aragona, figlia del re d'Aragona, Giovanni I e di Iolanda di Bar (1365-1431), figlia di Roberto I, Duca di Bar e di Maria di Valois, figlia del re di Francia Giovanni II il Buono. I suoi genitori erano conosciuti anche come i \u00ab\"Re e Regina dei Quattro Regni\"\u00bb: Sicilia, Gerusalemme, Cipro e Aragona. Un'altra interpretazione ha inteso invece il titolo di Napoli separato da quello di Sicilia, escludendo Cipro.\nBiografia.\nQuando, nel 1410, il trono d'Aragona rimase vacante per la morte di Martino I morto senza eredi, Iolanda, figlia di Giovanni I predecessore di Martino, rivendic\u00f2 la corona per il proprio figlio Luigi di appena sei anni.\nMa all'epoca, i criteri che regolavano la successione reale in Aragona e Barcellona favorivano sempre i parenti maschi prima di qualsiasi altra erede di sesso femminile: era stata questa, infatti, la ragione per cui Martino, zio di Iolanda, aveva ereditato il trono alla morte del fratello Giovanni. In mancanza di eredi legittimi diretti, alla morte di Martino, si ebbe un periodo di trono vacante, detto di interregno che dur\u00f2 due anni, e che port\u00f2 la Corona d'Aragona, sull'orlo della guerra civile, in quanto si erano presentati cinque pretendenti, tra cui Luigi III d'Angi\u00f2.\nA seguito del Compromesso di Caspe del 1412 fu eletto re d'Aragona Ferdinando di Antequera, secondo figlio di Eleonora d'Aragona e Giovanni I di Castiglia.\nI Quattro Regni.\nAd appena otto anni, quindi Luigi, sebbene la sua famiglia conservasse comunque dei possedimenti facenti parte della Corona d'Aragona in Rossiglione e nella regione di Montpellier, perse la possibilit\u00e0 di divenire re in uno dei suoi quattro regni, di cui i genitori portavano il titolo. Comunque Iolanda e suo figlio continuarono a considerarsi gli eredi legittimi e iniziarono ad usare per s\u00e9 il titolo di \"Re d'Aragona\" in aggiunta agli altri titoli reali posseduti dagli Angioini. In ogni caso, Iolanda e la sua famiglia ressero possedimenti in tutti i regni elencati solo per brevi intervalli: sia Luigi che il fratello, Renato d'Angi\u00f2, entrarono in possesso del regno di Napoli, Renato fu re d'Aragona, per un breve periodo, durante la guerra contro Giovanni II, mentre tanto la Sicilia quanto Cipro e Gerusalemme non furono in realt\u00e0 mai posseduti.\nNel 1417, Luigi, alla morte del padre gli subentr\u00f2 in tutti i suoi titoli.\nLe rivalit\u00e0 per il trono di Napoli.\nNel frattempo, nel 1414, nel regno di Napoli a Ladislao era succeduta la sorella Giovanna, che, nel 1419, dopo essersi separata dal suo secondo marito, Giacomo II di Borbone-La Marche, era stata incoronata regina unica di Napoli come Giovanna II. Le rivalit\u00e0, di antica data, fra la famiglia di Luigi e il ramo degli Angi\u00f2-Durazzo che aveva visti contrapposti da una parte Luigi I e Luigi II d'Angi\u00f2, dall'altra i sovrani durazzeschi Carlo III e Ladislao, adesso con Giovanna II pareva ormai una questione superata. Infatti papa Martino V, il 4 novembre 1419, invest\u00ec Luigi III d'Angi\u00f2 del titolo di erede del Regno di Napoli, mentre il favorito della regina, Sergianni Caracciolo, messo agli arresti da Muzio Attendolo Sforza, avrebbe dovuto essere esiliato.\nQuest'ultimo per\u00f2, riottenuta la libert\u00e0, tratt\u00f2 ed ottenne l'alleanza del giovane re d'Aragona, Alfonso V, convincendo Giovanna, ormai prossima alla cinquantina e senza figli, a nominare suo erede Alfonso, risolvendo il problema della sua successione e garantendosi un forte alleato contro i nemici.\nNell'agosto del 1420, Luigi III, all'oscuro del patto tra Giovanna e Alfonso, sbarc\u00f2 sui lidi campani ed entr\u00f2 in Napoli. Il mese successivo per\u00f2 arriv\u00f2 la flotta aragonese, che, in base all'accordo con la regina Giovanna, occup\u00f2 il porto di Napoli, in attesa della venuta di Alfonso stesso, che sbarc\u00f2 in Sicilia a febbraio del 1421 ed entr\u00f2 a Napoli nel luglio dello stesso anno. Parve allora che Luigi e il papa, abbandonando una guerra costosa e infruttuosa, avessero perso la partita quando, all'inizio del 1423, i rapporti fra Giovanna e Alfonso si incrinarono improvvisamente. Dopo l'atto di sfida di Alfonso, che aveva fatto arrestare il Caracciolo, primo ministro e favorito della regina, Giovanna lasci\u00f2 Napoli nel maggio del 1423 e si rec\u00f2 ad Aversa, dove si riavvicin\u00f2 a Luigi d'Angi\u00f2 e dichiar\u00f2 decaduta l'adozione di Alfonso. Al suo posto, la sovrana adott\u00f2 come figlio ed erede proprio Luigi, discendente degli antichi rivali dei Durazzo, e gli attribu\u00ec il tradizionale titolo di Duca di Calabria.\nEssendo venuto a conoscenza che il duca di Milano, Filippo Maria Visconti, era entrato nella coalizione antiaragonese e avendo ricevuto la notizia che i suoi fratelli, Enrico e Giovanni, in Castiglia, erano in difficolt\u00e0, Alfonso lasci\u00f2 Napoli e parte del regno nelle mani del fratello pi\u00f9 giovane, Pedro, e si diresse in Provenza (la contea del suo nemico, Luigi III), distrusse il porto e la citt\u00e0 di Marsiglia e poi fece rotta su Barcellona.\nLa flotta genovese del Visconti conquist\u00f2, sempre nel 1423, Gaeta, Procida, Castellammare e Sorrento e pose l'assedio al porto di Napoli che, assediata da terra dalle truppe di Francesco Sforza (il padre Muzio era morto all'assedio de L'Aquila) resistette qualche mese e, nell'aprile del 1424, si arrese, cos\u00ec Pedro dovette rientrare in Sicilia, anche perch\u00e9 a giugno, l'alleato degli Aragonesi, Fortebraccio da Montone, era stato sconfitto e fatto prigioniero a L'Aquila.\nGiovanna riprese possesso del reame ed accolse presso di s\u00e9 Luigi III, che fu stimato e benvoluto dalla corte e dai sudditi. Il Caracciolo, ingelosito della stima di cui era circondato Luigi, lo invi\u00f2 nel suo feudo calabrese, dove, in attesa della sua chiamata al trono, dimor\u00f2 per lunghi anni, sino al 1432, quando il Caracciolo fu ucciso in una congiura di palazzo.\nSeppur vincitore nella contesa con Alfonso d'Aragona, Luigi non fu mai re di Napoli: il 12 novembre 1434, a Cosenza, il duca mor\u00ec di malaria, senza poter accedere al diritto dinastico faticosamente conquistato. Giovanna, ormai anziana, dispose nel proprio testamento che alla sua morte la corona passasse al fratello di Luigi, Renato I d'Angi\u00f2, e, il 2 febbraio 1435, si spense anch'ella, neppure tre mesi dopo Luigi.\nNel 1432 Luigi III aveva sposato Margherita di Savoia (1416-1479), figlia di Amedeo VIII di Savoia, ma la coppia non ebbe figli.\nA Luigi III subentr\u00f2, in tutti i suoi titoli, il fratello, Renato d'Angi\u00f2.\nDiscendenza.\nLuigi III non ebbe figli da Margherita e non si conoscono altri discendenti di Luigi."}
{"id": "485963", "revid": "1373531", "url": "https://it.wikipedia.org/wiki?curid=485963", "title": "Oneworld", "text": "Oneworld \u00e8 un'alleanza mondiale di compagnie aeree, che ha l'obiettivo di fornire un miglior servizio ai passeggeri con voli in coincidenza, tariffe agevolate e l'integrazione dei programmi a punti \"frequent flyer\". Oneworld inoltre \u00e8 stata votata per la quinta volta consecutiva \"Migliore alleanza mondiale di compagnie aeree\" nel corso del World's Travel Awards del 2007, riconfermandosi, poi, sempre per lo stesso premio nel 2010. Ha sede a New York negli Stati Uniti d'America.\nCompagnie aeree.\nSi dividono in \"member airlines\" e \"oneworld affiliate members\", Oneworld \u00e8 formata dalle seguenti compagnie aeree:\nProgrammi frequent flyer.\nLa tabella seguente indica quali livelli dei programmi frequent flyer di ogni compagnia corrispondono a quelli fissati da oneworld."}
{"id": "485964", "revid": "697352", "url": "https://it.wikipedia.org/wiki?curid=485964", "title": "Iberia", "text": ""}
{"id": "485965", "revid": "767487", "url": "https://it.wikipedia.org/wiki?curid=485965", "title": "Incognito (No Use for a Name)", "text": "Incognito \u00e8 l'album di debutto dei No Use for a Name, pubblicato nel 1990. \u00c8 stato prodotto da Brett Gurewitz dei Bad Religion."}
{"id": "485969", "revid": "6923", "url": "https://it.wikipedia.org/wiki?curid=485969", "title": "Daihatsu", "text": "La Daihatsu Motor Co. Ltd \u00e8 una casa automobilistica giapponese specializzata nella produzione di autovetture di piccola e media cilindrata, la cui maggioranza azionaria \u00e8 di propriet\u00e0 della Toyota dal 1999. Dal 2016 Toyota ha acquisito il 100% di Daihatsu.\nStoria.\nLa Daihatsu risulta essere la pi\u00f9 antica casa automobilistica del Giappone, essendo stata costituita nel 1907 con il nome \"Hatsudoki Seizo Co.\" ma solo nel 1951 prender\u00e0 il nome con la quale \u00e8 nota oggi. Inizialmente l'azienda giapponese produceva e commercializzava motori a combustione interna. I primi prodotti dell'azienda erano i motori a combustibile naturale. Per quanto riguarda la denominazione Daihatsu, si tratta di una combinazione tra il nome del luogo dov'era situata la fabbrica dell'azienda (Osaka) e l'insieme di parole \u201cproduzione di motori\u201d, attivit\u00e0 attiva ancora oggi con la DAIHATSU DIESEL MFG. CO., LTD. \u00c8 degno di nota il fatto che si tratta della prima azienda giapponese ad aver avviato l'esportazione in Gran Bretagna.\nTra i modelli di maggior successo del passato si annoverano vari esempi di triciclo destinato al trasporto di merci sullo stile dell'italiano Ape della Piaggio; uno dei pi\u00f9 diffusi fu il \"Midget\" prodotto in patria dal 1957 e su licenza in India dalla Bajaj Auto. La produzione Daihatsu \u00e8 estesa anche ai veicoli commerciali leggeri con l'Hijet assemblato, per un certo periodo, anche in collaborazione con la Piaggio (venduto infatti in Europa come Porter).\nNel 1967 la casa incomincia la collaborazione con un altro famoso costruttore giapponese, la Toyota che ne diventer\u00e0 nel 1999 l'azionista di maggioranza.\nTra il 1982 e il 1993, anno di chiusura degli stabilimenti milanesi di Lambrate, Daihatsu Motor Co. forn\u00ec circa 150.000 motori e trasmissioni alle Mini italiane della Innocenti. Varie furono le versioni dei motori Daihatsu montati: 993cc. 3 cilindri a benzina in versione aspirata anche con cambio automatico e con turbompressore e una variante diesel dai consumi particolarmente bassi; 617cc. 2 cilindri benzina, 548cc. 3 cilindri benzina e infine 659cc. 3 cilindri benzina anche in versione catalizzata Euro 1.\nNel 1988 Daihatsu incomincia le esportazioni nel continente americano, lanciando nel mercato USA i modelli Charade e Rocky ma nel febbraio del 1992 abbandoner\u00e0 tale mercato.\nLa specializzazione principale della casa automobilistica \u00e8 quindi diventata la produzione di vetture economiche e compatte, nonch\u00e9 fuoristrada di medie dimensioni. La Daihatsu pu\u00f2 inoltre vantare una generosa produzione di minivan, camion di piccola cilindrata e veicoli ibridi. In materia di ambiente, vale la pena notare che gi\u00e0 dall'inizio del 2000, negli impianti della societ\u00e0 giapponese \u00e8 stata ridotta al minimo la percentuale di emissioni inquinanti.\nL'azienda ha da tempo consolidato la propria posizione sul piano internazionale con stabilimenti di produzione anche in Indonesia, Malesia e Venezuela. Oggigiorno, la Daihatsu esporta i propri prodotti in oltre 140 paesi del mondo anche se oltre il 60% della produzione viene assorbita dal mercato giapponese.\nDal 1\u00ba febbraio 2013 Daihatsu Motor Company non commercializza pi\u00f9 vetture nel mercato europeo."}
{"id": "485971", "revid": "1724837", "url": "https://it.wikipedia.org/wiki?curid=485971", "title": "Thomas Doll", "text": "Carriera.\nGiocatore.\nClub.\nPrima della caduta del Muro Thomas Doll, centrocampista offensivo, gioc\u00f2 nelle file di , dove \u00e8 cresciuto calcisticamente, e Dinamo Berlino; successivamente vest\u00ec le maglie di vari club tedeschi ed italiani (, Eintracht Francoforte, \u2013 che lo acquista per la cifra di 13 miliardi di lire per ovviare al grave infortunio che sub\u00ec il neo acquisto biancoceleste Paul Gascoigne, divenendo il primo calciatore della ex-Germania Est a vestire la maglia di un club italiano\u2013 e ) prima di ritornare, nel 2001, all'Amburgo, dove chiuse la carriera agonistica.\nNazionale.\nFu uno dei pochi giocatori che militarono sia nella nazionale di calcio della Germania dell'Est sia nella nazionale di calcio della Germania riunificata. Totalizz\u00f2 29 presenze e 7 gol con la nazionale della DDR e 18 presenze e una rete con la selezione della Germania riunificata, con cui arriv\u00f2 secondo all'Europeo 1992.\nAllenatore.\nDopo aver finito di giocare divenne allenatore del under 19 dell'Amburgo (dal 1\u00ba luglio 2001 al 28 dicembre 2002) e successivamente della seconda squadra (dal 29 dicembre 2002 al 17 ottobre 2004) e il 18 ottobre 2004 fu chiamato ad allenare la prima squadra in Bundesliga. Nella stagione 2005-2006 Doll riusc\u00ec a portare la squadra alla qualificazione in Champions League, ma nella stagione seguente l'Amburgo deluse le aspettative, essendo stato eliminato dalla Champions League dopo aver conseguito solo una vittoria nelle sei partite disputate e occupato per buona parte della stagione il 18\u00ba e ultimo posto del campionato. Doll \u00e8 stato cos\u00ec esonerato il 1\u00ba febbraio 2007.\nIl 13 marzo 2007 ha accettato la proposta di allenare il Borussia Dortmund. Tuttavia, a seguito dei mediocri risultati ottenuti nella stagione 2007-2008 (piazzamento al 13\u00ba posto in Bundesliga, peggiore risultato degli ultimi 20 anni), si \u00e8 dimesso il 19 maggio 2008.\nIl 18 giugno 2009 fino al 17 ottobre 2010 allenava il club turco Gen\u00e7lerbirli\u011fi, squadra della S\u00fcper Lig turca. Doll \u00e8 stato esonerato dopo 4 sconfitte in 8 gare.\nIl 22 luglio 2011 si trasferisce in Arabia Saudita per allenare il club Al-Hilal di Riad. Viene esonerato il 5 gennaio 2012 a causa della pesante sconfitta in amichevole della sua squadra contro la Juventus (1-7).\nDopo un periodo sabbatico, \u00e8 tornato ad allenare nel 2013 accettando la panchina del Ferencvaros, squadra di Budapest.\nNel 2019 siede sulla panchina dell\u2019Hannover ultimo in classifica in Bundesliga, subentrando a campionato in corso ma fallendo nell\u2019impresa di salvare la squadra sassone.\nNell\u2019estate dello stesso anno, si trasferisce ai ciprioti dell\u2019Apoel Nicosia, con cui viene eliminato ai playoff di Champions League dall\u2019Ajax. La squadra di Doll giocher\u00e0 quindi l\u2019Europa League."}
{"id": "485972", "revid": "1573940", "url": "https://it.wikipedia.org/wiki?curid=485972", "title": "Th\u1ed5", "text": "I Th\u1ed5 (o anche Keo, Mon, Cuoi, Ho, Tay Poong) sono un gruppo etnico della regione montagnosa a nord del Vietnam, principalmente nella provincia di Nghe An a sud-est di Hanoi.\nParlano la lingua muong, che \u00e8 strettamente correlata alla lingua vietnamita. Alcuni etnologi hanno teorizzato che essi sono un sottogruppo dei Muong stessi.\nLa popolazione dei Th\u1ed5 \u00e8 composta da pi\u00f9 di 70000 individui.\nQuesto gruppo etnico spesso \u00e8 confuso con un altro gruppo etnico vietnamita, quello dei Tay."}
{"id": "485987", "revid": "2194416", "url": "https://it.wikipedia.org/wiki?curid=485987", "title": "Acqua di mare", "text": "L'acqua di mare \u00e8 l'acqua che costituisce i mari e gli oceani, in cui la concentrazione media dei sali disciolti \u00e8 di 35 g/L: essa varia in base al mare preso in considerazione.\nNegli oceani e nei mari si possono trovare molte forme di vita, tra cui vegetazione e animali.\nComposizione.\nLa concentrazione di sale varia a seconda dell'apporto dei fiumi e dell'intensit\u00e0 di evaporazione; poich\u00e9 solo l'acqua pura evapora, i sali rimangono nella soluzione acquosa. Dunque pi\u00f9 fiumi affluiscono nel mare, minore sar\u00e0 la concentrazione salina, per effetto della diluizione.\nLa proporzione tra i diversi sali, invece, rimane approssimativamente uguale: in tutte le distese di acqua salata il sale pi\u00f9 abbondante \u00e8 il cloruro di sodio (NaCl), pi\u00f9 comunemente detto \"sale da cucina\", presente tra il 70% e l'80% in peso rispetto al totale dei sali disciolti. \nAltri sali disciolti sono i cloruri di calcio, potassio e, magnesio, carbonati e solfati.\nNelle acque marine si trovano anche nitrati e fosfati, che risalgono in superficie grazie alle correnti e favoriscono lo sviluppo degli organismi autotrofi (alghe).\nOltre ai sali citati, ai nitrati e ai fosfati, nell'acqua marina ci sono due gas disciolti, l'ossigeno e l'anidride carbonica. Questi gas servono ai due processi che garantiscono la vita agli esseri viventi che popolano il mare: la respirazione e la fotosintesi clorofilliana. Infatti i pesci respirano l'O2 disciolto nell'acqua di mare. Senza le correnti marine, l'ossigeno sarebbe presente solo nei venti metri pi\u00f9 superficiali, per diffusione dall'aria sovrastante, ma grazie a questi movimenti (importantissime le correnti oceaniche) arriva anche in zone molto profonde, la zona afotica. In alcuni mari, relativamente \"chiusi\" e poco soggetti a maree e correnti profonde, come il Mar Nero, in profondit\u00e0 l'ossigeno \u00e8 assente.\nIn piccole percentuali sono disciolti in mare molti altri elementi chiamati oligoelementi, in forma ionica. \nTra essi i sali di stronzio, boro, silicio, fluoro, bromo e iodio.\nInfine l'acqua di mare contiene microorganismi viventi. Tutta una serie di organismi pelagici, popolano infatti l'acqua marina (plancton). \u00c8 presente anche una piccola percentuale di materia organica proveniente da scarti vegetali o animali o da sostanze in decomposizione (DOM - Materiale Organico Disciolto).\nPropriet\u00e0.\nOltre alle propriet\u00e0 dell'acqua (capacit\u00e0 termica, tensione superficiale, capacit\u00e0 solventeimbizione, capillarit\u00e0, ecc.), l'acqua salata ha un'ulteriore caratteristica: il sale disciolto causa l'abbassamento del punto di fusione (abbassamento crioscopico) dell'acqua di circa 2 \u00b0C, permettendo ad alcune specie di pesci di vivere a temperature prossime agli 0\u00a0\u00b0C.\nA causa dei sali disciolti ha una densit\u00e0 maggiore (circa 1,03\u00a0kg/dm\u00b3) rispetto all'acqua dolce e per questo gli oggetti immersi in essa, ricevendo una spinta idrostatica maggiore, galleggiano meglio.\nDati di percentuale.\nL'acqua salata costituisce il 97,2% circa dell'idrosfera e ricopre il 69% circa della Terra."}
{"id": "485990", "revid": "666668", "url": "https://it.wikipedia.org/wiki?curid=485990", "title": "Campeonato Sudamericano de Football 1922", "text": "Il Campeonato Sudamericano de Football 1922 fu la sesta edizione della Coppa America di calcio. Fu organizzato dal Brasile e tutte le partite si disputarono all'Est\u00e1dio das Laranjeiras di Rio de Janeiro dal 17 settembre al 22 ottobre 1922.\nInizialmente la CONMEBOL aveva assegnato l'incarico di organizzare il torneo al Cile, ma in seguito accontent\u00f2 le richieste del Brasile, che proprio quell'anno celebrava il centenario dell'indipendenza.\nNazionali partecipanti.\nIl torneo fu disputato per la prima volta da cinque squadre, cio\u00e8 da tutti quanti gli allora membri della CONMEBOL.\nFormula.\nLa formula prevedeva che le cinque squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nRiassunto del torneo.\nIl torneo fu uno dei pi\u00f9 discussi di sempre. Uruguay e Paraguay, giunte prime a pari merito col Brasile, accusarono gli arbitri brasiliani Pedro Santos ed Enrique Vignal di averle penalizzate per permettere alla \"Sele\u00e7\u00e3o\", partita in sordina con 3 pareggi nelle prime 3 gare, di rientrare in corsa per il titolo. La polemica pi\u00f9 accesa si ebbe in occasione dell'ultimo match regolare tra Paraguay e Argentina. I paraguaiani, cui bastava il pareggio per vincere il torneo, lamentarono una condotta pro-Argentina di Vignal. Quando l'arbitro assegn\u00f2 agli argentini (in vantaggio 1-0) un rigore assai dubbio al 79', l'intera squadra paraguaiana (escluso il portiere Denis) abbandon\u00f2 per protesta il terreno di gioco.\nL'Uruguay si ritir\u00f2 addirittura dalla manifestazione, mentre il Paraguay decise, pur non senza roventi dissensi interni, di restare a giocare lo spareggio contro il Brasile, vinto dai \"carioca\" per 3-0.\nClassifica finale.\n(\"*\") \"Uruguay ritirato per protesta.\"\nClassifica marcatori.\n4 gol\n2 gol\n1 gol"}
{"id": "486001", "revid": "1543377", "url": "https://it.wikipedia.org/wiki?curid=486001", "title": "Mikoyan-Gurevich MiG-13", "text": "Il Mikoyan-Gurevich MiG-13 () era un caccia ad ala bassa di costruzione interamente metallica progettato e sviluppato negli anni quaranta in Unione Sovietica dall'OKB 155 Mikoyan Gurevich diretto da Art\u00ebm Ivanovi\u010d Mikojan e Michail Iosifovi\u010d Gurevi\u010d.\nNato con la denominazione di \u00abI-250\u00bb e di \u00abAereo N\u00bb, si caratterizzava per l'adozione di un sistema a propulsione mista, che abbinava un convenzionale sistema motoelica ad un compressore montato nella parte posteriore del velivolo che alimentava una camera di combustione, in una combinazione nota come motoreattore.\nEntrato in servizio al termine della seconda guerra mondiale, il MiG-13 venne impiegato, in un limitato numero di esemplari, fino al 1948 dalla Aviacija voenno-morskogo flota (AV-MF), la componente aerea della marina militare sovietica, venendo velocemente rimpiazzato dai pi\u00f9 moderni velivoli equipaggiati con motore turbogetto.\nStoria del progetto.\nIl progetto \u00abN\u00bb era parte di un complesso lavoro organizzativo che il Commissariato del popolo per la difesa aveva pianificato per massimizzare gli sforzi di ricerca e sviluppo in tema di aerei propulsi con motori di nuova concezione.\nIn Unione Sovietica fin dal 1932 Archip Michajlovi\u010d Ljul'ka aveva condotto studi sull'utilizzo di motori a turbina per equipaggiare gli aeroplani e tra il 1936 ed il 1938 aveva realizzato il progetto del motore a reazione denominato RD-1. Furono compiuti studi anche sul motore a razzo che portarono alla realizzazione del Bereznjak-Isajev BI nei primi anni quaranta, ma la difficile situazione creatasi a seguito dell'invasione tedesca nel giugno del 1941 aveva portato ad accantonare lo sviluppo di nuove tecnologie per favorire il miglioramento di quelle esistenti, ivi compresi motori ed aerei.\nUna volta superato il periodo pi\u00f9 difficile della guerra, l'interesse per il motore a reazione emerse con nuovo vigore anche in ragione delle notizie fornite dall'intelligence circa l'importanza degli studi compiuti fino ad allora dagli scienziati tedeschi.\nNel corso di una riunione del Commissariato per la difesa, nel febbraio del 1944, fu dunque presa la decisione di organizzare e coordinare il risultato degli studi fino ad allora compiuti con l'obiettivo finale di creare una forza aerea equipaggiata con motori a reazione e gli OKB aeronautici furono incaricati di sviluppare le proprie idee in merito secondo indicazioni ben precise. L'OKB MiG fu incaricato di sviluppare un velivolo equipaggiato con un motore Klimov VK-107R: si trattava di un'unit\u00e0 motrice sviluppata dallo TsAGI che accoppiava un motore a pistoni Klimov VK-107A a un apparato VRDK, in sostanza una camera di combustione di un flusso d'aria incanalato all'interno del velivolo che, grazie al terzo principio della dinamica, offriva una spinta aggiuntiva garantendo di raggiungere velocit\u00e0 fino ad allora impossibili.\nLo sviluppo del progetto ebbe una rapida evoluzione: i disegni preliminari furono pronti entro il mese di marzo, il mockup in legno venne completato prima della fine di ottobre mentre il progetto definitivo per la realizzazione del primo prototipo vide la luce alla fine di novembre; infine il prototipo fu pronto in poco pi\u00f9 di tre mesi e complet\u00f2 con successo il primo volo che, a seconda delle fonti, fu effettuato il 3 marzo del 1945 oppure il 4 aprile.\nIl prototipo I-250 fu, secondo alcuni, il primo velivolo sovietico a superare la soglia degli ; il risultato fu ottenuto il successivo 23 maggio, ma sul giorno preciso altre fonti non sono n\u00e9 cos\u00ec dettagliate n\u00e9 concordi. I primi risultati ottenuti con l'accoppiamento motore/compressore, furono incoraggianti tanto pi\u00f9 che furono confermati anche da quanto ottenuto con l'analogo lavoro che aveva portato al Sukhoi Su-5; emersero per\u00f2, fin dalle prime prove di volo, problemi di stabilit\u00e0 orizzontale che portarono alla modifica della forma del piano verticale di coda.\nIl programma delle prove nel mese di giugno fu funestato da un incidente che, in seguito al cedimento strutturale dei piani di coda in fase di salita, port\u00f2 alla morte del collaudatore; l'incidente fu analizzato in modo meticoloso e fu deciso di rivedere il disegno dell'impennaggio e la sua rigidit\u00e0 strutturale. Le prove proseguirono pur tra nuovi problemi e contrattempi, tuttavia le autorit\u00e0 decisero di procedere con lo sviluppo del progetto a discapito di quello del Su-5: risulta sia stato avanzato un ordine per dieci o forse cinquanta esemplari, ma in una delle fonti reperite risulta che i due numeri siano frutto di un passaggio progressivo. Questi esemplari avrebbero dovuto consentire di proseguire la sperimentazione del velivolo e allo stesso tempo ai loro piloti di impratichirsi all'uso di macchine di nuova concezione; alcuni degli aerei avrebbero anche dovuto far parte di un gruppo di volo per la parata che si sarebbe tenuta sul cielo della Piazza Rossa in occasione dei festeggiamenti per l'anniversario della rivoluzione d'ottobre (tuttavia ancora una volta non \u00e8 chiaro se si trattasse di un programma relativo al 1945 o al 1946).\nTecnica.\nCellula.\nL'I-250 era un monoplano ad ala bassa, dalla struttura interamente metallica. Le sue forme erano caratterizzate dalla posizione particolarmente arretrata della cabina di pilotaggio, che faceva sembrare il muso del velivolo estremamente lungo, e dalla presenza della presa d'aria al di sotto dell'elica, necessaria per l'alimentazione del compressore.\nCome nei precedenti progetti di Mikojan e Gurevi\u010d, la fusoliera era realizzata in tre distinte sezioni: quella frontale era realizzata in tubi d'acciaio al cromo-manganese che sostenevano il motore e l'armamento; la sezione centrale era formata da paratie rivettate ad una struttura di correnti e ordinate. Le paratie che sostenevano il compressore erano realizzate in acciaio fuso e la sezione terminava con un'ulteriore paratia in acciaio a sostegno della camera di combustione. Anche la struttura della sezione di coda prevedeva correnti ed ordinate, con paratie in duralluminio; l'ultima sezione era realizzata in acciaio saldato, per poter sopportare le temperature del getto d'aria in uscita dalla camera di combustione.\nLe ali, dalle forme rastremate e diedro di 7\u00b0, erano realizzate con singolo longherone in acciaio e centine in duralluminio (fatta eccezione per quelle che sostenevano il carrello d'atterraggio che erano anch'esse in acciaio).\nL'impennaggio aveva struttura in duralluminio e rivestimento in lega di magnesio; si caratterizzava per l'inclinazione del timone di 1\u00b020' per contrastare il momento meccanico dell'elica che tendeva a deviare verso destra il movimento del velivolo.\nIl carrello d'atterraggio era di tipo classico e retrattile; presentava una struttura innovativa con un sistema di sospensione a leva; le ruote degli elementi anteriori si ritraevano all'interno dello spessore alare con senso del movimento verso il centro del velivolo. In coda, anche il ruotino era di tipo retrattile e veniva alloggiato all'interno di una carenatura posta al di sotto dell'ugello di scarico posteriore.\nMotore.\nIl sistema di propulsione dell'I-250 era costituito da un motore V12 Klimov VK-107R sovralimentato con turbocompressore, secondo alcuni dotato di riduttore per l'azionamento dell'elica.\nNella parte posteriore del motore era presente un secondo albero di trasmissione che azionava un compressore; questo comprimeva l'aria proveniente dalla presa dinamica posta sul muso del velivolo, al di sotto dell'elica, e la convogliava verso la coda dell'aereo dove, dopo aver preso calore dal radiatore dell'impianto di raffreddamento del motore, giungeva in una camera di combustione. Qui miscelata con carburante, veniva incendiata ed espulsa dall'ugello di scarico, per generare una spinta aggiuntiva che consentiva di incrementare la velocit\u00e0 dell'aereo. La camera di combustione era inoltre raffreddata con sottili getti d'acqua tramite una serie di ugelli; il vapore generato dall'evaporazione di quest'acqua contribuiva ad aumentare la pressione all'interno della camera di combustione e, di conseguenza, la spinta generata dal flusso d'aria in uscita.\nIl gruppo motore-compressore poteva funzionare in contemporanea, ma era possibile anche mettere \"in folle\" l'albero di trasmissione posteriore in modo tale che il velivolo fosse mosso esclusivamente dal motore a pistoni; in particolare l'utilizzo del compressore non era consentito nella fase di decollo ed era limitato sia dalla quantit\u00e0 di carburante disponibile, sia dalla scarsa affidabilit\u00e0 del sistema, causata principalmente dalle elevate temperature d'esercizio e dalla corrosione dovuta al processo di combustione.\nA pieno regime il complesso motore-compressore sviluppava la potenza complessiva di a di quota, di cui generati dal bruciatore posteriore; utilizzando entrambe le unit\u00e0 propulsive, l'I-250 era perci\u00f2 in grado di volare a circa , circa 100 in pi\u00f9 rispetto ai velivoli pi\u00f9 veloci all'epoca in servizio con la V-VS.\nArmamento.\nL'armamento installato era costituito da tre cannoni automatici Berezin B-20, calibro 20\u00a0mm; tutte le armi erano concentrate nel muso del velivolo: due disposte sui lati del motore, sparavano attraverso il disco dell'elica mediante un dispositivo di sincronizzazione, la terza, collocata tra le bancate dei cilindri, sparava attraverso il mozzo dell'elica. Ciascun cannone era dotato di un serbatoio contenente 100 proiettili, numero pi\u00f9 tardi innalzato a 160.\nImpiego operativo.\nSul finire del mese di novembre del 1946 il motore dell'I-250 non era ancora riuscito a superare i test di accettazione mentre il governo sovietico aveva ormai definito l'acquisto delle licenze per la produzione dei motori Rolls-Royce Nene e Derwent; lo sviluppo dell'I-250 fu quindi abbandonato dalla V-VS.\nQuando, nel maggio del 1947, il motore riusc\u00ec finalmente a superare le prove ministeriali per l'accettazione, il progetto dell'I-250 fu presentato all'Istituto di Ricerca dell'Aviazione Navale per valutarne l'impiego come caccia di scorta per aerosiluranti.\nGli aerei costruiti furono trasferiti da Mosca alla base di Saulkrasti, sul golfo di Riga; non \u00e8 stata tuttavia reperita documentazione che attesti il passaggio dei velivoli alle unit\u00e0 operative. La medesima fonte mette addirittura in dubbio che vi siano documenti ufficiali circa la denominazione \u00abMiG-13\u00bb, riportata per altro senza eccezioni dalle fonti bibliografiche reperite. La permanenza del MiG-13/I-250 nei reparti dell'aviazione di marina non and\u00f2 in ogni caso oltre il 1950."}
{"id": "486005", "revid": "438678", "url": "https://it.wikipedia.org/wiki?curid=486005", "title": "Pietrangelo Buttafuoco", "text": "Biografia.\nNato a Catania da una famiglia originaria della provincia di Enna. Nipote dell'ex parlamentare dell'MSI Antonino Buttafuoco, dopo essersi diplomato presso il Liceo classico \"Nunzio Vaccalluzzo\" di Leonforte, si \u00e8 laureato in Filosofia presso l'Universit\u00e0 degli Studi di Catania.\nDirigente nazionale del Fronte della Giovent\u00f9, dal 1991 \u00e8 componente del Comitato centrale del Movimento Sociale Italiano e poi, dal congresso di Fiuggi del gennaio 1995, \u00e8 componente dell'Assemblea nazionale di Alleanza Nazionale, fino al 2003.\nButtafuoco comincia la sua attivit\u00e0 giornalistica collaborando con riviste di destra (\"Proposta\") e con il quotidiano dell'allora MSI-DN, il \"Secolo d'Italia\", dove viene assunto nel 1993. Poi collabora con \"Il Giornale\" (con direttore Feltri). Tra il dicembre 1995 e il 1996, \u00e8 direttore del periodico \"L'Italia settimanale\", dove si segnala per copertine dai titoli provocatori. Alla fine degli anni novanta conduce per due stagioni, su Canale 5, chiamato dall'allora direttore Giampaolo Sodano, la trasmissione \"Sali e Tabacchi\". Lasciato \"Il Giornale\", lavora per alcuni anni a \"Il Foglio\" di Giuliano Ferrara, prima di approdare nel 2004 a \"Panorama\" chiamato da Pietro Calabrese.\nNel 2005 pubblica per la Arnoldo Mondadori Editore il romanzo \"Le uova del drago\", finalista al Premio Campiello 2006. In precedenza per le Edizioni di Ar, ha pubblicato una raccolta di suoi articoli dal titolo \"Fogli consanguinei\". Nel 2006 realizza su LA7 il programma \"Giarabub\". Il 18 maggio 2007 viene nominato presidente del Teatro Stabile di Catania, succedendo al dimissionario Pippo Baudo. Da giugno a settembre 2007 conduce su LA7, in coppia con Alessandra Sardoni, la trasmissione \"Otto e mezzo\", nella sostituzione estiva dei conduttori Giuliano Ferrara e Ritanna Armeni.\nIl 5 febbraio 2008 esce il suo secondo romanzo, \"L'ultima del Diavolo\", in cui si parla della vicenda del monaco cristiano Bahira, che secondo una leggenda avrebbe riconosciuto nel giovane Maometto i segni del carisma profetico. Nel 2008 pubblica anche \"Cabaret Voltaire\", un saggio sul rapporto tra Islam e Occidente. Il 1\u00ba febbraio 2009 ha ricevuto la \"Candelora d'Oro\", riconoscimento istituito dal Comune di Catania nel 1988. Nel novembre 2009 ha pubblicato il volume \"F\u00ecmmini\".\nA partire dal novembre 2011 conduce la trasmissione settimanale \"Questa non \u00e8 una pipa\" su Rai 5. Nel 2011 pubblica anche il romanzo \"Il Lupo e la luna\". Il 16 novembre 2011 \u00e8 nominato consigliere d'amministrazione dell'Universit\u00e0 degli Studi di Enna \"Kore\". Dal marzo 2012 collabora a \"La Repubblica\". Dopo 5 anni, il 29 ottobre 2012, si dimette dalla presidenza del Teatro Stabile di Catania. In seguito all'articolo \"Il dizionario dei destrutti\", pubblicato il 4 dicembre 2012 su \"La Repubblica\", viene sospeso da \"Panorama\" dal direttore Giorgio Mul\u00e9 e ha rischiato il licenziamento. Continua a scrivere sul settimanale fino al marzo 2013 . Lasciato \"Panorama\", riprende a scrivere per \"Il Foglio\".\nDal febbraio 2015 scrive per \"il Fatto Quotidiano\" e a partire dal 2019 inizia anche a collaborare con \"Il Quotidiano del Sud\" . A novembre di quell'anno \u00e8 nominato presidente del Teatro Stabile d'Abruzzo. \nSempre nel 2015 viene reso noto che Buttafuoco si sarebbe convertito alla religione musulmana, che costituirebbe per lui una sorta di \u00abritorno\u00bb nell'autentica Tradizione della spiritualit\u00e0 sulle orme di Henry Corbin, Ren\u00e9 Gu\u00e9non o Martin Lings.\nNel 2020 vince il Premio letterario la Tore Isola d'Elba."}
{"id": "486009", "revid": "125299738", "url": "https://it.wikipedia.org/wiki?curid=486009", "title": "Val di Non", "text": "La Val di Non (\"Valden\u00f2n\" in noneso, \"Nonstal\" o \"Nonsberg\" in tedesco) \u00e8 una valle del Trentino, situata nella parte nord-occidentale della provincia autonoma di Trento. Dal punto di vista amministrativo essa appartiene alla Comunit\u00e0 della Val di Non, una delle comunit\u00e0 di valle istituite in provincia nel 2010.Ci sono solo tre comuni nella parte pi\u00f9 settentrionale della valle, Lauregno, Proves e Senale-San Felice (il cosiddetto \"Deutschnonsberg\", la Val di Non germanofona), che dal punto di vista geografico appartengono alla valle, dal punto di vista amministrativo fanno invece parte della provincia autonoma di Bolzano. La Val di Non e l'adiacente Val di Sole sono anche note come le \"valli del Noce\", essendo entrambe attraversate dal torrente Noce.\nGeografia.\nLa valle si apre a occidente della Valle dell'Adige, poco pi\u00f9 a nord della confluenza del torrente Noce nel fiume Adige. \u00c8 delimitata a oriente dai Monti Anauni che la separano dalla Bassa Atesina e dalla Val d'Adige, a occidente dalle Dolomiti di Brenta, mentre a nord-ovest, dove nasce la Val di Sole, dalla Catena delle Maddalene; confina infine a settentrione con la Val d'Ultimo e l'Alto Adige. \u00c8 costituita da un ampio altopiano attraversato dal torrente Noce. Orograficamente la valle si biforca a \"Y\" in corrispondenza nella parte pi\u00f9 a nord del lago di Santa Giustina. La parte della valle adiacente al lago \u00e8 divisa infatti in sponda destra (a ovest del Noce), sponda sinistra (a est del fiume) e \"terza sponda\", la zona a nord della biforcazione tra il torrente Noce e il torrente Novella, entrambi affluenti del lago.\nIn tempi remoti era chiamata \"Anaunia\", toponimo di probabile origine celtica legato alla popolazione degli Anauni. Nel corso dei secoli il nome \u00e8 poi mutato in \"Val di Non\".\nIl centro abitato pi\u00f9 importante della vallata \u00e8 Cles, che sorge a lato del grande lago artificiale di Santa Giustina. La valle \u00e8 ricca di storia, dal tempo degli antichi romani che avevano intuito l'importanza di questi territori vicini al Passo del Brennero, fino al Medioevo, periodo in cui sorgono numerosi castelli, come Castel Thun, Castel Bragher, Castel Coredo, Castel Cles, Castel Nanno e Castel Valer. Altri luoghi di rilevanza sono il Santuario di San Romedio, patrono della valle, raffigurato secondo la tradizione mentre cavalca un orso e celebrato il 15 gennaio in processione lungo il rio San Romedio, o il Palazzo Assessorile di Cles e quello di Coredo, anche ricordato come il \"Palazzo Nero\" a causa dei processi svolti alle streghe durante l'inquisizione del XVII secolo.\nIn valle sono presenti numerosi laghi oltre al lago di Santa Giustina, come il lago Smeraldo, i due laghi di Coredo e Tavon e il lago di Tovel. Quando fu creato il lago artificiale di Santa Giustina, rimasero sommerse alcune strutture tra le quali il Ponte della Mula che, secondo la tradizione, avrebbe salvato il Barone di Cles dai soldati del Conte di Thun.\nEconomia.\nL'economia della vallata \u00e8 principalmente di tipo agricolo (frutticolo): la valle \u00e8 resa famosa dalla vastissima produzione delle mele Golden Delicious conosciute commercialmente con il marchio \"Melinda\" (primo marchio DOP concesso per un prodotto del settore frutticolo). Procedendo da Cles verso Tres, infatti, si ripercorre la \"Via dei pomi\", itinerario dell'economia trentina. Ricoprono una discreta importanza per l'economia locale anche il turismo e l'artigianato; sono inoltre presenti alcune aree artigianali con piccole industrie e cementifici nella zona di Cles, Tassullo e Mollaro.\nNell'alta valle di Non sono anche presenti piccole imprese legate all'industria del legno che producono imballaggi. Risultavano attivi fino agli anni trenta, invece, i produttori di fruste da circo, i cosiddetti \"funari\", utilizzando un tipo di legno, il bagolaro (\"Celtis australis\") che cresce solo in questa valle. Sulla via di Ambl\u00e0r \u00e8 ancora visibile la Porta di Vallavena che testimonia le contese dei boscaioli sull'uso delle risorse locali.\nInfrastrutture e trasporti.\nLa valle \u00e8 raggiungibile, oltre che dall'accesso principale costituito dalla strada statale 43 che la collega con Mezzolombardo e la Valle dell'Adige attraverso la Forra della Rocchetta, da altri 4 passi: il Passo Palade da Merano, il Passo della Mendola da Caldaro e Bolzano, il Passo Castrin dalla Val d'Ultimo verso la parte tedesca della valle (Proves), a sud il passo Andalo e infine il Ponte di Mostizzolo che la collega a est con la val di Sole, da cui per il Passo del Tonale si passa in Lombardia.\n\u00c8 inoltre servita dalla ferrovia Trento-Mal\u00e9-Mezzana, inaugurata nel 1964 in sostituzione della preesistente tranvia, e dove la ferrovia non arriva si possono utilizzare i mezzi interurbani Trentino Trasporti per raggiungere le localit\u00e0 pi\u00f9 esterne e l'alta Val di Non.\nCultura.\nParticolarit\u00e0 linguistiche.\nLa parlata dei suoi abitanti, il noneso, \u00e8 un dialetto di derivazione ladina, tanto che in questi ultimi anni si parla di riconoscimento del noneso come lingua, del suo utilizzo nella toponomastica e come materia di insegnamento nelle scuole.\nTre comuni nell'estremit\u00e0 nord della valle sono, fin dal Medioevo, invece popolati da tedeschi: \u00e8 la \"Deutschnonsberg\", composta da Lauregno, Proves e Senale-San Felice. Qui quasi la totalit\u00e0 della popolazione parla il dialetto sudtirolese e i comuni fanno parte della provincia autonoma di Bolzano.\nCucina e piatti tipici.\nPiatti legati all'agricoltura della valle sono la torta e il \"tort\u00e8l de patate\", la torta di mele, lo strudel, la mortandela e la lucanica, che troneggia anche sullo smacafam, una sorta di frittata di grano saraceno cotta al forno. Carne di maiale e insaccati si accompagnano ai crauti (cavoli cappucci in salamoia acida) e alla polenta.\nTra i primi piatti, canederli (in brodo, al burro) strangolapreti (gnocchi di pane raffermo e spinaci), gli gnocchi di patate crude, la \"panada\" (zuppa di pane raffermo e porcino arrostito), la \"minestra da orz\" (zuppa di verdure, orzo e pancetta), la zuppa di porri e patate e minestroni. I funghi entrano in numerose combinazioni. Il \"tonco del pontes\u00e8l\" \u00e8 ottenuto con luganega fresca cotta con farina tostata ed \u00e8 comune alla gastronomia di quasi tutte le valli trentine\nCos\u00ec il coniglio arrosto abbinato alla polenta, gialla o nera; la ricchezza di selvaggina si traduce in una molteplicit\u00e0 di piatti, capriolo in testa, ma anche cervo, lepre e fagiano con contorno di \"patate rostide\" cio\u00e8 patate arrosto. Il \"gulasch alla trentina\" \u00e8 un adattamento del piatto austroungarico, mentre la carne salada del Trentino, carne cruda in salamoia originaria della zona del lago di Garda, \u00e8 oggi prodotta in proprio. I formaggi trentini variano dal grana al \"nostrano de casel\", dal fontal alla \"spressa\", classificati in base alla consistenza della pasta, al periodo di maturazione, alla cottura e al tenore di grasso.\nTra i dolci ricordiamo i \"grostoi\" di carnevale, la \"torta de fregol\u00f2ti\", i dolci a base di mele, lo zelten con noci, fichi secchi, uva sultanina, pinoli, variante trentino-tirolese di un dolce natalizio.\nPer il vino si pu\u00f2 citare il groppello, coltivato dei pressi di Rev\u00f2. Nella valle vengono prodotte anche grappe - la classica grappa bianca e quelle aromatiche e amari. In molti paesi \u00e8 in vendita il miele di produzione locale, tra i pi\u00f9 noti il miele di melo e tarassaco e i mieli di melata d'abete e di rododendro prodotti a quote pi\u00f9 alte.\nStoria e descrizione.\nNella basilica di Sanzeno sono custodite le reliquie dei tre martiri anaunensi Martirio, Alessandro e Sisinnio, inviati nel IV secolo dal vescovo milanese Ambrogio per fare proseliti nella valle. Salorno, vicino Mezzocorona, prende il nome dal culto pagano di Saturno, il divoratore di bambini, venerato prima della predicazione dei tre Santi.\nNella chiesa di S. Udalrico a Rumo sono raffigurati nell'ultima cena dei gamberetti, particolare inusuale per l'iconografia dell'epoca. Nella chiesa di S. Lucia a Fondo sono raffigurati degli scorpioni neri, firma del pittore che ha dipinto gli affreschi interni."}
{"id": "486010", "revid": "767487", "url": "https://it.wikipedia.org/wiki?curid=486010", "title": "Gianni Lamagna", "text": "Biografia.\nNato a Napoli nel 1954, debutta come cantante nel 1972.\nDal 1979, per 17 anni, fa parte della compagnia di Roberto De Simone. Nel 1980 \u00e8 tra i fondatori del gruppo \"Media Aetas\".\nDal 1991 collabora con il compositore e musicista napoletano Antonello Paliotti con il quale ha realizzato diversi progetti. Nel 1996 fonda l'associazione \"diMUSICAinMUSICA\" per la diffusione del patrimonio culturale e musicale napoletano e per la scoperta di nuovi talenti emergenti tra i giovani dei progetti speciali per il recupero nelle aree del disagio minorile.\nNel 1997 entra a far parte della Nuova Compagnia di Canto Popolare, partecipando al Festival di Sanremo 1998 con il brano \"Sotto il velo del cielo\".\nNel 1999 in collaborazione con l'associazione \"Misenvm\" da vita, e ne \u00e8 direttore artistico, alla rassegna musicale \"APERTURE, musica nei luoghi negati.\"\nDal 2003 \u00e8 l'autore del progetto \"Racconti e Musiche per i Giorni di Natale\", un concerto che evoca la tradizione natalizia napoletana con un occhio alla musica e alle tradizioni di altre culture e dal 2006 \u00e8 autore e protagonista dell'evento \"Madri Dolorose\", concerto spettacolo per le ore della Passione, evento rituale del Venerd\u00ec Santo.\nDal 2007, con Liliana De Curtis, realizza il concerto \"Concerto per un Principe chiamato Tot\u00f2\", omaggio dedicato al principe Antonio De Curtis.\nNel 2009 realizza il concerto \"di Mare e di Amori\" nato per la mostra a Villa Pignatelli sulla figura del grande scultore napoletano Vincenzo Gemito.\nNel 2010 realizza il concerto \"dell'Amore e della Luna\", con musiche e canzoni dalla tradizione e nuove composizioni.\nIl 20 giugno 2015 pubblica l'album live \"Neapolitan Shakespeare - diciassette17 sonetti musicati e tradotti in napoletano\".\nNell'aprile del 2018 nasce l'idea di un concerto a quattro voci con gli amici di sempre, Lello Giulivo, Anna Spagnuolo, Patrizia Spinosi.\nE il 6 dicembre 2018 debutta in prima nazionale al teatro Politeama di Chivasso (TO) \"PAESE MIO l'Italia che cantava e canta\"."}
{"id": "486011", "revid": "121863853", "url": "https://it.wikipedia.org/wiki?curid=486011", "title": "Vi\u1ec7t", "text": "I viet (o anche kinh, gin; in vietnamita: Vi\u1ec7t; o anche ng\u01b0\u1eddi Vi\u1ec7t o ng\u01b0\u1eddi Kinh, \"popolo vi\u1ec7t\" o \"popolo kinh\") sono il pi\u00f9 grande gruppo etnico del Vietnam, originari del nord del paese e delle regioni a sud della Cina confinanti con lo stesso Vietnam.\nEssi rappresentano l'86% della popolazione totale del paese secondo il censimento del 1999 e sono ufficialmente conosciuti anche come kinh per distinguerli dagli altri gruppi etnici vietnamiti.\nIn Cina sono ufficialmente riconosciuti come minoranza etnica per le regioni intorno alla provincia di Guangxi e nel mandarino cinese standard sono chiamati col loro nome originario, jing/gin o jingzu/ginzu.\nSebbene siano geograficamente e linguisticamente riconosciuti come appartenenti alla fascia sud-est dell'Asia, i lunghi periodi di dominazione cinese li hanno culturalmente avvicinati ai popoli della fascia est, pi\u00f9 specificatamente alle popolazioni del sud della Cina.\nOrigini.\nSecondo la leggenda, il primo vietnamita discendeva dal dragone L\u1ea1c Long Qu\u00e2n e dallo spirito \u00c2u C\u01a1. Essi si sposarono ed ebbero un migliaio di uova dalle quali nacquero altrettanti bambini. Il primogenito H\u00f9ng V\u01b0\u01a1ng divenne il primo re del Vietnam. Gli antenati dell'attuale popolo vietnamita emigrarono poi dal sud della Cina fino al delta del fiume Rosso e si mescolarono con le popolazioni indigene locali.\nNel 258 d.C. An D\u01b0\u01a1ng V\u01b0\u01a1ng fond\u00f2 il regno di \u00c2u L\u1ea1c in quello che \u00e8 oggi il nord del Vietnam. Nel 208, Chao Tuo (conosciuto anche come Tri\u1ec7u \u0110\u00e0), un generale della dinastia cinese Qin, si alle\u00f2 con il popolo yue residenti in quello che oggi \u00e8 il Guangdong e si dichiar\u00f2 re del Nam Vi\u1ec7t. Sconfisse An D\u01b0\u01a1ng V\u01b0\u01a1ng e riun\u00ec \u00c2u L\u1ea1c con i territori a sud della Cina, chiamando il suo regno Nam Vi\u1ec7t o Yue del Sud (\"Nam\" significa \"sud\").\nLa parola \"vi\u1ec7t\" appartiene alla stessa famiglia linguistica della parola \"yuet\", che \u00e8 la pronuncia di \"yue\" nel cinese antico e in alcuni dialetti cinesi di oggi. Il termine fu usato da vari popoli nelle regioni a sud della Cina, inclusi i territori a nord del Vietnam.\nPopolazione.\nOriginari del nord del Vietnam e del sud della Cina, i viet nel corso dei secoli hanno conquistato molti territori appartenuti al regno Champa e all'impero Khmer. Sono stati il gruppo etnico dominante in molte province del Vietnam e costituiscono tuttora un'ingente porzione della popolazione nazionale di Vietnam e Cambogia. Sotto i khmer rossi, sono stati uno dei popoli pi\u00f9 perseguitati. Decine di migliaia di viet sono stati uccisi in massacri di massa. Molti dei sopravvissuti si sono poi rifugiati in Vietnam.\nDurante il XVI secolo, alcuni viet migrarono in Thailandia e in Cina. I loro discendenti cinesi hanno poi formato il popolo gin, una minoranza oggi ufficialmente riconosciuto dalla repubblica cinese.\nQuando i francesi lasciarono il Vietnam nel 1954, alcuni viet migrarono in Francia. Comunque, in Francia era gi\u00e0 presente una consistente comunit\u00e0 di vietnamiti alla fine della prima guerra mondiale. A seguito della ripartizione tra Vietnam del Nord e Vietnam del Sud, circa un milione di viet migrarono da nord a sud per sfuggire alle persecuzioni. Intanto, un piccolo gruppo di residenti del sud cominci\u00f2 a migrare al nord.\nDopo la guerra del Vietnam, molti viet lasciarono il loro paese. Molti si stanziarono in Nord America, nell'Europa occidentale o in Australia. Centinaia di migliaia di viet furono mandati per studio o per lavoro nell'Europa centrale e nell'Europa dell'est e si riunirono poi in quella che oggi \u00e8 una consistente comunit\u00e0 vietnamita."}
{"id": "486018", "revid": "106456", "url": "https://it.wikipedia.org/wiki?curid=486018", "title": "Oscar Giannino", "text": "Come giornalista si occupa principalmente di politica ed economia.\nDopo aver militato per diversi anni nel Partito Repubblicano Italiano, diventa leader di Fare per Fermare il Declino (FFD), una lista elettorale espressione del movimento d'opinione \"Fermare il Declino\", da lui fondato assieme a economisti e intellettuali nell'estate del 2012. Si candida alle elezioni politiche italiane del 2013 per poi dimettersi dalla presidenza del movimento il 20 febbraio 2013 a causa della controversia sui suoi millantati titoli di studio in Italia e negli USA.\nBiografia.\nAttivit\u00e0 politica.\nOscar Giannino intraprende l'attivit\u00e0 politica nel Partito Repubblicano Italiano (PRI), nel quale diventa segretario nazionale della Federazione Giovanile Repubblicana (1984-1987) e, in seguito, membro della direzione nazionale (1987-1994) e portavoce del partito durante la segreteria di Giorgio La Malfa.\nInizia la carriera giornalistica presso il quotidiano del partito, \"La Voce Repubblicana\" nel 1988, diventando successivamente capo ufficio stampa del PRI. Abbandona il partito nel 1995 per aderire ad Alleanza Democratica. Nel 2006 firma il manifesto del movimento Riformatori Liberali. Dopo aver ripreso nel 2007 la tessera del PRI, diviene membro del Consiglio nazionale del partito e, dal 2011, anche della Direzione nazionale. Lascia di nuovo il partito nel 2013.\nNel 2011 \u00e8 presidente di uno dei comitati per il no ai due referendum sui servizi pubblici e sulla tariffa del servizio idrico del 12 e 13 giugno 2011. Il 13 luglio 2012, durante la sua trasmissione \"Nove in Punto\", su Radio 24, ha lasciato intendere un suo impegno in politica in occasione delle elezioni politiche del 2013, all'interno di una formazione di ispirazione liberale.\nNel luglio 2012 ha promosso, assieme a Michele Boldrin e a circa 240 altri firmatari, cittadini italiani, accademici, manager, professionisti, imprenditori, esponenti della societ\u00e0 civile e di associazioni culturali ed economiche, il movimento non ancora politico \"Fermare il Declino\" attraverso un manifesto a pagamento uscito su pi\u00f9 quotidiani italiani quali \"il Fatto Quotidiano\", \"il Foglio\", \"Il Sole 24 ORE\", \"Il Messaggero\", \"Il Mattino\", \"Il Gazzettino\", volto a raccogliere consensi di associazioni, movimenti e cittadini su dieci punti programmatici comuni ispirati al rinnovamento della classe politica e al risanamento economico attraverso la riduzione simultanea di tasse e spesa pubblica.\nIl 19 dicembre 2012 Giannino annuncia su YouTube attraverso un video messaggio che il movimento \"Fermare il Declino\" diventa un partito politico denominato \"Fare per\". Nel video appare anche il simbolo del nuovo partito che si presenter\u00e0 alle regionali e alle politiche del 2013: un cerchio rosso all'interno del quale campeggia una freccia bianca che porta alla scritta \"Fare\"; sotto, scritto con caratteri pi\u00f9 piccoli, la dizione \"per Fermare il Declino\". Il 2 gennaio 2013 annuncia la candidatura a Presidente del Consiglio dei Ministri a capo della lista Fare per Fermare il Declino.\nIl 18 febbraio 2013, a pochi giorni dalle elezioni, l'economista Luigi Zingales, fondatore con Giannino di Fare, lascia il partito affermando che il giornalista avrebbe mentito sulle proprie credenziali accademiche. In particolare su un master che, secondo alcuni curricula e secondo sue dirette affermazioni il giornalista avrebbe ottenuto alla Booth School of Business di Chicago (presso la quale insegna lo stesso Zingales), ma che non risulta effettivamente mai conseguito. In esito alla polemica che ne \u00e8 scaturita, Giannino ha ammesso di non detenere n\u00e9 il master n\u00e9 le due lauree, spiegando la vicenda come un equivoco. Il 20 febbraio 2013 annuncia le sue dimissioni da presidente di Fare a favore di Silvia Enrico.\nIl 15 settembre 2013 ha partecipato al laboratorio Officina per l'Italia, movimento di destra, insieme a Gianni Alemanno, Magdi Cristiano Allam, Giorgia Meloni e molti altri.\nPrese di posizione.\nNel 2013 Oscar Giannino si \u00e8 dichiarato contrario alle adozioni gay: \u00abIo sono e resto per la famiglia naturale e quando mi chiedono di adozioni o concepimenti in legami omosessuali dico no, perch\u00e9 nel nostro codice mancano tutele per i soggetti deboli, in questo caso, i bambini\u00bb. Nella stessa occasione, ha tuttavia dichiarato di essere a favore del riconoscimento delle unioni civili.\nAttivit\u00e0 giornalistica.\nIscritto all'ordine dei giornalisti dal 15 aprile 1992, lavora al mensile \"Liberal\" (organo dell'omonima fondazione creata da Ferdinando Adornato), e tre anni pi\u00f9 tardi \u00e8 vicedirettore della testata, che nel frattempo \u00e8 diventata settimanale.\nDal 1999 al 2004 \u00e8 responsabile della pagina economica del \"Foglio\". Lascia il quotidiano e si trasferisce a \"Il Riformista\" come vice del direttore Antonio Polito.\nNel 2005 diventa vicedirettore di \"Finanza &amp; Mercati\" e conduce il programma televisivo di approfondimento \"Batti e ribatti\" su RaiUno. Comincia anche una collaborazione con il quotidiano \"Libero\", diretto da Vittorio Feltri, e il 3 maggio 2007 diventa direttore del suo allegato economico-finanziario \"LiberoMercato\", che lascia nel febbraio 2009, soggetto a licenziamento disciplinare a causa di divergenze con l'editore.\nNell'aprile 2009 apre il blog Chicago-blog.it in collaborazione con l'Istituto Bruno Leoni, nel quale insieme ad altri collaboratori e giornalisti esamina le principali questioni politico-economiche dell'attualit\u00e0; inoltre da fine giugno 2009 conduce una trasmissione su Radio 24 (emittente radiofonica de \"Il Sole 24 Ore\") dal titolo \"Nove in punto, la versione di Oscar\". A seguito della sua attivit\u00e0 politica a fine 2012, per motivi di opportunit\u00e0 e par condicio, la direzione di Radio24 affida la trasmissione \"Nove in punto\" a Simone Spetia, pur ribadendo che le porte rimangono aperte per Oscar Giannino qualora decidesse di tornare alla fine del periodo di campagna elettorale.\nIl giorno successivo il devastante terremoto di Sendai del 2011, Oscar Giannino scrive su \"Il Messaggero\" un editoriale dal titolo \"Test superato: nucleare sicuro, \u00e8 la prova del nove\": dedicato alla presunta tenuta complessiva degli impianti nucleari giapponesi e sostenendo una posizione ottimistica rispetto alle iniziali difficolt\u00e0 che in seguito avrebbero portato ai problemi nella centrale di Fukushima, l'articolo \u00e8 stato oggetto di polemiche sulla stampa, in particolare dal geologo Mario Tozzi e dal giornalista Marco Travaglio su \"Il Fatto Quotidiano\". Giannino ha successivamente continuato a sostenere pubblicamente le sue tesi, argomentando anche nella sua trasmissione su Radio 24, che se il maremoto ha mietuto circa 30.000 vittime, il conseguente incidente nucleare, non ha per ora causato morti.\n\u00c8 membro del comitato scientifico della Fondazione Italia USA, Senior Fellow dell'Istituto Bruno Leoni e ha collaborato come editorialista con \"Panorama\", \"Il Messaggero\", \"Il Mattino\", \"Il Gazzettino\", \"Rivista Italiana Difesa\", oltre ad essere stato condirettore del mensile \"Capo Horn\".\nNel periodo successivo alla candidatura alle elezioni politiche del 2013, \u00e8 ritornato a lavorare come giornalista a Radio 24, conducendo tre trasmissioni nelle quali si occupa di attualit\u00e0 economica, politica e finanziaria :\nNel luglio del 2019, Giannino \u00e8 stato licenziato, con molte polemiche da parte dei suoi ascoltatori e di tanti giornalisti, dall'emittente radiofonica del Gruppo 24 Ore. Un articolo pubblicato su \"Il Foglio\" ha ipotizzato che alla base del licenziamento di Giannino potesse esserci la sua nota avversione per il governo Conte I e le misure da esso adottate in campo economico .\nDa settembre del 2019, Giannino collabora con Radio Capital, curando e conducendo, assieme al direttore dell'emittente Massimo Giannini, la seconda parte della trasmissione di attualit\u00e0 mattutina \"Circo Massimo\" e, sempre sull'emittente di Elemedia, il sabato mattina conduce \"Le Belve,\" programma che segue la stessa dinamica de \"I conti della belva\" ancora con Carlo Alberto Carnevale Maff\u00e9, Renato Cifarelli e Mario Seminerio.\nNel giugno del 2020 la collaborazione con Radio Capital non viene rinnovata, ponendo fine alla sua partecipazione al programma \"Circo Massimo\" e alla fine delle trasmissioni de \"Le Belve.\" \nIl 5 luglio 2020 inizia a collaborare con \"la Repubblica\", scrivendo sull'inserto economico \"Affari &amp; Finanza\".\nDal gennaio 2021 conduce il Don Chisciotte Podcast, un podcast settimane di attualit\u00e0 economica, in collaborazione con Carlo Alberto Carnevale Maff\u00e9 e Renato Cifarell.\nVita privata.\nNel 2003 \u00e8 stato colpito da un tumore alla colonna vertebrale: in seguito a questa esperienza ha maturato la decisione di dedicarsi come volontario all'assistenza di malati terminali di cancro.\nIn un'intervista pubblicata sul quotidiano \"Il Foglio\" del 12 novembre 2009 ha asserito di aver partecipato allo Zecchino d'Oro, da bambino, con uno pseudonimo, circostanza smentita da Cino Tortorella, il quale ha affermato che non era possibile partecipare con un falso nome.\nNell'ottobre 2011, dopo il divorzio dalla prima moglie, ha sposato a Roma, con rito civile, Margherita Brindisi. La cerimonia \u00e8 stata officiata dall'allora ministro per le politiche giovanili Giorgia Meloni. Il 5 gennaio 2015 alla coppia \u00e8 nato il figlio Brenno Aiace e il 6 giugno 2016 la figlia Minerva Leda."}
{"id": "486020", "revid": "486946", "url": "https://it.wikipedia.org/wiki?curid=486020", "title": "Kinh (popolo)", "text": ""}
{"id": "486024", "revid": "1833487", "url": "https://it.wikipedia.org/wiki?curid=486024", "title": "Christian Rocca", "text": "Biografia.\nLaureato in giurisprudenza all'Universit\u00e0 Cattolica del Sacro Cuore di Milano, ha mosso i primi passi nel mondo politico come appartenente al Partito Radicale di Marco Pannella ed Emma Bonino. \u00c8 stato inoltre assistente parlamentare di Peppino Calderisi nel 1991.\nSi \u00e8 quindi dedicato al giornalismo: nella redazione de \"Il Foglio\" di Giuliano Ferrara sin dalla fondazione, \u00e8 inviato per \"Il Sole 24 ORE\" e scrive su \"Vanity Fair\" occupandosi soprattutto di politica statunitense e internazionale. Fino al dicembre 2013 ha tenuto una rubrica di musica, \"Gommalacca\", sul domenicale del \"Sole\". Dal febbraio 2012 al gennaio 2018 \u00e8 stato direttore de \"IL\", mensile dello stesso quotidiano; poi per un bimestre ha ripreso il ruolo di inviato ed editorialista del \"Sole\", per approdare poi con i medesimi incarichi a \"La Stampa\".\nFin dal 2002 ha un blog giornalistico, Camilloblog.it, che ha raggiunto la prima posizione nella classifica internazionale di Wikio. Come scrittore, \u00e8 autore del saggio \"Sulle strade di Barney\" (2010), un viaggio nel mondo dello scrittore Mordecai Richler autore de \"La versione di Barney\".\nDal settembre 2019 \u00e8 direttore editoriale de \"Linkiesta\".\nVita privata.\nSposato con la collega Silvia Grilli, la coppia ha una figlia.\nControversie.\nNell'ottobre 2012 Massimo Bordin nel corso della trasmissione \"Stampa e regime\" su Radio Radicale rivela di una \u00abfrequentazione\u00bb di Rocca con Nicol\u00f2 Pollari e Pio Pompa in merito agli articoli sul caso Nigergate. Su \"Il Foglio\" Giuliano Ferrara sostiene, invece, che le fonti di Rocca fossero \u00able relazioni ufficiali del Senato americano e delle varie commissioni di inchiesta del Regno Unito sui diversi scandali legati a quella vicenda\u00bb, e che l'incontro con Pollari e Pompa fosse avvenuto solo successivamente alla pubblicazione degli articoli.\nI quotidiani \"la Repubblica\" e \"il Fatto Quotidiano\", citando lo stesso articolo di Ferrara, parlano invece di una campagna di disinformazione a favore del SISMI contro le inchieste condotte da Giuseppe D'Avanzo e Carlo Bonini sul Nigergate."}
{"id": "486026", "revid": "486946", "url": "https://it.wikipedia.org/wiki?curid=486026", "title": "Supercoppa di Serie C1", "text": ""}
{"id": "486029", "revid": "1985558", "url": "https://it.wikipedia.org/wiki?curid=486029", "title": "Budua", "text": " \nBudua (in montenegrino e serbo \"Budva\"/\"\u0411\u0443\u0434\u0432\u0430\", in greco antico \"\u0392\u03bf\u03cd\u03b4\u03bf\u03c5\u03b1\"/ \"Bo\u00fadoua\") \u00e8 un comune del Montenegro, nella Dalmazia meridionale sulla costa adriatica.\nBudua \u00e8 situata in una zona ad alta densit\u00e0 turistica, denominata riviera di Budua (\"Budvanska rivijera\"/\"\u0411\u0443\u0434\u0432\u0430\u043d\u0441\u043a\u0430 \u0440\u0438\u0432\u0438j\u0435\u0440\u0430\"); la cittadina \u00e8 inoltre ricca di memorie della sua lunga storia.\nStoria.\nLa citt\u00e0 venne menzionata per la prima volta nel V secolo a.C. come insediamento illirico, anche se probabilmente era gi\u00e0 un emporio greco fin dal X secolo a.C., con il nome di \"Buthoe\".\nBudua fu poi conquistata dai Romani e nel Medioevo fu soggetta, con alterne vicende, a varie dominazioni. In seguito divenne sede vescovile con il nome di \"Butua\" o \"Budua\".\nA partire dal 1442 la citt\u00e0 entr\u00f2 a far parte dei dominii della Repubblica di Venezia e parte della cosiddetta Albania Veneta e vi rimase fino al 1797, eccetto un breve periodo in cui fu presa con l'inganno dal corsaro Ulu\u00e7 Al\u00ec Pasci\u00e0.\nDurante il dominio veneto furono rafforzate le fortificazioni. Sulle porte della citt\u00e0 sono ancora visibili i leoni di San Marco testimoni della dominazione veneziana.\nDurante il periodo della Repubblica di Venezia (1442-1797) la citt\u00e0 venne potentemente fortificata, fu costruito ed ampliato l'ardito castello e rafforzate le mura assumendo un assetto urbanistico che \u00e8 rimasto immutato per cinque secoli fino ad oggi. In questo modo pot\u00e9 sempre opporre una valida resistenza ai numerosi tentativi turchi di impossessarsene (tra gli altri, nel 1686, nonostante le devastazioni del terremoto del 1667). Budua fu residenza di un podest\u00e0 veneziano, dapprima dipendente dal Conte e capitano di Scutari e, dopo la caduta di questa citt\u00e0 in mano agli Ottomani, dal rettore e provveditore di Cattaro.\nLa citt\u00e0 era retta da un governo di tipo aristocratico, con un maggior consiglio composto di soli nobili, dal quale si eleggevano i tre giudici che assistevano il Podest\u00e0 nelle cause civili, il pi\u00f9 anziano dei quali ne faceva le veci in caso di assenza. Allo stesso consiglio spettava nominare poi gli altri ufficiali del comune: i due procuratori, i quattro deputati alla Sanit\u00e0 e i due Signori di notte.\nCon la caduta della Repubblica di Venezia, Budua fu occupata dagli austriaci nell'estate del 1797 con il resto della Dalmazia, in seguito conobbe un'effimera appartenenza al Montenegro dal 1813 al 1814. Dopo il Congresso di Vienna la citt\u00e0 pass\u00f2 all'Impero austriaco, sotto il quale rimase fino al 1918, quando fu inglobata nel Regno di Jugoslavia. Intanto nel 1828 la citt\u00e0 aveva perso la sede vescovile, che fu soppressa. La maggior parte della sua popolazione parlava il veneto fino all'inizio del XIX secolo, secondo lo storico Luigi Paulucci nel suo libro \"Le Bocche di Cattaro nel 1810\". La popolazione italofona cal\u00f2 drasticamente fino ad essere minoranza (il 4,53% nella citt\u00e0 secondo il censimento austroungarico del 1890).\nDurante la seconda guerra mondiale la citt\u00e0 fu occupata dagli italiani prima e dai tedeschi poi; nel secondo dopoguerra Budua \u00e8 entrata a far parte della repubblica federata jugoslava del Montenegro, di cui ha seguito le sorti fino alla recente indipendenza.\nBudua fu gravemente danneggiata da un terremoto nel 1979.\nSociet\u00e0.\nEtnie e minoranze straniere.\nDal censimento del 2011 risulta prevalente la maggioranza montenegrina col 48,19%, seguono i serbi col 37.71%. \u00c8 presente una piccola rappresentanza della minoranza italiana con 16 dalmati, pari al 0,08% della popolazione. Il gruppo etnico italiano fa parte della \"Comunit\u00e0 degli Italiani del Montenegro\" con sede a Cattaro.\nGeografia antropica.\nLocalit\u00e0.\nBudua \u00e8 il centro amministrativo del comune e include i villaggi di B\u00e9cici (\"Be\u010di\u0107i\") e Castellastua (\"Petrovac na Moru\"). A Budua vive circa il 69% della popolazione del comune (10.918 abitanti). Il comune di Budua ha in tutto 34 localit\u00e0:\nSport.\nCalcio.\nLa squadra principale della citt\u00e0 \u00e8 il Mogren.\nPallanuoto.\nLa squadra pallanuotistica cittadina \u00e8 il Vaterpolo klub Budva, fondata nel 1930. \u00c8 una delle societ\u00e0 pi\u00f9 titolate e importanti del Montenegro, vanta infatti nella sua bacheca due campionati montenegrini, due Coppe del Montenegro e un campionato serbo-montenegrino."}
{"id": "486036", "revid": "115549", "url": "https://it.wikipedia.org/wiki?curid=486036", "title": "Supercoppa di Serie C2", "text": ""}
{"id": "486037", "revid": "270833", "url": "https://it.wikipedia.org/wiki?curid=486037", "title": "Fausto Biloslavo", "text": "Biografia.\nSi diploma all'Istituto nautico di Trieste, poi s'iscrive alla locale Universit\u00e0, dove consegue la laurea in Scienze politiche.\nAgli inizi degli anni ottanta sceglie la strada del giornalismo, dopo avere militato a 17 anni per un breve periodo nel Fronte della Giovent\u00f9 di Trieste.\nNel 1982 segue la Guerra del Libano come fotografo freelance.. Un anno dopo, insieme ai colleghi Almerigo Grilz e Gian Micalessin, due giornalisti anche loro vicini alla destra triestina, fonda l'Albatross Press Agency, agenzia di stampa che collabor\u00f2 con \"Panorama\" e il TG1, \"Avvenire\", \"L'Europeo, Gazzetta ticinese e\" il \"Sunday Times\", realizzando servizi in aree del mondo interessate da eventi bellici, di guerriglia o rivoluzionari.\nNel 1987 Biloslavo viene arrestato in Afghanistan dalle truppe governative filo-sovietiche, alla fine di un lungo reportage con i mujaheddin del comandante A\u1e25mad Sh\u0101h Mas\u02bf\u016bd. Rimane in carcere per sette mesi, riuscendo a rientrare in Italia solo grazie all'intervento diretto del presidente della repubblica Francesco Cossiga.\nAll'inizio degli anni novanta \u00e8 inviato in Jugoslavia, dove segue gli eventi in corso in Croazia, Bosnia e Kosovo. Nel 1993 pubblica su \"L'Indipendente\" di Milano un reportage dalla Dalmazia rivelando \"la missiva di un generale italiano [...] da poco in pensione [che] consigliava ai serbi come conquistare la citt\u00e0 di Zara\", e che \"in Krajina un ex mercenario serbo stava addestrando la brigata Garibaldi composta da uno sparuto gruppo di italiani\" nati in Croazia. \"Il Piccolo\" di Trieste, con un articolo firmato da Paolo Rumiz, smentisce la notizia scrivendo di \"bombe\", complotti e disinformazione per \"tirare l'Italia nella trappola balcanica\" accusando direttamente Biloslavo, l'Indipendente, giornalisti e politici (dall'ex senatore Arduino Agnelli all'ex sindaco di Trieste Giulio Staffieri). Biloslavo querela \"Il Piccolo\"; nel 1997 la ritira solo in cambio della pubblicazione di un suo articolo in prima pagina ove illustra la propria versione dei fatti.\nNegli anni novanta Biloslavo si \u00e8 occupato pi\u00f9 volte dei Massacri delle foibe pubblicando diversi articoli su \"Il Giornale Nuovo\", su \"Il Borghese\" ed \"Epoca\". \nPrima di affrontare l'assedio di Sarajevo conosce Cinzia, triestina, poi sua compagna di vita. Nel 1997 si reca nella Cecenia sconvolta dalla guerra, dove contribuisce alla liberazione del fotografo Mauro Gallegani, rapito da una banda locale. Nel 1999 si sposa con Cinzia. Dall'unione nasce la figlia Beatrice. Con la sua famiglia vive a Trieste, citt\u00e0 dove torna sempre alla fine di ogni servizio.\nNel 2001 \u00e8 uno dei primi giornalisti a entrare a Kabul liberata dai talebani e nel 2003 segue al fianco delle truppe anglo-americane l'attacco all'Iraq fino alla caduta di Saddam Hussein. Nel 2011 \u00e8 l'ultimo giornalista italiano a intervistare il colonnello Gheddafi prima della sua deposizione e assassinio..\nFausto Biloslavo lavora per \"Il Giornale\" e collabora con varie testate come \"Panorama\", TG5, Studio Aperto, TGcom24, Sky TG24. Dal 2013 Biloslavo ha partecipato alla fondazione del sito di crowdfunding \"Gli Occhi della Guerra\".\nQuestioni controverse.\nIl 1\u00ba luglio 1981 viene arrestato insieme a Gilberto Paris Lippi e ad Antonio Azzano per ordine della magistratura di Bologna con l'accusa di falsa testimonianza nel contesto delle indagini sull'attentato alla stazione di Bologna. Dopo due settimane di detenzione viene scarcerato e poi prosciolto.\nBiloslavo non \u00e8 stato mai imputato nel processo per la strage. Successivamente \u00e8 emerso che gli arresti facevano parte di un tentativo di depistaggio messo in atto da una frangia deviata del SISMI, che sugger\u00ec l\u2019esistenza di una \u201cpista Libanese\u201d: un ipotetico collegamento fra le attivit\u00e0 di estremisti italiani e triestini presenti in Libano nel 1980 e la preparazione della strage. La Corte di Assise di Bologna ha riconosciuto la totale falsit\u00e0 della \u201cpista Libanese\u201d nella sentenza per la strage dell\u201911 luglio 1988."}
{"id": "486038", "revid": "106908", "url": "https://it.wikipedia.org/wiki?curid=486038", "title": "Toms", "text": ""}
{"id": "486039", "revid": "125822094", "url": "https://it.wikipedia.org/wiki?curid=486039", "title": "Ansaldo", "text": "Ansaldo era una societ\u00e0 industriale, sorta a Sampierdarena (oggi quartiere di Genova) nel 1853 con la ragione sociale di Gio. Ansaldo &amp; C. societ\u00e0 in accomandita semplice. Nel 1993 conflu\u00ec nel gruppo Finmeccanica (ora Leonardo).\nStoria della societ\u00e0.\nLa Taylor &amp; Prandi.\nL'azienda nacque per interessamento del governo sabaudo, con lo scopo di sviluppare un'industria nazionale per la produzione di locomotive a vapore e materiale ferroviario, settore allora completamente dipendente da importazioni straniere. L'operazione fu fatta sulle macerie delle strutture della Taylor &amp; Prandi, azienda meccanica fondata nel 1846, nata anch'essa grazie a finanziamenti dello stato piemontese: le condizioni finanziarie dettate dal governo furono tuttavia molto rigide e penalizzanti. A ci\u00f2 tuttavia non seguirono ordinazioni del governo adeguate a sostenere lo sviluppo dello stabilimento: la decisione di non intervenire a favore dell'economia locale rientrava nella pi\u00f9 ampia politica liberista piemontese, al contrario invece di quanto accadeva in molti altri stati che favorivano con massicce ordinazioni le industrie nazionali. Queste ragioni, assieme ad una serie di divergenze dei due fondatori portarono alla chiusura dello stabilimento, che lasci\u00f2 oltretutto un pesante debito verso lo stato.\nL'era Bombrini.\nNel 1852 il ministro Cavour favor\u00ec la nascita di una solida compagine imprenditoriale genovese, composta dal banchiere Carlo Bombrini, dall'armatore Raffaele Rubattino e dal finanziere Giacomo Filippo Penco, alla quale promise commesse statali. La direzione fu affidata dai soci al giovane e brillante ingegnere meccanico Giovanni Ansaldo, docente dell'Universit\u00e0 di Genova. Alla fondazione la compagnia aveva capitale sociale di 1\u00a0110\u00a0000 lire, di cui 300\u00a0000 sarebbero stati versati in contanti, mentre 810\u00a0000 erano rappresentati dalla valutazione di capannoni, terreni e attrezzature, corrispondenti peraltro con il debito della Taylor &amp; Prandi con lo stato.\nLa \"Sampierdarena\", prima locomotiva a vapore costruita nel regno di Sardegna e di progettazione interamente italiana, usc\u00ec dalle officine dell'Ansaldo nel 1854, per essere collaudata personalmente da Giovanni Ansaldo. Tra il 1854 e il 1860, le officine producono 18 locomotive, di cui 14 per le ferrovie dell'Italia settentrionale e 2 per quelle dell'Italia centrale aggiungendosi ai fornitori esteri, coi quali riuscivano a gareggiare in mancanza di un regime protezionistico grazie tempi di consegna leggermente pi\u00f9 brevi e per il minor costo della manodopera\nNel 1859 venne nominato direttore generale Luigi Orlando su suggerimento dello stesso Cavour.\nNel 1860 il gruppo Ansaldo inizia la sua attivit\u00e0 cantieristica, facendo il salto di qualit\u00e0 in tale attivit\u00e0 nel 1886 con l'acquisizione del cantiere Cadenaccio trasferendo a Sestri Ponente il suo stabilimento meccanico inaugurando la stagione della navi a vapore con gli scafi in ferro. Inserita nella struttura del cantiere Ansaldo c'era anche l'Officina Allestimento Navi, sorta nella zona ampliata del porto per una scelta industriale precisa, quella di varare gli scafi nudi per poi allestire le navi in banchina, con una scelta innovativa che sgomberava rapidamente gli scali che restavano cos\u00ec a disposizione delle nuove costruzioni.\nNegli anni 1860-61 il numero del personale impiegato arriva a circa 1\u00a0000 persone: all'esposizione industriale di Firenze del 1861 l'Ansaldo pu\u00f2 mettere in mostra la macchina a vapore pi\u00f9 potente dell'esposizione, mentre la qualit\u00e0 delle lavorazioni delle officine viene lodata da tutto l'ambiente tecnico italiano, in particolare dall'ingegnere Giuseppe Colombo, che per\u00f2 lamenta uno scarso impegno dello stato Sabaudo nel creare commesse per l'industria nazionale di entit\u00e0 sufficiente a farla accrescere.\nCon l'unit\u00e0 d'Italia, l'Ansaldo vede ulteriormente aumentare la concorrenza nel settore ferroviario, gi\u00e0 prima elevata per via delle politiche liberiste piemontesi: grazie ad un decreto del 1863 viene assegnato il monopolio della fornitura di materiale ferroviario delle ferrovie meridionali alle Officine di Pietrarsa, escludendo di fatto l'Ansaldo dal mercato dell'ex Regno delle Due Sicilie. In quegli anni l'Ansaldo amplia il suo mercato, specializzandosi sotto la direzione di Luigi Orlando nella produzione bellica di cannoni e nella produzione di motori navali grazie alle ricerche di Eugenio Barsanti.\nNel 1871 cess\u00f2, tuttavia, la produzione di locomotive, dopo averne prodotte ottanta esemplari.\n di Carlo Bombrini, l'azienda espande ulteriormente la produzione navale, un settore divenuto strategico.\nFurono aperti nuovi cantieri e nuovi stabilimenti a Sampierdarena, acciaierie, fonderie ed officine elettriche che partivano dalla sede originaria per giungere fino a Campi, Cornigliano e Sestri Ponente. In breve Ansaldo divenne un'industria con oltre 10\u00a0000 dipendenti ripartiti in sette stabilimenti.\nBombrini era anche (e soprattutto) il direttore della \"Banca Nazionale negli Stati Sardi\". Perci\u00f2 il fatto che la \"Banca Nazionale\" facesse prestiti all\"Ansaldo\" configurava un conflitto d'interessi.\nL'era Perrone.\nNel 1902 il controllo dell'azienda pass\u00f2 a Ferdinando Maria Perrone e l'attivit\u00e0 cantieristica venne orientata alla produzione militare e nel 1903 l'Ansaldo si accord\u00f2 con la W. G. Armstrong Whitworth &amp; C. Ltd., proprietaria dello stabilimento di artiglieria di Pozzuoli, dando vita alla Societ\u00e0 Gio Ansaldo Armstrong &amp; Co., un complesso industriale con una capacit\u00e0 di impiego di 16.000 operai. Perrone nel 1884 si era trasferito in Argentina dove si era affermato come imprenditore e aveva svolto il ruolo di rappresentante dell'Ansaldo, per la quale nel 1895 aveva venduto l'incrociatore corazzato \"Garibaldi\" alla Armada Argentina.\nNel 1904 Ferdinando Maria Perrone divenne proprietario dell'Ansaldo e, con i figli Mario e Pio, leg\u00f2 il nome Perrone alla storia della societ\u00e0. Durante il primo ventennio del XX secolo Ferdinando Maria lavor\u00f2 per realizzare una completa autonomia produttiva per l'Ansaldo sia nel campo siderurgico, sia in quello degli armamenti, meccanico e marittimo, grazie ad una forte integrazione verticale e grazie alla congiuntura bellica. Gli stabilimenti salirono a dieci, con 17\u00a0000 dipendenti.\nNel 1912 l'accordo stipulato con la Armstrong venne sciolto e l'Ansaldo riassunse la precedente ragione sociale.\nTra le realizzazioni di quel periodo della cantieristica Ansaldo la costruzione di alcuni incrociatori corazzati della classe Garibaldi e della corazzata Giulio Cesare.\nIn questi anni l'Ansaldo si leg\u00f2 strettamente agli ambienti nazionalisti e irredentisti, e conseguentemente si avvicin\u00f2 all'apparato militare, diplomatico e finanziario francese. In particolare ricorreva massicciamente al finanziamento della Banca Italiana di Sconto, nella quale era rilevante il capitale francese.\nNel 1914 il capitale sociale \u00e8 di 30 milioni di lire, nel 1918 arriva a 500 milioni di lire, grazie ai ricavi ottenuti dalla produzione del 46% di tutta l'artiglieria costruita in Italia durante la guerra, 3\u00a0000 aerei, 1\u00a0574 motori aeronautici, 96 navi da guerra, 200\u00a0000 t di naviglio mercantile e 10 milioni di munizioni. In questo momento l'Ansaldo era la pi\u00f9 grande impresa italiana.\nNel 1918 l'Ansaldo arriva a impiegare 80\u00a0000 addetti, in decine di stabilimenti e societ\u00e0 controllate tra le quali: A. Cerpelli &amp; C., Banca Industriale Italiana, Cantieri Officine Savoia per motori diesel di Cornigliano, Dinamite Nobel, Gio.Fossati &amp; C., Lloyd Italico, Nazionale di Navigazione, Fabbrica Aeroplani Ing. O. Pomilio, Societ\u00e0 Idroelettrica Negri, S.P.A., Transatlantica Italiana, S.A. Ansaldo.\nNel 1920 circa inizia il sodalizio con la ditta Berta Autotrasporti di Cornigliano, societ\u00e0 che si riveler\u00e0 vitale per l'esistenza dell'Ansaldo, avendo trasportato forse la maggior parte dei prodotti provenienti e destinati a quest'ultima in qualsiasi parte d'Italia per quasi un secolo.\nDopo la disfatta di Caporetto, in cui l'esercito italiano aveva perso una parte importante delle proprie artiglierie, l'Ansaldo invi\u00f2 immediatamente i cannoni disponibili sulla linea del Piave, prima ancora che vi arrivassero le truppe in ritirata, per organizzare la linea di resistenza. L'episodio fu ampiamente utilizzato a scopo di propaganda aziendale. \nLa guerra aveva reso ancora pi\u00f9 stretti i rapporti fra Ansaldo e Banca di Sconto, entrambe controllate dalla famiglia Perrone. \nLa fine della guerra, intanto, aveva creato il problema della riconversione dell'industria bellica in industria di pace, riconversione che richiedeva notevoli capitali. Il Banco di Sconto non aveva tutti i capitali necessari, allora i Perrone tentarono la scalata alla Banca Commerciale Italiana. Tuttavia la COMIT resistette all'assalto e il tentativo di creare un complesso industrial-finanziario dei Perrone fall\u00ec nel 1920. Il crollo della Banca di Sconto nel dicembre 1921, dopo alcune operazioni disperate e poco limpide, lasci\u00f2 l'Ansaldo senza finanziamenti e anch'essa in crisi. \nIl direttore della Banca d'Italia Bonaldo Stringher, sulla base dei documenti contabili della Banca di Sconto, pretese le dimissioni dei fratelli Pio e Mario Perrone anche dall'Ansaldo.\nNel 1921, con le dimissioni dall'Ansaldo, i Perrone cessarono ogni impegno in campo industriale continuando, soprattutto, nell'attivit\u00e0 editoriale.\nGli anni venti.\nL'Ansaldo fu rilevata dal Consorzio Sovvenzioni, promosso dalla Banca d'Italia e poi trasformato in Istituto di Liquidazioni.\nIn seguito alla grande depressione del 1929 che penalizz\u00f2 fortemente l'economia mondiale nella prima met\u00e0 degli anni trenta e all'incapacit\u00e0 dell'azienda di riconvertire la propria produzione bellica a quella civile, \nL'azienda dopo la conclusione del primo conflitto mondiale aveva provato a produrre materiale ferroviario, aeroplani e persino automobili aprendo il suo mercato verso il Messico e la Polonia, paesi che sfortunatamente dopo pochi mesi precipitarono in una crisi di insolvenza \nLa gestione IRI.\nNel 1933 l'Istituto di Liquidazioni fu assorbito dal neonato Istituto per la Ricostruzione Industriale e cos\u00ec l'Ansaldo entr\u00f2 nell'orbita dell'IRI, la cui gestione e riarmo permisero all'industria nuova vita e crescita.\nLa figura principale di questa rinascita e l'artefice della ridefinizione strutturale-organizzativa fu l'ing. Agostino Rocca, amministratore delegato della societ\u00e0 dal 1935 alla fine della guerra. I cantieri navali varano corazzate da tonnellate, mentre i tecnici, in collaborazione con la FIAT realizzarono dal 1935 i primi prototipi di carri armati italiani (sulla base dei trattori gi\u00e0 prodotti) nello \"Stabilimento artiglierie\" di Genova, (L40 e 75/18), e aerei (Fiat AS.1 e Fiat-Ansaldo A.120). Ansaldo presso l'arsenale di Napoli produsse anche cannoni come il 75/32 Mod. 1937.\nGrazie alle commesse belliche la societ\u00e0 registr\u00f2 un'enorme crescita: nel 1939 Ansaldo contava 22\u00a0000 dipendenti, nel 1943 ben 35\u00a0000 ma alla fine della seconda guerra mondiale si riproposero i gravi problemi della riconversione.\nL'IRI nel 1948 affid\u00f2 la gestione delle societ\u00e0 Ansaldo alla Societ\u00e0 Finanziaria Meccanica (Finmeccanica) e con un decreto legge vennero scorporati dall'azienda il siderurgico, l'elettrotecnico e il ferroviario, mentre vennero accorpati i cantieri di Muggiano e Livorno.\nNel corso degli anni cinquanta e sessanta saranno operati dalla Finmeccanica numerosi interventi riorganizzativi, tra cui, nel 1966, il trasferimento delle attivit\u00e0 navali all'Italcantieri di Trieste.\nDal 1966, l'impresa venne ristrutturata completamente dalla Finmeccanica.\nNel 1977 le aziende rimaste vennero raggruppate sotto la dizione \"Raggruppamento Ansaldo\", che comprendeva, oltre al meccanico-nucleare e l'Asgen di Genova, l'Italtrafo, la SIMEP, la Breda termomeccanica e la Tecnosud.\nNel 1980 venne costituito il principale gruppo termo-elettromeccanico italiano, il pi\u00f9 grande in Italia con i suoi 16\u00a0000 dipendenti, ma che rappresentava anche l'abbandono da parte del colosso industriale della citt\u00e0 di Genova.\nNel 1993 l'Ansaldo venne assorbita completamente nella Finmeccanica, che nel 2016 prender\u00e0 il nome di Leonardo-Finmeccanica.\nGli archivi si sono salvati in quanto affidati alla Fondazione Ansaldo.\nAziende con il nome Ansaldo.\nIl nome \"Ansaldo\" permane presente nella ragione sociale di molte aziende costituite per scorporo o nelle quali \u00e8 confluito qualche settore produttivo:\nProduzione.\nMateriale ferroviario.\nSignificative furono le realizzazioni dell'Ansaldo in ambito ferroviario.\nArchivio.\nLa documentazione relativa all'attivit\u00e0 dell'Ansaldo dalla sua fondazione nel 1853 fino al 2002 \u00e8 conservata presso la Fondazione Ansaldo - Archivio economico delle imprese liguri, nel fondo \"Ansaldo\", che raccoglie la documentazione dell'omonima azienda e di quelle ad essa in vario modo collegate."}
{"id": "486043", "revid": "14691", "url": "https://it.wikipedia.org/wiki?curid=486043", "title": "Rimpiattino", "text": ""}
{"id": "486054", "revid": "7336", "url": "https://it.wikipedia.org/wiki?curid=486054", "title": "Gomme siliconiche", "text": ""}
{"id": "486065", "revid": "767487", "url": "https://it.wikipedia.org/wiki?curid=486065", "title": "Negramaro (album)", "text": " \nNegramaro \u00e8 il primo album in studio del gruppo musicale italiano omonimo, pubblicato il 21 marzo 2003 dalla Sugar Music.\nTutti i testi e tutte le musiche sono ad opera di Giuliano Sangiorgi, leader e voce del gruppo, mentre gli arrangiamenti sono stati effettuati da tutti i componenti della band, ad eccezione di \"Notturno\", una traccia elettronica strumentale scritta da Sangiorgi e realizzata dal componente Andrea Mariano sotto il nome di Andro.i.d."}
{"id": "486067", "revid": "14691", "url": "https://it.wikipedia.org/wiki?curid=486067", "title": "Rialzo", "text": ""}
{"id": "486072", "revid": "869733", "url": "https://it.wikipedia.org/wiki?curid=486072", "title": "Nadja (serie animata)", "text": " \u00e8 una serie anime creata da Izumi T\u014dd\u014d e prodotta dalla Toei Animation. Trasmessa in Giappone su TV Asahi dal 2 febbraio 2003 al 25 gennaio 2004, in Italia la serie \u00e8 stata acquistata dalla Rai, che l'ha mandata in onda su Rai 2 dall'8 novembre 2004 al 17 gennaio 2005. Esiste anche la versione manga composta da due volumi e pubblicata dalla K\u014ddansha; l'edizione italiana \u00e8 stata annunciata da Play Press Publishing nel 2006, ma non \u00e8 stata mai realizzata.\nTrama.\nLa storia \u00e8 ambientata agli inizi del XX secolo. Nadja \u00e8 una ragazza vivace, graziosa e allegra, affidata da neonata all'orfanotrofio di Applefield, situato nella citt\u00e0 di Huntington (Staffordshire), vicino a Londra, in Inghilterra. Nell'orfanotrofio Nadja trova molti amici e scopre un precoce talento musicale. Durante tutta la sua vita aveva sempre creduto che i suoi genitori fossero morti, ma poco prima del suo tredicesimo compleanno scopre che la madre \u00e8 ancora viva, grazie a un pacco ricevuto, che contiene tra l'altro il diario della madre e l'abito indossato al suo primo ballo. Due individui cominciano a inseguirla per rubarle la spilla che porta sempre con s\u00e9, unico ricordo della madre, quindi la ragazza fugge dall'orfanotrofio e intraprende un lungo viaggio al seguito della Dandelion, di una compagnia di artisti girovaghi, che la porter\u00e0 in tutta Europa alla ricerca della madre perduta.\nAnime.\nLa serie \u00e8 formata da 50 episodi, andati in onda tra il 2 febbraio 2003 e il 25 gennaio 2004 su TV Asahi. Sono stati messi in commercio 13 DVD, ognuno contenente 4 episodi, tranne il primo, che ne contiene solo 2, cui \u00e8 per\u00f2 allegato un CD con la sigla di apertura e di chiusura. Agli altri DVD \u00e8 acclusa una cartolina che raffigura la copertina del DVD stesso. Per quanto riguarda i contenuti speciali, tutti i DVD contengono la versione senza crediti delle sigle e una sezione intitolata \"Naruhodo Nadja!\", in cui Nadja e Kennosuke raccontano alcune curiosit\u00e0 sui posti visitati durante il viaggio della compagnia Dandelion. Negli ultimi DVD sono state aggiunte le schede dei personaggi. Sono state prodotte anche le videocassette, disponibili, tuttavia, esclusivamente per il noleggio.\nIn Italia \u00e8 stata inizialmente annunciata con il titolo di \"In viaggio con Sally\" e presentava la traduzione dei nomi in italiano (ad esempio Dandelion diventava \"Dente di leone\" e l'orfanotrofio Applefield \"Campo di mele\"). Ci\u00f2 non \u00e8 avvenuto ed \u00e8 stata trasmessa dal novembre 2004 su Rai 2 con il titolo \"Nadja\" e i nomi originali, salvo la pronuncia di alcuni di essi.\nSigle.\nLa sigla italiana, interpretata da Gigliola Scatola con testo di Bruno Tibaldi e Stefano Lucato, presenta un arrangiamento completamente diverso dalle originali e viene usata sia in apertura che in chiusura.\nAdattamento italiano.\nLa serie animata \u00e8 uno \"sh\u014djo\", adatto quindi generalmente a ragazze preadolescenti. Di conseguenza, non esistono avvenimenti o scene che abbiano dovuto essere censurate nell'adattamento italiano, che si rivolge sostanzialmente allo stesso pubblico. Solamente nell'episodio 36, \"Pericolo per la Rosa Nera\", l'edizione italiana ha censurato, nelle repliche successive, le torture a cui Herman sottopone Keith Harcourt, che, dopo essere stato catturato ed imprigionato, viene frustato a sangue e legato ad una sorta di \"croce di sant'Andrea\".\nManga.\nIl manga di \"Ashita no Nadja\" \u00e8 stato pubblicato dalla casa editrice K\u014ddansha sulla rivista \"Nakayoshi\", da aprile 2003 a gennaio 2004. I 12 capitoli sono stati raccolti in due tank\u014dbon. Gli eventi narrati in ogni capitolo corrispondono, totalmente o parzialmente, a uno o pi\u00f9 episodi dell'anime.\nDifferenze con l'anime.\nLa storia del manga \u00e8 pi\u00f9 semplice e lineare di quella dell'anime, si sviluppa in modo leggermente diverso e presenta alcune differenze:\nCD.\nDrama-CD.\nSono stati pubblicati dei drama-CD a opera della Marvelous Entertainment, che contengono una storia nuova e quella gi\u00e0 raccontata nell'anime."}
{"id": "486084", "revid": "367445", "url": "https://it.wikipedia.org/wiki?curid=486084", "title": "Un, due, tre, stella!", "text": "Un, due, tre, stella! \u00e8 un gioco da bambini tradizionale.\nTutti i giocatori, salvo il capogioco, si pongono dietro una linea, mentre il capogioco si pone di spalle appoggiato a un albero o a un muro. Il capogioco scandisce a voce alta e chiara \"Un, due, tre ... stella\" e quindi si volta verso i giocatori. Questi ultimi possono muoversi fintantoch\u00e9 il capogioco \u00e8 di spalle, ma devono immobilizzarsi quando questi si volta a guardarli. Se un giocatore si muove mentre osservato deve tornare alla linea di partenza. Il gioco si ripete fino a che uno dei giocatori vince toccando il capogioco.\nVarianti.\nLe varianti in generale riguardano la frase usata e che d\u00e0 il nome al gioco. Per esempio \"per le vie di Roma\" (in Basilicata), \"L'orologio fa tic tac\" o anche \"L'orologio di Milano fa tic tac\", \"sch\u00e8che\" (variante barese). \nIn una variante inglese si chiama \"red light, green light\" (\"luce rossa, luce verde\"), con evidente riferimento alle luci di un semaforo, in questa variante i giocatori possono muoversi dopo che il capogioco ha detto \"green light\", ma devono arrestarsi immediatamente quando dice \"red light\". Una variante aggiunge anche \"yellow light\" che pu\u00f2 avere l'effetto di permettere di correre, oppure di non avere nessun effetto e lasciare invariato l'ultimo comando.\nSimile \u00e8 anche il gioco, sempre inglese, detto \"grandmother's footsteps\": qui il bimbo che sta sotto ha il ruolo della \"nonna\", per il resto il meccanismo \u00e8 lo stesso. Un'altra variante meno conosciuta \u00e8 \"il Big Ben ha detto stop!\" dove i meccanismi sono gli stessi ma il gioco viene complicato da una frase da dire pi\u00f9 velocemente del normale."}
{"id": "486088", "revid": "79968", "url": "https://it.wikipedia.org/wiki?curid=486088", "title": "Indennizzo", "text": "Un indennizzo, in diritto, \u00e8 il pagamento dovuto a titolo di risarcimento a un soggetto per un pregiudizio da lui sub\u00ecto non conseguentemente alla commissione di un atto illecito e a responsabilit\u00e0 civile. L'importo in denaro dovuto a titolo di indennizzo \u00e8 detto \"indennit\u00e0\".\nCaratteristiche.\nSi differenzia dal \"risarcimento\", che \u00e8 invece dovuto per aver subito un danno ingiusto, ossia un pregiudizio conseguente ad atto illecito e come tale fonte di responsabilit\u00e0 civile.\n\u00c8 generalmente dovuto per varie circostanze previste dall'ordinamento giuridico, ad esempio che comprimano o limitino la sfera del diritto soggettivo, che comportino l'acquisto o la perdita di un determinato status giuridico o come conseguenza della titolarit\u00e0 di un determinato o incarico o posizione all'interno di un ufficio. Nel primo caso, l'esempio pi\u00f9 significativo di indennizzo \u00e8 quello previsto in caso di espropriazione per pubblica utilit\u00e0: la perdita della propriet\u00e0 che deriva dal provvedimento espropriativo \u00e8 di per s\u00e9 lecita ma chi beneficia dell'espropriazione (di solito, ma non necessariamente, una pubblica amministrazione) deve indennizzare il proprietario espropriato per il sacrificio del suo diritto."}
{"id": "486089", "revid": "14691", "url": "https://it.wikipedia.org/wiki?curid=486089", "title": "Uno due tre stella", "text": ""}
{"id": "486091", "revid": "64860", "url": "https://it.wikipedia.org/wiki?curid=486091", "title": "Voodoo Cult", "text": ""}
{"id": "486099", "revid": "287204", "url": "https://it.wikipedia.org/wiki?curid=486099", "title": "Buyei", "text": "I buyei (trascritto anche b\u1ed1 y, puyi, bouyei, buyi, buxqyaix, puzhong, burao, puman; in cinese: \u5e03\u4f9d\u65cf; in pinyin: b\u00f9y\u012bz\u00fa) sono un gruppo etnico stanziato principalmente nel sud della Cina.\nRaggiungono i due milioni e mezzo di individui e fanno parte dei 56 gruppi etnici ufficialmente riconosciuti dalla Repubblica Popolare della Cina e dei 54 gruppi etnici riconosciuti dal Vietnam.\nI buyei vivono in foreste semi-tropicali nelle province dello Yunnan e del Sichuan. Tradizionalmente praticano l'animismo, sebbene molti si siano convertiti al cristianesimo.\nLingua.\nI buyei parlano la lingua buyei che \u00e8 molto vicina alle lingue zhuang. Ci sono molte mescolanze tra i dialetti di queste due lingue. Il buyei ha avuto forma scritta quando ne fu creata la grammatica di base dai linguisti negli anni '50 che si basarono sull'alfabeto latino e sulla pronuncia pi\u00f9 convenzionale della lingua cinese translitterata pinyin."}
{"id": "486102", "revid": "33751", "url": "https://it.wikipedia.org/wiki?curid=486102", "title": "Nazionale di calcio della Corea del Nord", "text": "La nazionale di calcio della Corea del Nord (in coreano \uc870\uc120\ubbfc\uc8fc\uc8fc\uc758\uc778\ubbfc\uacf5\ud654\uad6d \ucd95\uad6c \uad6d\uac00\ub300\ud45c\ud300) \u00e8 la squadra calcistica della Corea del Nord, \u00e8 controllata dalla Federazione calcistica nordcoreana (KFA), affiliata alla Asian Football Confederation (AFC).\nConta due partecipazioni alla fase finale della Coppa del mondo, una nel 1966, quando raggiunse i quarti di finale, prima asiatica a superare la fase a gironi di un Mondiale, e nel 2010, quando fu eliminata nella fase a gruppi. Ha partecipato a cinque fasi finali della Coppa d'Asia, raggiungendo il quarto posto nel 1980.\nNel ranking FIFA, istituito nell'agosto 1993, la Corea del Nord vanta quale miglior piazzamento il 57\u00ba posto del novembre 1993, mentre il peggior piazzamento \u00e8 il 181\u00ba posto occupato nell'ottobre e nel novembre 1998. Occupa il 108\u00ba posto della graduatoria.\nStoria.\nEsordi.\nAnche se nell'antica Corea era diffuso un gioco molto simile al calcio, chiamato chuk-gu, furono i britannici ad esportare il \"football\" nella penisola nel 1882 attraverso il loro avamposto di Incheon. Nel 1921 si disput\u00f2 il primo campionato di calcio coreano, mentre sette anni dopo nacque la Federazione calcistica coreana.\nL'aggressione nipponica degli anni trenta, il secondo conflitto mondiale e la guerra di Corea resero molto pi\u00f9 problematica la diffusione del calcio in Corea. Ovviamente la divisione politica della Corea in due stati diede il via anche alla fondazione di due nazionali di calcio: quella nordcoreana per\u00f2 rimase per molto tempo inattiva e pot\u00e9 fare il suo esordio solo nel 1964.\nIl campionato mondiale del 1966.\nIl miglior risultato ottenuto dalla nazionale nordcoreana risale al campionato del mondo 1966. Dopo aver perso con l' per 3-0 ed aver pareggiato con il per 1-1 (con rete di Pak Seung-Zin nei minuti finali), la squadra sconfisse clamorosamente l' per 1-0, grazie alla decisiva marcatura di Pak Doo Ik, e super\u00f2 dunque la prima fase, per poi cadere eliminata ai quarti di finale contro il in modo rocambolesco. Contro i lusitani la formazione asiatica and\u00f2 in vantaggio per 3-0, prima che quattro gol di Eus\u00e9bio e un'altra segnatura portoghese (5-3 il finale) fermassero il cammino della Corea del Nord. Fu la prima nazionale di calcio asiatica a superare la prima fase di un campionato del mondo. Tornati in patria, i giocatori vennero accolti come degli eroi nazionali, come testimonia il film documentario \"The Game of Their Lives\" di Dan Gordon (2002), riportante le testimonianze di sette membri della squadra (tra cui Pak Doo Ik e Pak Seung-Zin) e del loro allenatore, Myung Rye-hyun.\nAnni 1970.\nGli anni 1970 furono particolarmente difficili per la nazionale nordcoreana: si aprirono con una squalifica imposta dalla FIFA, che pun\u00ec la federcalcio di Pyongyang per non aver voluto disputare una partita contro (la motivazione, ovviamente, andava ricercata nelle tensioni diplomatiche tra i due stati), e furono intervallati da numerose sconfitte, caratterizzate spesso da risultati rotondi. L'opposizione al regime di Videla caus\u00f2 inoltre il boicottaggio del Mondiale argentino del 1978: ancora una volta calcio e politica erano strettamente intrecciati.\nAnni 1980 e 1990.\nGli anni 1980 parvero aprirsi con un timido segnale di ripresa, il quarto posto ottenuto dai nordcoreani nella Coppa d'Asia 1980, ma cocenti sconfitte, altri boicottaggi e altre esclusioni imposte dalla federazione internazionale impedirono alla Corea del Nord di partecipare a manifestazioni calcistiche di rilievo, se si esclude la Coppa d'Asia 1992, in cui il risultato fu un'eliminazione al primo turno.\nAnni 2000.\nNel marzo del 2005 i nordcoreani cercavano una difficile qualificazione al Mondiale di Germania 2006 nella partita interna contro l'. Sul punteggio di 0-2 un netto calcio di rigore fu negato alla Corea del Nord e alle vibranti proteste dei giocatori si aggiunsero quelle dei tifosi: dagli spalti piovvero pietre, seggiolini e bottiglie, mentre un'invasione di campo costrinse gli iraniani ad asserragliarsi negli spogliatoi, senza avere la possibilit\u00e0 di uscire. L'incontro fu proseguito a Bangkok, senza che i nordcoreani avessero la possibilit\u00e0 di recarsi allo stadio. Inoltre la FIFA impose alla Corea del Nord di disputare le successive due partite casalinghe in campo neutro e senza sostenitori al seguito.\nAnni 2010.\nNel 2010 tutti i giocatori della Corea del Nord militavano nel campionato nazionale, tranne i cosiddetti \"Zainichi\" (oriundi giapponesi), tra cui i pi\u00f9 famosi Ahn Young-Hak (Omiya Ardija), Ryang Yong-Gi (Vegalta Sendai) e Jong Tae-Se (Kawasaki Frontale). Date le politiche estremamente restrittive del regime di Kim Jong-il riguardo all'emigrazione, praticamente tutti i tifosi che si recano in trasferta a seguire le partite della Corea del Nord sono cittadini stranieri (per lo pi\u00f9 cinesi, ma anche giapponesi e sudcoreani discendenti di nordcoreani).\nNelle qualificazioni ai mondiali del 2010 la squadra ritrov\u00f2 competitivit\u00e0: dopo aver eliminato la e la nei turni preliminari, fu inserita del gruppo B nel girone di qualificazione insieme ai \"cugini\" sudcoreani, all', all' e agli . Al termine del girone d'andata la Corea del Nord si trovava al 2\u00ba posto, l'ultimo utile per andare direttamente alla fase finale del Mondiale (il 3\u00ba consentiva uno spareggio-qualificazione con la 3\u00aa del gruppo A).\nNella prima sfida la Corea del Nord vinse per 2-1 in trasferta contro gli Emirati Arabi con gol di Choe Kum-Chol e An Chol-hyok; nella seconda pareggi\u00f2 in casa 1-1 contro la Corea del Sud (rete di Hong Yong-Jo dagli undici metri); nella terza si registr\u00f2 la sconfitta per 2-1 in Iran (marcatura di Jong Tae-Se), mentre nel quarto incontro la vittoria contro i sauditi, siglata da Mun In-Guk, consent\u00ec ai nordcoreani di terminare il girone d'andata in buona posizione. Il girone di ritorno si apr\u00ec per i nordcoreani con il successo casalingo contro gli Emirati Arabi per 2-0, con reti di Pak Nam-Chol e Mun In-Guk: a seguito di questa vittoria la nazionale si iss\u00f2 in testa al gruppo con 10 punti, ma la successiva sconfitta di misura con la Corea del Sud rimise in discussione la qualificazione. Un pareggio casalingo con l' e un altro all'ultima giornata in casa dell' garantirono comunque alla selezione nordcoreana allenata da Kim Jong-Hun la qualificazione al Mondiale di Sudafrica 2010, bissando l'analogo risultato conseguito dal CT Myong Rae Hyon nel 1966.\nNel sorteggio dei gironi di Sudafrica 2010 la Corea del Nord fu abbinata a , e . In Sudafrica la nazionale nordcoreana debutt\u00f2 contro il , riuscendo a tratti finanche a mettere in difficolt\u00e0 la \"Sele\u00e7\u00e3o\", che comunque s'impose per 2-1: la rete asiatica fu siglata da Ji Yun-Nam. Nella seconda partita il inflisse ai coreani la peggiore sconfitta nella storia della nazionale, vincendo per 7-0 e sancendo l'eliminazione della Corea del Nord rassegna mondiale, che si concluse con un ulteriore sconfitta, per 3-0, contro la .\nDopo il Mondiale si diffusero voci e speculazioni secondo le quali il governo del dittatore Kim Jong-il aveva punito duramente l'intera squadra per gli scarsi risultati e che l'allenatore fosse stato addirittura messo ai lavori forzati in un cantiere edile. La FIFA e le fonti nordcoreane negarono ci\u00f2.\nNel settembre 2010 la nazionale under-23 nordcoreana partecip\u00f2 alla Millennium Cup, torneo quadrangolare organizzato in Vietnam per l'anniversario della fondazione della capitale Hanoi. Oltre alla nazionale coreana vi erano iscritti anche la rappresentativa del Vietnam, del e dell'. Dopo i primi due successi, 1-0 contro l'Australia e 3-0 contro il Kuwait, il pareggio 0-0 contro il Vietnam permise alla nazionale nordcoreana di chiudere vittoriosamente il torneo.\nNel gennaio del 2011 la nazionale nordcoreana partecip\u00f2 alla Coppa d'Asia in Qatar, chiudendo con l'eliminazione al primo turno, con un solo punto raccolto nelle tre partite del girone, grazie al pareggio senza reti con gli , cui seguirono due sconfitte (entrambe per 1-0) contro e . Dopo un anno in carica, Jo Tong-sop fu sostituito da Yun Jong-su.\nGrazie alla qualificazione al campionato del mondo del 2010 la nazionale nordcoreana fu ammessa direttamente al terzo turno delle qualificazioni AFC al . Nel girone con , e (ammesso in luogo della squalificata ) ottenne il terzo posto, lasciando a giapponesi e uzbeki la qualificazione al turno successivo. Il 15 novembre 2011 la squadra torn\u00f2 ad affrontare il Giappone a Pyongyang dopo 22 anni, alla presenza di 150 tifosi nipponici allo Stadio Kim Il-sung. L'accoglienza riservata alla nazionale giapponese fu glaciale: la squadra ospite dovette attendere quattro ore all'arrivo all'aeroporto per il disbrigo delle lunghe procedure burocratiche per l'ingresso nel paese e l'inno nazionale del Giappone fu fischiato.\nNel marzo 2012 i nordcoreani tentarono, in Nepal, la difesa del titolo di AFC Challenge Cup. Vinto il girone di prima fase grazie a tre vittorie contro (2-0), (2-0) e (4-0). In semifinale eliminarono la (2-0) e in finale ebbero la meglio per 2-1 sul , aggiudicandosi il trofeo per la seconda volta consecutiva. Il successo consent\u00ec inoltre alla Corea del Nord di qualificarsi alla fase finale della Coppa d'Asia 2015, ottenendo per la seconda volta consecutiva l'accesso alla fase finale della massima competizione continentale (evento senza precedenti per la selezione).\nDopo la sconfitta interna contro l'Uzbekistan nelle eliminatorie del Mondiale 2014, i nordcoreani fanno registrare una lunga striscia di imbattibilit\u00e0. Nella Coppa dell'Asia orientale 2013 fallirono la qualificazione alla fase finale del torneo a vantaggio dell', per via della differenza reti sfavorevole. L'imbattibilit\u00e0 si ruppe a novembre con la sconfitta contro il (2-1 in amichevole). Fu l'inizio di un periodo difficile per la squadra di Yun Jong-su, che perse tre delle successive quattro partite disputate contro nazionali del Golfo persico.\nNel novembre 2014, vincendo il girone giocato a Taipei con , e , la Corea del Nord si qualific\u00f2 alla fase finale della Coppa dell'Asia orientale per la prima volta dal 2008. Il 30 dicembre 2014 la federcalcio nordcoreana, dovendo prendere atto della squalifica inflitta dall'AFC al proprio CT per comportamento antisportivo nei riguardi dell'arbitro ai Giochi asiatici nella partita contro la , dovette sospendere Yun Jong-su, cui subentr\u00f2 Jo Tong-sop, da quattro anni alla guida della nazionale Under-20.\nNel girone di Coppa d'Asia 2015 con Uzbekistan, Arabia Saudita e la squadra fu eliminata al primo turno, avendo perso tutti e tre gli incontri. Jo Tong-sop lasci\u00f2 il posto a Kim Chang-Bok. Dopo aver vinto varie amichevoli, la squadra ottenne il terzo posto alla Coppa dell'Asia orientale 2015, organizzata in Cina e vinta dai nordcoreani grazie a una prestigiosa vittoria per 2-1 contro il Giappone il 2 agosto 2015.\nNel secondo turno delle qualificazioni AFC al trov\u00f2 Uzbekistan, , Filippine e . Tre successi nei primi tre match lanciarono i nordcoreani in testa al girone, poi chiuso al secondo posto con 16 punti. La clamorosa sconfitta interna contro le Filippine (2-3 dopo essere stata in vantaggio per 2-1 fino all'85\u00ba minuto) precluse ai nordcoreani l'accesso al turno successivo nel cammino verso il Mondiale, dato che la squadra non risult\u00f2 tra le migliori quattro seconde classificate dei gironi. La sconfitta contro le Filippine non imped\u00ec tuttavia alla Corea del Nord di qualificarsi al terzo turno delle eliminatorie della Coppa d'Asia 2019. Kim Chang-Bok fu sostituito nel maggio 2016 dal norvegese J\u00f8rn Andersen, secondo CT europeo a guidare la Corea del Nord dopo l'ungherese P\u00e1l Csernai. Nelle amichevoli da agosto ad ottobre 2016 la squadra ottenne risultati altalenanti. A novembre, battendo Taipei Cinese, Guam e Hong Kong, si qualific\u00f2 alla fase finale della Coppa dell'Asia orientale 2017, ottenendo la sesta qualificazione al torneo nella propria storia.\nI nordcoreani furono dunque impegnati nel terzo turno delle eliminatorie della Coppa d'Asia 2019. Nel girone con , e l'inizio fu negativo (2 punti nelle prime 3 partite), ma la squadra chiuse con un bilancio di 3 vittorie, 2 pareggi e una sconfitta, qualificandosi cos\u00ec alla fase finale della Coppa d'Asia nel marzo 2018, grazie al secondo posto nel girone dietro ai libanesi.\nNella fase finale della Coppa dell'Asia orientale 2017, tenutasi in Giappone nel mese di dicembre, la compagine nordcoreana pat\u00ec due sconfitte (entrambe per 0-1) contro Giappone e Corea del Sud, per poi pareggiare per 1-1 contro la Cina e chiudere all'ultimo posto il girone.\nIl 13 dicembre 2018 fu nominato CT Kim Yong-jun, ex calciatore della nazionale e allenatore delle selezioni giovanili del paese. Nella fase finale della Coppa d'Asia 2019 la selezione nordcoreana fu eliminata al primo turno, battuta nettamente in tutte e tre le partite del girone (0-4 dall', 0-6 dal e 1-4 dal ).\nYong-jun fu sostituito il 1\u00ba luglio 2019 dal rientrante Yun Jong-su.\nNell'ottobre 2019 la Corea del Nord ha affrontato, per la prima volta nella storia, sul proprio territorio nazionale la Corea del Sud in una gara ufficiale, valida per le qualificazioni al : la partita, svoltasi davanti a pochissimi spettatori e senza diretta televisiva, \u00e8 terminata a reti bianche.\nAnni 2020.\nDopo aver ottenuto 8 punti in 5 partite delle qualificazioni al campionato del mondo 2022, la nazionale si ritira dalle eliminatorie per decisione federale per preoccupazioni legate alla pandemia di COVID-19.\nRosa attuale.\nLista dei 23 giocatori convocati per le sfide di qualificazione al campionato mondiale di calcio 2022 contro e del 14 e 19 novembre 2019.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica."}
{"id": "486108", "revid": "287204", "url": "https://it.wikipedia.org/wiki?curid=486108", "title": "Bion", "text": ""}
{"id": "486118", "revid": "46931", "url": "https://it.wikipedia.org/wiki?curid=486118", "title": "Lao (popolo)", "text": ""}
{"id": "486122", "revid": "1719883", "url": "https://it.wikipedia.org/wiki?curid=486122", "title": "Ondina (mitologia)", "text": "Le ondine, o undine (dal latino \"unda\" - onda), sono creature leggendarie elencate fra gli elementali dell'acqua nelle opere sull'alchimia di Paracelso. Sono anche parte del folklore europeo, in cui appaiono descritte, in genere, come creature affini alle fate; il nome pu\u00f2 essere usato anche per altri spiriti acquatici simili.\nSecondo la tradizione, le ondine sono prive di anima (e quindi \u00e8 loro precluso l'accesso al Paradiso dopo la morte), ma possono guadagnarsene una sposando un uomo mortale. Le ondine sono presenti anche nel folklore germanico, dove sono creature misteriose simili alle sirene greche, che abitano i fiumi e che talvolta attirano gli uomini fino a farli annegare. Sono in genere rappresentate come donne bellissime con la coda di pesce. A seconda delle tradizioni, sono considerate esseri maligni, innocui, o addirittura amichevoli.\nCaratteristiche delle ondine.\nSecondo le teorie avanzate da Paracelso, un'ondina \u00e8 una ninfa o uno spirito acquatico, l'elementale dell'acqua. Le ondine si trovano, di solito, in laghi, foreste e cascate. Hanno voci meravigliose, che, a volte, possono essere udite sovrapposte allo scrosciare dell'acqua. Secondo alcune leggende, le ondine non possono avere un'anima fino a che non sposano un uomo e non gli danno alla luce un figlio. Questa loro caratteristica le ha portate ad essere molto popolari nella letteratura romantica e tragica.\nOndine famose.\nUna celebre ondina del folklore germanico era Lorelei. Secondo la leggenda, sedeva su una roccia sul Reno (che ha preso il suo nome) e distraeva i pescatori con il suo canto, facendo s\u00ec che non si accorgessero dei pericoli della corrente.\nUn esempio di ondine in qualche modo amichevoli appare invece nel \"Nibelungenlied\", in cui i Burgundi, mentre attraversano il Danubio, vengono avvisati dalle ondine della pericolosit\u00e0 del loro viaggio (in realt\u00e0, l'avverarsi della profezia delle ondine si rivela \"inevitabile\", per cui \u00e8 dubbio se tale profezia si debba intendere come compassionevole). \n\"Il Sonno dell'Ondina\".\nIn una storia germanica nota come \"Sonno dell'Ondina\", Ondina \u00e8 una ninfa acquatica. Era molto bella e, come tutte le ninfe, immortale. Tuttavia, se si fosse innamorata di un mortale e avesse dato alla luce suo figlio, avrebbe perso la sua immortalit\u00e0.\nOndina alla fine si innamor\u00f2 di un bel cavaliere, sir Lawrence, e i due si sposarono. Al momento di scambiarsi i voti, Lawrence giur\u00f2 che l'avrebbe sempre amata e le sarebbe stato fedele. Un anno dopo il loro matrimonio, Ondina partor\u00ec suo figlio, e da quel momento cominci\u00f2 ad invecchiare. Come l'attrattivit\u00e0 fisica di Ondina diminuiva, Lawrence perdeva interesse verso di lei.\nUn pomeriggio Ondina stava camminando vicino alle scuderie quando sent\u00ec il russare familiare di suo marito. Entrata nelle scuderie, trov\u00f2 Lawrence addormentato fra le braccia di un'altra donna. Furiosa, Ondina punt\u00f2 un dito verso di lui, che si svegli\u00f2 di soprassalto come se il gesto l'avesse colpito realmente. Ondina allora lo maledisse, esclamando: \"Tu mi hai giurato fedelt\u00e0 con ogni tuo respiro, ed io ho accettato il tuo voto. Cos\u00ec sia. Finch\u00e9 sarai sveglio, potrai avere il tuo respiro, ma dovessi mai cadere addormentato, allora esso ti sar\u00e0 tolto e tu morirai!\"\nLa maledizione di Ondina.\nLa storia sopra riportata \u00e8 alla base della maledizione di Ondina, il nome storico dell'ipoventilazione alveolare primitiva, una grave forma di apnea del sonno. Questa malattia causa la perdita del controllo automatico del respiro, che significa che ogni singolo respiro dev'essere cominciato volontariamente. Se non curata, i pazienti affetti da questa sindrome moriranno - come l'infedele sposo di Ondina - non appena si addormenteranno, dato che durante il sonno non potranno controllare il loro respiro."}
{"id": "486124", "revid": "1305772", "url": "https://it.wikipedia.org/wiki?curid=486124", "title": "Paolo Volponi", "text": "Biografia.\nNacque a Urbino nel 1924; il padre era proprietario di una piccola fornace per laterizi, la madre proveniva da una famiglia di piccoli possidenti agricoli. Frequent\u00f2 negli anni quaranta il Liceo Classico \"Raffaello\" e nel 1943 si iscrisse a Giurisprudenza nella nascente Libera Universit\u00e0 di Urbino dove nel 1947 ottenne la laurea, dopo una breve esperienza partigiana sugli Appennini.\nDeterminante per la sua carriera \u00e8 stato l'incontro, avvenuto nel 1950, grazie al critico Franco Fortini, con l'imprenditore Adriano Olivetti, che con la sua visione sociale e solidaristica dello sviluppo industriale lo convinse a farsi assumere presso un ente di assistenza sociale, per il quale comp\u00ec inchieste sull'evoluzione economica del Sud, lavorando a Roma a partire dal 1953.\nNel 1956 entr\u00f2 alla Olivetti di Ivrea prima come collaboratore e poi come direttore dei servizi sociali, e dal 1966 al 1971 tenne la direzione dell'intero settore delle relazioni aziendali. Successivamente si trasfer\u00ec a Torino, dove dal 1972 avvi\u00f2 una consulenza con la Fiat per i rapporti tra fabbrica e citt\u00e0 in un momento particolarmente difficile per la vita nella provincia torinese.\nNel 1975 divenne presidente della Fondazione Agnelli, ma fu costretto a lasciare tale incarico per la sua adesione al Partito Comunista Italiano, sgradita ai vertici della Fiat. Dopo essere stato assistente della societ\u00e0 Finarte a Milano ader\u00ec da indipendente al PCI per il quale divenne senatore nel 1983. Divenne anche presidente della Cooperativa soci dell'Unit\u00e0, promuovendo con il giornale una fitta rete di iniziative fra cui un convegno nazionale su Pier Paolo Pasolini a Bologna, nel 1987. Da questa esperienza nacque l'associazione Casa dei pensieri in seguito diretta da Davide Ferrari.\nIl 3 settembre 1989, il figlio Roberto rimase vittima nel disastro aereo del \"Volo Cubana T1281\" avvenuto a L'Avana.\nDi fronte alla crisi della sinistra degli anni ottanta Volponi si oppose alla dissoluzione del PCI e nel 1991, al momento della nascita del Partito Democratico della Sinistra, ader\u00ec al nuovo gruppo di Rifondazione Comunista, che a suo avviso \"manteneva viva la speranza di un mondo pi\u00f9 giusto e pi\u00f9 razionale\". Eletto deputato nazionale alle elezioni politiche del 1992 con 4.486 voti nella circoscrizione Ancona-Pesaro-Macerata-Ascoli Piceno, mor\u00ec due anni dopo all'ospedale regionale di Ancona a causa di una malattia che lo colp\u00ec ai reni.\nLe opere.\nL'attivit\u00e0 letteraria di Volponi prese avvio nel 1948, anno della pubblicazione de \"Il ramarro\", raccolta di poesie sospese tra tardo ermetismo e neorealismo. Le opere successive furono \"L'antica moneta\" del 1955; \"Le porte dell'Appennino\" del 1960, per il quale ottenne il premio Viareggio per la poesia, e \"Foglia mortale\", stampata in edizione ridotta nel 1974.\nL'opera narrativa invece inizi\u00f2 nel 1962 con il \"Memoriale\", incentrato sulla contrapposizione operai-imprenditori negli anni sessanta. Dopo il tentativo, abbandonato dallo stesso autore, di creare un \"romanzo di formazione\" (che si sarebbe dovuto intitolare \"Repubblica borghese\") Volponi scrisse nel 1965 il romanzo \"La macchina mondiale\", con cui vinse il premio Strega: basato sulla storia di un proprietario terriero costretto a comparire in tribunale perch\u00e9 accusato di violenza domestica dalla moglie, con esso l'autore si pone degli interrogativi che assillano l'uomo da sempre e li svolge cercando delle risposte che non siano sempre le stesse, e soprattutto che siano prive esse stesse dal generare ulteriori dubbi; vi \u00e8 contenuta una concezione deistica dell'universo, in cui l'uomo \u00e8 osservato nel suo muoversi e agitarsi verso la meta dai medesimi che si sono divertiti a crearlo, non si sa con quanto piacere o con quanto sarcasmo, allo stesso modo che un uomo guarda, compiaciuto ed ironico ad un tempo, alla fatica che le numerose formiche sopportano per dare un senso alla loro vita.\nDopo \"Corporale\" (1974), ampio romanzo in cui il protagonista (l'intellettuale Gerolamo Aspri) dopo brutte esperienze in fabbrica ed in citt\u00e0 parte alla conquista della realt\u00e0, Volponi tent\u00f2 varie strade letterarie, frutto di sperimentazioni in gran parte davvero vissute.\nCon \"Le mosche del capitale\" (1989), narra la vita di un manager democratico ed aperto, il professor Bruto Saraccini, la cui genialit\u00e0 viene schiacciata in azienda dalle cieche logiche di potere e di guadagno. Il titolo di quest'opera allude ai dirigenti industriali di alto livello che, con apparente leggerezza ma con profonda volgarit\u00e0, rifiutano i sentimenti e la democrazia in nome del Dio denaro. Parzialmente autobiografico, infine, \u00e8 il romanzo con il quale Volponi vinse per la seconda volta il premio Strega (unico autore a riuscirci fino al 2020, quando l'impresa viene ripetuta da Sandro Veronesi), \"La strada per Roma\" (1991), che narra la vicenda di un giovane uomo il quale, stanco della routine di Urbino, si trasferisce a Roma, dove vive le speranze e le illusioni della grande citt\u00e0.\nL'ideologia.\nL'opera e la vita di Paolo Volponi testimoniano il suo personale rapporto con la realt\u00e0 contemporanea, con i suoi aspetti essenziali e determinanti: la letteratura \u00e8 per lui un modo per investire il mondo con una soggettivit\u00e0 risentita ed appassionata, per dichiarare l'esigenza di una razionalit\u00e0 capace di affermare le pi\u00f9 integrali possibilit\u00e0 dell'uomo e di mirare ad una libera espansione delle sue facolt\u00e0 corporee e mentali, a uso positivo del lavoro, della scienza e della tecnica.\nL'adesione all'umanesimo, effettuata dal Volponi durante la sua giovinezza ad Urbino, non venne mai meno nella sua produzione letteraria, e venne affiancata nella maturit\u00e0 da un forte impegno politico a sinistra, con una disponibile attenzione alle forme della modernit\u00e0.\nConvinto della possibilit\u00e0 che la societ\u00e0 industriale ha di evolversi in modo democratico, soprattutto durante gli anni della maturit\u00e0 egli vide nel comunismo il mezzo ideologico che le grandi e povere masse di uomini sfruttati dall'industria hanno per liberarsi dal giogo del capitalismo: ci\u00f2 nonostante, egli consider\u00f2 positiva l'industrializzazione (ovvero il \"boom economico\") che l'Italia stava attraversando negli anni cinquanta e sessanta, entrando per questo soventemente in polemica con Pier Paolo Pasolini, di parere opposto.\nVolponi vide con lucidit\u00e0 gli elementi negativi che aleggiavano in Italia durante la sua maturit\u00e0: l'onnipotenza delle telecomunicazioni, l'intreccio di trame e poteri occulti, lo strapotere dell'industria nei confronti della terra e della citt\u00e0 nei confronti della campagna lo scossero profondamente, ed egli reag\u00ec a questi fenomeni auspicando la formazione di un mondo giusto ed abitabile e cercando di resistere al degrado morale e culturale del paese, senza per\u00f2 rinnegare la sua storia n\u00e9 le secolari memorie della nazione.\nLe due grandi direttrici della narrativa volponiana, la storia della modernizzazione capitalista e l'utopia del suo impossibile rovesciamento, orientano gi\u00e0 i primi tre romanzi editi, e ad esse corrispondono analoghe procedure sul piano della scrittura, in bilico tra realismo e lirismo, tra peso saggistico e levit\u00e0 poetica.\nIn una delle \"prose minori\" edite in questo libro \"Le difficolt\u00e0 del romanzo\", col suo caratteristico incedere contorto e minuzioso, Volponi ricorda che ci\u00f2 che scrive \"non deve rappresentare la realt\u00e0 ma deve romperla\" e che la lettura dei suoi romanzi non si pu\u00f2 fare \"stando seduto socialmente, accomodato\" ma esige \" quella stessa attenzione che [si] adopera nell'innamoramento, (...) quella stessa attenzione con la quale [ci] si accinge a studiare, a scoprire le cose e le persone nuove\". In questo modo giustifica la scrittura non pacificata che caratterizza le sue pagine (Volponi non scrive in proprio troppo diversamente da come stendono i loro \"memoriali\" i suoi personaggi, tipo Anteo Crocioni de \"La Macchina mondiale\") e il piglio saggistico, riflessivo dei suoi romanzi, il cui scopo non \u00e8 pi\u00f9 \"quello di narrare, che vuol dire sistemare, curare, ma quello di contribuire, nelle sue libere forme, al dibattito\".\nQuesta forte motivazione ideologica, per quanto teoreticamente assai libera e spregiudicata, appare, con la sua stessa radicalit\u00e0, come uno degli elementi che pi\u00f9 distanziano l'opera di Volponi dal gusto dei contemporanei. Quei suoi personaggi \"isolati, fuori della societ\u00e0 e di ogni rappresentazione che di essa si d\u00e0 (...) per forza poco accomodanti, antipatici ed esaltati\" sono mossi da un'istanza critica nei confronti del reale, oggi non pi\u00f9 di moda.\nIl vasto dubbio filosofico \u00e8 oggi ammesso, mentre quello politico, molto pi\u00f9 circoscritto, \u00e8 meno condiviso. La sua lontananza dall'attualit\u00e0 \u00e8 poi accentuata dalla scrittura, dal montaggio dei suoi romanzi, realizzati (con il loro sperimentalismo, il loro incedere arduo e complicato) in modo da mettere in difficolt\u00e0 il lettore, da impedirgli quelle semplificazioni, quelle identificazioni e quegli accertamenti che tipicamente scattano di fronte ai classici.\nVolponi vedeva in questi atteggiamenti il segno di un uso non critico (da parte degli autori e dei lettori) dell'invenzione letteraria, e negava che classico sia quel romanzo in cui, grazie alla forma, ci si identifica e riconosce in eventi e personaggi, indipendentemente dall'epoca in cui \u00e8 ambientato e dall'et\u00e0 in cui \u00e8 stato scritto.\nI romanzi di Volponi si collocano invece deliberatamente lontano dal lettore (anche da quello loro contemporaneo) e, se lo avvicinano, lo fanno, eventualmente, solo per la via esplicita dei temi (come nel \"Pianeta irritabile\", il cui argomento sempre attualissimo - l'apocalisse postatomica - lo apparenta al \"Mio Dio grazie\" di Malamud) e non per la pi\u00f9 decisiva via delle strategie compositive, delle tecniche della narrazione, dello stile.\nDal punto di vista della forma i romanzi si situano tra i testi del disordine, della contestazione anche stilistica del mondo, della traduzione in oscillazioni sintattiche della dialettica senza sintesi che governa la realt\u00e0. La denuncia della degradazione imposta dalla modernit\u00e0 occidentale all'uomo e alla natura trova nella scrittura di Volponi un corrispettivo stilistico che non illude intorno alle possibilit\u00e0 di controllo razionale della devastazione descritta e si impegna semmai a mimarla e a denunciarla.\nCome osserva Emanuele Zinato (curatore Einaudi dell'opera dello scrittore), Volponi si \u00e8 riconosciuto in Pasolini (e non in Calvino), nella Morante (e non in Umberto Eco) ed \u00e8 rimasto estraneo agli interessi delle generazioni a lui successive, che si sono ritrovate invece nelle cifre stilistiche degli autori a lui non congeniali, certo politicamente anch'essi schierati, ma stilisticamente ubiqui. Non a caso, la raccolta integrale dei romanzi volponiani si concluder\u00e0, rispettando la cronologia di stampa, con quella \"Strada per Roma\" che, edito nel 1991, era stato per\u00f2 \"pensato nel 1955-56 e scritto nel 1962-64\": quasi un segno visibile dell'et\u00e0 di cui Volponi \u00e8 stato interprete e dalla quale non \u00e8 mai letterariamente uscito."}
{"id": "486141", "revid": "129019", "url": "https://it.wikipedia.org/wiki?curid=486141", "title": "Nung", "text": "I nung (in vietnamita n\u00f9ng) sono una minoranza etnica del Vietnam nordorientale che fa parte dei popoli tai.\nStoria.\nEsistono notizie di una sconfitta nell'XI secolo d.C. del popolo nung, costretto a rifugiarsi nel Guangdong sudorientale, e la prima migrazione nel Tonchino e nel nord del Laos avviene nel XIII secolo, quando i mongoli instaurano la dinastia Yuan in Cina. Altre fonti ipotizzano che siano migrati in Vietnam dalla provincia del Guangxi della Cina meridionale 2 o 3 secoli fa.\nNella seconda met\u00e0 del XIX secolo, i nung affiancarono i hmong in una ribellione nel Tonchino che provoc\u00f2 una strage tra i membri dell'etnia tay e diverse razzie nei templi buddhisti. In quel periodo si registrarono nuove ondate migratorie dei nung dalla Cina meridionale al Vietnam. Le ultime furono quelle del 1949, con l'avvento dei comunisti al potere in Cina. La suddivisione del Vietnam del 1954, spinse una parte della popolazione a trasferirsi a sud. Collaborarono con i soldati americani durante la guerra del Vietnam contro il Governo di Hanoi.\nDistribuzione.\nSecondo il censimento vietnamita del 2009, la popolazione era di 969.000 individui. \u00c8 diffusa nelle province di Bac Giang, Bac Kan, Cao Bang, Lang Son, Thau Nguyen e Tuyen Quang. Piccole comunit\u00e0 nung sono presenti anche in Laos.\nCultura.\nI villaggi nung sono governati da un capo assistito da un consiglio degli anziani. La pubblica propriet\u00e0 non fa parte della cultura etnica e le terre appartengono a chi si \u00e8 guadagnato il diritto di costruirvi sopra un'abitazione. La societ\u00e0 \u00e8 basata sul nucleo familiare, normalmente capeggiato dall'uomo. Le abitazioni sono costruite su un solo livello, e a seconda della zona possono essere palafitte o casette costruite al piano del terreno. Si entra nel soggiorno, dove si trova l'altare votivo, mentre la parte notte e la cucina sono sul retro. Oltre al riso, l'alimento di base \u00e8 il mais, che viene cucinato in diverse maniere.\nI nung sono noti in Vietnam per la loro esperienza centenaria nella produzione di pregevoli vestiari. La loro tecnica principale consiste nel tingere le stoffe di cotone nel cham (indaco). Il loro abbigliamento quotidiano \u00e8 costituito principalmente da questo tipo di stoffa color indaco, che simboleggia la pienezza della fede e divent\u00f2 famoso quando fu indossato da Ho Chi Minh, quando ritorn\u00f2 in Vietnam nel 1941. Quando invece ci sono occasioni speciali, gli uomini sono soliti indossare vestiti tipici dei vi\u1ec7t, mentre le donne indossano pregevoli vesti decorate a mano.\nL'abbigliamento rappresenta un importante elemento riconoscitivo all'interno della comunit\u00e0. La tradizione vuole che i genitori dello sposo giudichino la futura moglie in base alla qualit\u00e0 dei suoi tessuti e all'eleganza delle decorazioni. Il matrimonio \u00e8 organizzato dalle famiglie. I fidanzati si scambiano doni formali, e quando l'uomo fa la proposta di matrimonio la accompagna con un'offerta alla famiglia della sposa in denaro o in beni di consumo. Maggiori sono le virt\u00f9 della donna, maggiori sono le offerte.\nLingua.\nParlano il nung che \u00e8 parte della famiglia linguistica tai ed \u00e8 simile ad alcuni dialetti degli zhuang, che vivono in prevalenza nella vicina provincia cinese del Guangxi. Il nung si divide a sua volta nei seguenti dialetti: xu\u00f2ng, giang, n\u00f9ng an, n\u00f9ng phan sl\u00ecnh (n\u00f9ng fan slihng), n\u00f9ng ch\u00e1o, n\u00f9ng l\u00f2i, n\u00f9ng q\u00fay rin (guiren), khen l\u00e0i e n\u00f9ng inh. Il dialetto nung chao, che secondo il censimento del 2000 veniva parlato da 340.000 individui, viene assimilato da Ethnologue al dialetto\nzuojiang (codice ISO 639-3: \"zzj\"), che nello stesso anno era parlato da 1.500.000 zhuang nel Guangxi sudoccidentale.\nReligione.\nI nung praticano una sorta di Sciamanesimo in cui sono combinate assieme diverse fedi religiose. Tra queste vi sono il culto degli antenati, celebrati con un altare finemente decorato all'interno dell'abitazione, il Confucianesimo, il Buddhismo, il Taoismo e l'Animismo. Venerati e temuti sono gli spiriti, ai quali vengono fatte offerte propiziatorie. Lo sciamano, chiamato \"thay mo\", organizza riti che comprendono sacrifici di animali ed una specie di esorcismi. Statue di Buddha vengono poste sull'altare devozionale degli spiriti dei defunti della famiglia, per contribuire ad allontanare la malasorte ed acquisire benefici.\nEconomia.\nOggi sono soliti praticare l'agricoltura, coltivano risaie e frutteti, utilizzando prevalentemente i terrazzamenti. Sono grossi produttori di riso, mais, mandarini, cachi e anice. Negli ultimi anni \u00e8 diminuita l'attivit\u00e0 tessile e sono aumentate le lavorazioni del bamb\u00f9 e del ferro. I mercati dei nung sono ben organizzati. I membri della comunit\u00e0 partecipano inoltre a fiere dove vendono i loro prodotti e ne comprano altri."}
{"id": "486143", "revid": "287204", "url": "https://it.wikipedia.org/wiki?curid=486143", "title": "In un tempo freddo e oscuro", "text": "In un tempo freddo e oscuro \u00e8 un'antologia di racconti dello scrittore statunitense Joe R. Lansdale concepita espressamente per il mercato italiano e uscita nel 2006 con la traduzione di Luca Conti e Luisa Piussi. Il contenuto dell'antologia pesca tra le varie raccolte pubblicate negli Stati Uniti dallo scrittore texano e spazia dal noir all'horror con qualche puntata nel fantasy."}
{"id": "486145", "revid": "1331959", "url": "https://it.wikipedia.org/wiki?curid=486145", "title": "\u0160ama\u0161", "text": "\u0160ama\u0161 (Shamash nella resa anglosassone) in accadico e Utu in sumerico era nella mitologia mesopotamica il dio del sole che con il dio della luna Sin (sumerico: Nanna) e I\u0161tar (sumerico: Inanna), dea di venere, faceva parte di una triade astrale di divinit\u00e0. \u0160ama\u0161 era figlio di Sin e la sua consorte paredra originariamente era Aya, successivamente identificata con I\u0161tar.\n\u0160ama\u0161, come divinit\u00e0 solare, esercitava il potere della luce sulle tenebre e sul male. In questa veste fu venerato come dio della giustizia e dell'equit\u00e0 ed era il giudice sia degli dei sia degli uomini. Secondo la leggenda, il re babilonese Hammurabi ricevette il suo codice delle leggi da \u0160ama\u0161.\nGli emblemi di \u0160ama\u0161 sono il disco solare con all'interno una stella a quattro punte, da cui si dipartono fasci di raggi, e lo stendardo il quale reca lo stesso disco infitto su un'asta e che \u00e8 spesso tenuto da un uomo-toro. Di notte \u0160ama\u0161 diveniva giudice degli inferi.\nGli effetti negativi del sole (calore ardente, fuoco degli incendi) erano invece attribuiti alla divinit\u00e0 ctonia Nergal .\nIl culto principale di \u0160ama\u0161 si praticava a Sippar e a Larsa, nei templi a lui dedicati, gli \u00c9-babbar o Ebabbar (Casa dello splendore). Babbar, splendore o splendente, era anche un attributo sumerico della divinit\u00e0, con il quale veniva a volte invocato.\nNella dodicesima tavola del poema di Gilgame\u0161 \u0160ama\u0161 viene invocato per aprire il passaggio verso l'Oltretomba e permettere ai due amici, Gilgame\u0161 ed Enkidu, di riabbracciarsi. In un'altra versione dello stesso mito \u00e8 l'invocazione a \u0160ama\u0161 che causa l'apertura, ai piedi di Gilgame\u0161, di una voragine nella quale perde \"pukku\" e \"mikku\", due oggetti simbolici di grande valore, probabilmente un tamburo e una bacchetta, strumenti musicali di carattere sacro nell'antica Mesopotamia."}
{"id": "486147", "revid": "709565", "url": "https://it.wikipedia.org/wiki?curid=486147", "title": "La Linea (cartone animato)", "text": "La Linea \u00e8 il personaggio ideato da Osvaldo Cavandoli, protagonista di un cartone animato e di fumetti. Il cartone animato \u00e8 costituito da un omino che percorre una linea virtualmente infinita e di cui \u00e8 anch'esso parte integrante. Il personaggio incontra nel suo cammino numerosi ostacoli e spesso si rivolge al disegnatore (in un grammelot incomprensibile) affinch\u00e9 gli disegni la soluzione ai suoi problemi.\nStoria.\nNel 1969 Cavandoli propose questo personaggio (chiamato inizialmente \"Mr. Linea\") ad alcune agenzie pubblicitarie che realizzavano filmati per il \"Carosello\" della Rai. Il personaggio piacque all'ingegner Emilio Lagostina, collezionista d'arte e titolare dell'omonima industria di pentole a pressione, che lo volle protagonista di alcuni caroselli per la sua azienda. La presentazione del personaggio, inizialmente chiamato \"Agostino Lagostina\" (il nome fu poi eliminato dopo la prima serie di Caroselli) fu questa: \u00abChi \u00e8 Agostino? Un piccolo uomo vivace, dal naso realmente espressivo, con tutte le istanze e le preoccupazioni della vita moderna. Figlio di una matita e di una mano.\u00bb\nAl personaggio venne associata la voce di Carlo Bonomi, che gli forn\u00ec una parlata onomatopeica dal vago accento milanese, e una colonna sonora vagamente jazz curata da Franco Godi e Corrado Tringali. Il personaggio divenne cos\u00ec protagonista di una serie di celebri spot pubblicitari, diffusi anche all'estero, dove anni dopo vennero anche prodotti dei DVD con le sue avventure.\nSull'onda del successo, nel 1972 \"La Linea\" divenne anche una striscia a fumetti che vinse numerosi premi internazionali. Ad essa seguirono poster, calendari e prodotti di merchandising. Durante gli anni '80 La Linea \u00e8 protagonista di alcune strisce serali prima del TG delle 20 sulla rete Nazionale (oggi Rai 1) all'interno dell'Almanacco del giorno dopo. All'inizio del 2007 la Lagostina ha cambiato il suo storico logo, mentre nel marzo dello stesso anno \u00e8 morto Osvaldo Cavandoli.\nIl linguaggio de \"La Linea\".\nIl borbott\u00eco e le comiche imprecazioni del personaggio sono espresse in un linguaggio incomprensibile, una sorta di grammelot in cui non \u00e8 difficile riconoscere alcune estemporanee espressioni in lombardo, i colori degli sfondi suggeriscono inoltre lo stato emotivo del personaggio, variando spesso e a seconda dei casi. Facile comprendere come questo non-linguaggio abbia molto aiutato la diffusione internazionale del personaggio, che non \u00e8 mai stato doppiato.\nLa Linea nel mondo.\nA partire dagli anni ottanta La Linea \u00e8 stato testimonial, oltre che de Lagostina in Italia, anche di numerosi altri clienti in tutto il mondo.\nNomi internazionali.\n\"La Linea\" \u00e8 conosciuta con diversi nomi in tutto il mondo, tra i quali:"}
{"id": "486149", "revid": "1234424", "url": "https://it.wikipedia.org/wiki?curid=486149", "title": "Pierre Andr\u00e9 Latreille", "text": "Biografia.\nDi origini molto modeste, compie i suoi studi a Parigi al collegio di Cardinal-Lemoine. Viene ordinato sacerdote nel 1786 e ritorna a Brive dove dedica il suo tempo libero all'entomologia. Ritorna a Parigi nel 1788. La pubblicazione delle sue \"M\u00e9moire sur les mutilles d\u00e9couvertes en France\" lo rende noto nella comunit\u00e0 scientifica.\nAll'epoca della Rivoluzione francese per le sue inclinazioni conservatrici viene imprigionato a Bordeaux.\nNel 1796, pubblica \"Pr\u00e9cis des caract\u00e8res g\u00e9n\u00e9riques des insectes, dispos\u00e9s dans un ordre naturel\" a Brives.\nDopo avere abbandonato la carriera religiosa, lavora al Mus\u00e9um national d'histoire naturelle da poco istituito (1798), dove si occupa della sistemazione delle collezioni di entomologia. Nel 1814, diviene membro dell'Acad\u00e9mie des sciences succedendo a Guillaume-Antoine Olivier.\nNel 1821, viene nominato cavaliere della Legion d'Onore. Nel 1825, pubblica \"Familles naturelles du r\u00e8gne animal\" in cui separa gli anfibi dai rettili, seguendo in ci\u00f2 i lavori di Alexandre Brongniart.\nDiviene professore di zoologia alla scuola veterinaria di Maisons-Alfort. La cattedra di zoologia del Museo \u00e8 divisa, dopo la morte di Lamarck nel 1830, Latreille ottiene quella degli Invertebrati, Henri Marie Ducrotay de Blainville quella dei Molluschi.\nLa sua opera segna una tappa importante nella tassonomia degli artropodi per i quali crea una classificazione ancora largamente utilizzata ai giorni nostri. Johan Christian Fabricius gli attribu\u00ec il soprannome di \"Prince de l'entomologie\"."}
{"id": "486153", "revid": "399", "url": "https://it.wikipedia.org/wiki?curid=486153", "title": "Bugzilla", "text": "Bugzilla \u00e8 un bugtracker (programma per tenere traccia di errori di programmazione) \"general purpose\" (cio\u00e8 non dedicato ad un solo possibile utilizzo) inizialmente sviluppato e usato dalla squadra che ha prodotto Mozilla. Pubblicato come software open source da Netscape Communications nel 1998, Bugzilla \u00e8 stato adottato da varie organizzazioni per utilizzarlo come strumento per rintracciare errori (bugs) per progetti di prodotti sia open source sia proprietari.\nBugzilla \u00e8 licenziato sotto Mozilla Public License.\nUtilizzo.\nBugzilla necessita di un web server, tipicamente Apache, e di un \"database management system\", tipicamente MySQL o PostgreSQL. I bug possono essere sottoposti al sistema da chiunque, e saranno assegnati allo sviluppatore che \u00e8 stato associato al bug stesso. Vari \"status\" possono essere associati ai bug, assieme a commenti degli utenti e a degli esempi (si spera riproducibili) dell'errore stesso.\nLa nozione \"bugzilliana\" di bug software \u00e8 molto generale; ad esempio mozilla.org lo usa anche per tenere traccia delle richieste di modifica delle funzionalit\u00e0 (in informatica \"features\")\nRequisiti.\nLe note di rilascio come quelle per Bugzilla 2.20.1 indicano l'esatto insieme di requisiti necessari, che includono:\nVersioni.\nTimeline di rilascio di Bugzilla:"}
{"id": "486154", "revid": "103180985", "url": "https://it.wikipedia.org/wiki?curid=486154", "title": "Martin Hel", "text": "Martin Hel \u00e8 un personaggio dei fumetti creato da Robin Wood negli anni novanta. Angel Fernandez \u00e8 il disegnatore che ha realizzato il maggior numero di storie di Martin Hel, con l'aiuto di Ruben Marchionne e alcuni assistenti.\n\u00c8 pubblicato in Italia dall'Editoriale Aurea. Le sue avventure in bianco e nero appaiono dal 1992 con cadenza settimanale, alternate con quelle di altri personaggi, sul settimanale \"Skorpio\" e, dal 1995, sull'omonimo bonellide bimestrale (in precedenza mensile). Gli episodi settimanali sono periodicamente ristampati sul settimanale \"Lanciostory\", allegati come inserti omaggio. Inoltre vengono riproposti in volumi cartonati a colori, talune volte sottoposti ad un rimontaggio delle tavole, nella collana Euracomix.\nTrama.\nMartin Hel narra le avventure di un appassionato dell'occulto che si trova puntata per puntata sempre a contatto con fenomeni paranormali."}
{"id": "486155", "revid": "3571362", "url": "https://it.wikipedia.org/wiki?curid=486155", "title": "Heinrich Olbers", "text": ""}
{"id": "486162", "revid": "36426", "url": "https://it.wikipedia.org/wiki?curid=486162", "title": "Luigi Cascioli", "text": "Autore del libro autopubblicato \"La favola di Cristo\", ha acquisito notoriet\u00e0 per aver denunciato la Chiesa cattolica per \u00ababuso di credulit\u00e0 popolare\u00bb e \u00absostituzione di persona\u00bb, in una vertenza giudiziaria che non \u00e8 stata accolta. Egli basa le sue accuse alla Chiesa sui risultati delle proprie ricerche, tendenti a dimostrare che la figura di Ges\u00f9 sarebbe un artificio cristiano perpetrato nei secoli e fondato sulla figura (letteraria ma a suo dire storica) di \"Giovanni di Gamala\". \nLa denuncia.\nIl 13 settembre 2002 Luigi Cascioli ha denunciato la Chiesa nella persona del parroco Enrico Righi, suo ex compagno di seminario ed amico, per i reati di \"abuso della credulit\u00e0 popolare\" e \"sostituzione di persona\". Secondo Cascioli, don Enrico Righi era colpevole di aver scritto nel bollettino parrocchiale che Ges\u00f9 era realmente esistito. Nel suo libro \"La favola di Cristo\" egli spiega chiaramente che la sua denuncia \u00e8 una provocazione nei confronti della Chiesa e che non implica nessuna animosit\u00e0 verso il parroco.\nQuesta iniziativa ha procurato a Cascioli l'attenzione dei mezzi d'informazione, specialmente all'estero, ed \u00e8 stato intervistato, tra gli altri, dalla BBC e dalla RAI.\nIter giudiziario della denuncia.\nL'iter giudiziario della denuncia presentata da Cascioli \u00e8 il seguente:\nGli studi di Cascioli.\nBiografia e formazione.\nCascioli era nativo di Bagnoregio; suo nonno, Luigi Cascioli (omonimo), ingegnere e architetto (secondo le affermazioni del nipote) e sindaco dei comuni di Roccalvecce, Sipicciano e Montecalvello, fu costretto, dall'influenza della Chiesa cattolica, a rinnegare i suoi princ\u00ecpi laici, ossia a giurare fedelt\u00e0 al Governo Italiano al momento di diventare sindaco, con due diverse abiure, del 1889 e del 1890 (probabilmente Cascioli si riferisce al giuramento di fedelt\u00e0 allo Statuto Albertino, che sanciva, all'art. 1, il cattolicesimo come unica religione di Stato). Cascioli ne pubblica le foto nella sua \"Lettera aperta al Vaticano\".; si diplom\u00f2 presso l'Istituto Tecnico Agrario della sua cittadina nel 1954, divenendo un perito agrario. Dopo due anni di insegnamento presso una scuola media e quattro anni di ufficiale, \u00e8 partito per l'estero dove ha prevalentemente lavorato come operaio, muratore e artigiano nel settore edile. Spos\u00f2 la moglie Ada ed ebbe la figlia Elena. Torn\u00f2 in Italia verso la pensione.\nPer tutta la vita, sin dal seminario frequentato nel triennio adolescenziale (all'epoca l'unica possibilit\u00e0 data ai cittadini di Bagnoregio), ha coltivato un profondo interesse per gli studi religiosi, svolti dal punto di vista di un non credente, pur non conseguendo mai un titolo formale che lo identificasse come storico. Durante il periodo del seminario (scuole medie), nonostante la giovane et\u00e0, sentiva \"fastidio\" per il \"gonnellone lungo\" (cos\u00ec lo chiamava) che gli scolari dovevano vestire e di frequente faceva domande ai preti mettendoli in difficolt\u00e0 tanto da venir chiamato \"Lutero\". Il giovane Cascioli parlava senza tab\u00f9 di argomenti dottrinali e storici con gli insegnanti. La sua continua ricerca sull'origine e il divenire, in particolare, dell'Ebraismo e del Cristianesimo, \u00e8 culminato nell'opera \"La Favola di Cristo\" in cui la sua teoria viene esposta in maniera compiuta. \nSalito alla ribalta in et\u00e0 matura, \u00e8 scomparso nel 2010 all'et\u00e0 di 76 anni a Roccalvecce, frazione di Viterbo.\nTesi.\nCascioli si \u00e8 dedicato alla ricerca sull'esistenza di Ges\u00f9 e sulle origini del Cristianesimo, esponendole nel libro autopubblicato \"La favola di Cristo\" (il cui sottotitolo \u00e8: \"Inconfutabile dimostrazione della non esistenza di Ges\u00f9\"; Cascioli afferma comunque che alcune figure messianiche simili - seppure diverse e completamente umane e terrene - siano esistite, e Giovanni di Gamala sia la principale). \nNella Ricerca del Ges\u00f9 storico il suo approccio \u00e8 per vari aspetti confrontabile con alcuni autori del movimento di pensiero razionalista, tra il XVIII e il XIX secolo: necessaria giustificazione scientifica ovvero diniego del fenomeno miracoloso, Ges\u00f9 Cristo come rivoltoso esseno, i Vangeli quale fonte storica non primaria (o del tutto astorica), la conseguente \"secondarizzazione\" della natura divina di Ges\u00f9 Cristo rispetto a quella umano-storica (l'unica oggetto di trattazione).\nIl libro \u00e8 di fatto la parte integrante della sua accusa alla Chiesa cattolica allegato agli atti della denuncia ed \u00e8 dedicato alla memoria di Jean-Fran\u00e7ois Lefebvre d'Ormesson, cavaliere de La Barre, un giovane francese (su cui scrisse anche Voltaire) condannato a morte per \"miscredenza\" e \"blasfemia\" nel XVIII secolo. Il titolo \u00e8 la ripresa di una frase contenuta in una lettera apocrifa attribuita a papa Leone X, o ad altri papi, presunti non credenti, come Paolo III: \"Historia docuit quantum nos iuvasse illa de Christo fabula\", cio\u00e8 \"la storia ci ha insegnato quanto ci abbia giovato quella favola di Cristo\".\nSecondo le ricerche contenute nel libro di Cascioli il Ges\u00f9 conosciuto non sarebbe mai esistito e la sua figura altro non sarebbe che una costruzione fittizia compiutasi nella seconda met\u00e0 del II secolo attraverso l'aggiunta di elementi fantastici (miracoli, apparizioni, terremoti...) e le continue falsificazioni, aggiunte e sostituzioni di parole e significati dei testi antichi. Il personaggio di Ges\u00f9, in particolare, sarebbe ricalcato su quello di \"Giovanni di Gamala\" (detto anche \"Yeh\u014dch\u0101n\u0101n ben Judah\" in ebraico, \"Yochanan bar Yehuda\" in aramaico cio\u00e8 Giovanni figlio di Giuda, conosciuto anche come \"Giovanni il Nazoreo\"), una figura da alcuni ritenuta soltanto letteraria, che per Cascioli sarebbe uno dei membri del gruppo ebraico estremista ed antiromano degli Zeloti, vicino agli Esseni. Giovanni sarebbe stato uno dei figli di Giuda il Galileo, un pretendente al trono di Israele, preteso discendente quindi dalla dinastia dei re Asmonei-Maccabei, preteso esponente della trib\u00f9 di Giuda nonch\u00e9 presunto appartenente alla stirpe del Re Davide. Giuda il Galileo fu inoltre il fondatore della setta zelota.\nNel suo libro Cascioli contesta inoltre la fondatezza storica dell'Antico Testamento. Egli afferma che l'Antico Testamento non sarebbe altro che una collezione di testi di provenienza disparata (di origine sumera, sumero-babilonese, babilonese, egiziana, persiana e indiana), con derivazione da diverse religioni pre-ebraiche, e redatta a partire dal VI secolo a.C. Ad esempio la redazione pi\u00f9 antica del testo, secondo Cascioli, non comprenderebbe la vicenda di Abramo (inserita successivamente), e al racconto della Torre di Babele sarebbero seguite immediatamente le vicende di Mos\u00e8 e l'uscita degli Ebrei dall'Egitto. L'obiettivo sarebbe stato quello di unire il popolo ebraico (sino ad allora politeista) sotto un unico dio, in modo da poter eliminare le lotte intestine fra trib\u00f9 di pastori-predoni e tentare di creare una nazione compatta.\nAlcuni dei punti fondamentali della teoria di Cascioli sono di seguito illustrati.\nOrigine delle leggende bibliche.\nMolte delle pi\u00f9 famose vicende bibliche sarebbero riconducibili ad altrettante leggende presenti nelle principali religioni dell'epoca. Non fa eccezione quella di Mitra, logos nella religione avestica zoroastriana e nel Mitraismo (forma misterica del mazdeismo-zoroastrismo, diffusa dalla Persia alla Grecia e poi a Roma con il culto sincretico pseudo-mitraico del Sol Invictus), tanto quanto Ges\u00f9 in quella cristiana.. Questa tesi del Cascioli, ripresa da quella di vari studiosi mitisti, \u00e8 stata contestata da vari studiosi di storia..\nEsistenza di Nazaret.\nLa descrizione, peraltro molto scarna, di Nazaret presente nei Vangeli non corrisponderebbe all'attuale citt\u00e0 di Nazaret, bens\u00ec a Gamala nella regione del Golan. Dai Vangeli egli ricava infatti che Nazaret \u00e8 situata in cima a un monte e nei pressi del Lago di Tiberiade, quando invece l'attuale Nazaret \u00e8 sita in collina e dista quaranta chilometri dal lago. Inoltre vengono rilevate molte incongruenze tra le date e i luoghi.. Le tesi del Cascioli sulla non-esistenza di Nazaret sono state criticate dal biblista Silvio Barbaglia nel suo libro \"La favola di Cascioli\" (pag. 37)..\nGiovanni di Gamala e i ribelli zeloti.\nLa teoria di Cascioli, tratta da alcuni studiosi precedenti del XIX e XX secolo secolo, sulla figura di Giovanni di Gamala, figlio di Giuda, detto anche \"Nazoreo\" (\"maestro esseno nazireo\"), \"Galileo\" (soprannome dato agli zeloti dai romani, non collegato alla Galilea) e pi\u00f9 tardi anche \"Soter\" e \"Yeshu\" (\"Salvatore\", in greco ed ebraico), \"Messia\" e \"Cristo\" (\"l'unto\", dall'ebraico e dal greco), punto chiave dell'argomentazione, \u00e8 articolata come segue:\n1) Il termine \"Nazareno\", con cui Ges\u00f9 viene chiamato in alcuni passi dei Vangeli, sarebbe stato distorto dagli evangelisti in un inesistente riferimento a Nazaret, mentre il significato reale sarebbe quello di \"Nazoreo\", cio\u00e8 \"Nazir\", membro iniziato dalla comunit\u00e0 essena in preparazione di una rivolta ebraica contro l'Impero Romano (derivato dal termine veterotestamentario di Nazireo). Lo stesso appellativo \"Ges\u00f9\", non sarebbe stato nome proprio all'epoca della Palestina evangelica, ma un soprannome basato sul nome ebraico Yehoshua (\"Giosu\u00e8\"), abbreviato in \"Yeshu\", e traduzione letterale di \"Soter\", nome greco significa \"Salvatore\", che \u00e8 un epiteto di alcune divinit\u00e0 ellenistiche come Dioniso, Esculapio o Serapide, in origine di Zeus; lo stesso culto di Serapide si confuse anche col cristianesimo secondo le parole dell'imperatore Adriano, ed era la stessa cosa:\nRisulterebbe poi strano il caso dei nomi \"Ges\u00f9\" Cristo (Messia) e \"Ges\u00f9\" detto Barabba (Figlio del padre), entrambi con l'epiteto \"soter\" in aramaico ed entrambi figure messianiche, che sarebbero quindi rappresentazioni fittizie di Giovanni.\nAnche il filosofo pagano Celso sembra voler dire che \"Ges\u00f9\" fu solo un nome dato dai seguaci a un ribelle ebreo; Celso riporta, probabilmente da una voce che circolava fra gli ebrei, che era figlio illegittimo di un militare romano, Tiberio Giulio Abdes Pantera. Il passo di Celso che afferma che Ges\u00f9 non era un nome proprio \u00e8 il seguente: Nell'introduzione a \"La croce di spine\" di G. Tranfo, Cascioli parla anche di un messia degli gnostici (ne \"La favola di Cristo\" ricorda una rivolta di un messia-predicatore egiziano di alcuni anni dopo riportata da Flavio Giuseppe) forse chiamato Yeshua ben Pantera (messia di Aronne), come Giovanni di Gamala sarebbe stato il messia guerrigliero (messia davidico).\n2) Per Cascioli il personaggio di Giovanni di Gamala presenterebbe quindi delle notevoli analogie con quello di Ges\u00f9.\nIl personaggio di Giuseppe padre di Ges\u00f9 (figlio di Giacobbe/Eli) Per Cascioli sarebbe stato inventato e basato in parte su Giuseppe figlio di Giacobbe-Israele, perch\u00e9 doveva rappresentare un uomo che sapesse resistere alle tentazioni di natura sessuale (per non compromettere la verginit\u00e0 di Maria) come lo fu Giuseppe quando rifiut\u00f2 le pretese sessuali della moglie di Putifarre, onde cancellare la memoria di Giuda il Galileo, padre di Giovanni di Gamala. Secondo il Cascioli dopo l'uccisione di Giovanni Battista il nuovo \"messia politico\" divenne Giovanni di Gamala. La storia di Giovanni (Battista) e Ges\u00f9 \u00e8 narrata in modo molto simile, al che sembra che i due personaggi e i loro nomi si confondano; nel Protovangelo si dice anche, appunto, che Giovanni era destinato ad essere Re d'Israele, ed Erode lo temeva:\nGiovanni di Gamala \u00e8 ritenuto da molti una sola figura letteraria. Cascioli, affermando che egli era figlio primogenito di Giuda il Galileo (personaggio storico citato da Giuseppe Flavio, fondatore del movimento zelota, ucciso durante una sua rivolta anti-romana nel 7 d.C.) e di sua moglie Maria, sostiene che aveva sei fratelli, di cui quattro (Simone, Giacomo, Teuda e Menahem) sono citati anche da Flavio Giuseppe nella \"Guerra giudaica\" e nelle \"Antichit\u00e0 giudaiche\", e due sorelle; Per Cascioli vi sarebbe una somiglianza dei nomi tra le famiglie e i gruppi: 1) figli di Giuda (Simone, Menahem, Giacomo, forse Giuda) 2) apostoli (Simone, Giacomo, Giuda) e i fratelli di Ges\u00f9 (Simone, Giacomo, Giuda, Giuseppe, ecc.); Per Cascioli i fratelli di Giovanni di Gamala sarebbero quindi i seguenti:\n- \"Simone\" (secondogenito di Giuda), detto \"Bariona\" ovvero \u00ablatitante, fuorilegge, ricercato\u00bb in aramaico, (ma che secondo Cascioli sarebbe stato di proposito tradotto erroneamente con \"Bar Jona\", cio\u00e8 \"figlio di Giona\", per nascondere la sua vera identit\u00e0), noto anche come \"Kefas\" ovvero \"pietra, roccia\", secondo Cascioli chiamato cos\u00ec per il suo aspetto imponente; Sempre secondo Cascioli egli venne crocifisso col fratello Giacomo nel 46, sotto il procuratore Tiberio Giulio Alessandro. Da lui si sarebbero ispirati i personaggi di Pietro apostolo (Simon Pietro) e Simone fratello di Ges\u00f9; \n- \"Giacomo\" (terzogenito di Giuda), detto \"Zaddik\" ovvero \u00abgiusto, che porta giustizia\u00bb, crocefisso nel 46 col fratello Simone. Da lui si sarebbero ispirati i personaggi di Giacomo il Maggiore (\"fratello di Giovanni\"), Giacomo il Minore e Giacomo il Giusto (\"fratello di Ges\u00f9\");\n- \"Giuda\" detto Taddeo, Teuda e soprannominato Tommaso e Didimo, aggettivi che significano \"gemello\" in lingua greca o aramaica e nominato cos\u00ec per la somiglianza d'aspetto con il fratello Giovanni; fu giustiziato sommariamente per decapitazione nel 45 sotto il procuratore Cuspio Fado, per aver organizzato una sommossa \"messianica\". La sua testa mozzata fu portata a Gerusalemme. Da lui e da Giuda si sarebbero ispirati i personaggi di Giuda Taddeo, Tommaso detto Didimo, Teuda e Giuda fratello di Ges\u00f9;\n- \"Giuseppe\", meglio noto come \"Menahem\", che fu ben documentato da Giuseppe Flavio, il quale lo cita come ultimo figlio di Giuda il Galileo e come parente di Eleazaro bar Jair (Eleazaro figlio di Giairo). Nato nel 6 d.C., divenne capo degli zeloti nei suoi ultimi anni di vita, nominato re a Gerusalemme. Durante la prima guerra giudaica uccise il sommo sacerdote Anan\u00eca, ma fu a sua volta ucciso, nella stessa guerra, dai partigiani di Eleazaro figlio di Anan\u00eca, nel settembre del 66. Avrebbe ispirato il personaggio di Giuseppe fratello di Ges\u00f9, chiamato anche Joses (Giosia), secondario e non considerato un \"apostolo\" perch\u00e9 giovane e ancora estraneo alla ribellione all'epoca dei fatti;\n- \"Eleazaro\", figlio o nipote, capo zelota nella guerra del 70 Porta lo stesso nome di un altro capo zelota del 70, Eleazaro cognato di Giovanni, e altri con cui talvolta \u00e8 confuso (Eleazaro di Anania, Eleazaro di Simone, Eleazaro ben Yair, Eliezer ben Hurcanus)\nCascioli identifica poi Eleazaro di Simone in Lazzaro di Betania, parente e cognato di Giovanni di Gamala col \"discepolo che Ges\u00f9 amava\" e con Eleazaro bar Jair; Eleazaro mor\u00ec suicida nel 74 d.C., alla fine della prima guerra giudaica, a Masada. Il personaggio di Giovanni Evangelista sarebbe stato un'altra controfigura di Eleazaro. Anche la figlia di Giairo che Ges\u00f9 avrebbe resuscitato sarebbe un'altra controfigura di Eleazaro, il quale era un personaggio estremamente compromettente a causa della fratellanza con Maria Maddalena/di Betania, moglie di Giovanni. Giovanni di Gamala avrebbe difatti sposato Maria di Betania, sua parente (figlia di Giairo e sorella di Eleazaro), che egli identifica con Maria Maddalena; sarebbe stata \"sdoppiata\" di proposito nel II secolo, al momento della redazione dei Vangeli, per confondere i cristiani provenienti dal paganesimo, cos\u00ec da nascondere il fatto che ella fosse stata la moglie di Giovanni. A loro si sarebbero uniti:\n- \"Simone\" detto lo \"Zelota\": lui avrebbe ispirato l'apostolo Simone il Cananeo; forse controfigura dello stesso Simone Bariona\n- \"Giovanni di Giscala\", secondo Cascioli figlio di Levi-Matteo e poi rivale di Eleazaro nella guerra giudaica del 70; abbandon\u00f2 subito la lotta zelota perch\u00e9 non era antiromano, salvo ribellarsi successivamente. Egli sar\u00e0 catturato dai romani, che lo condanneranno all'ergastolo, risparmiandogli la vita;\n- \"Giuda\" detto Iscariota, ovvero \"sicario\", cio\u00e8 assassino di professione nella setta zelota, esecutore di omicidi politici; Questa tesi \u00e8 stata anch'essa criticata da Silvio Barbaglia nel suo libro \"La favola di Cascioli\" a pag. 33\nQuesti nomi richiamano i principali apostoli (nei vangeli si parla esplicitamente dei fratelli di Ges\u00f9, ma molti studiosi sottolineano che nella tradizione ebraica il termine fratelli pu\u00f2 anche indicare genericamente dei consanguinei). Il presunto Giovanni di Gamala form\u00f2 con essi una banda armata in rivolta contro l'occupazione romana, ma fu catturato nell'orto del Getsemani e crocifisso su un palo (non su una croce) nel 39 d.C. (o in questa ricostruzione, 39 e.v.) all'et\u00e0 di cinquant'anni (secondo Cascioli nacque nel 12 a.C.). Tutte queste tesi del Cascioli sono state criticate da Silvio Barbaglia nel suo libro \"La favola di Cascioli\" a pag. 24.\nGiovanni di Gamala sarebbe morto durante il governo del prefetto Marullo, o per ordine di un funzionario anonimo, e non di Ponzio Pilato, come scritto nei Vangeli; difatti Pilato, a causa di malversazione e corruzione, oltre che della sua eccessiva crudelt\u00e0 nella repressione contro i samaritani durante la rivolta del monte Garizim nel 36, era stato rimosso dal governatore della Siria Lucio Vitellio il Vecchio con l'assenso dell'imperatore Tiberio, e sostituito prima con Marcello e poi con Marullo. Rimandato a Roma nel 37 per essere giudicato, Pilato venne forse esiliato nelle Gallie (oppure costretto a suicidarsi) per ordine del nuovo imperatore Caligola.\nSecondo il Cascioli gli apostoli sarebbero stati in realt\u00e0 dei guerriglieri rivoluzionari nazionalisti, accoliti del movimento zelota e chiamati \"banda dei Boanerghes\" (in aramaico \"figli del tuono\", nome attribuito correntemente dall'esegesi cattolica a Giovanni apostolo e al fratello Giacomo): ad esempio Giuda iscariota deriverebbe il suo appellativo da sicario, mentre Simone zelota (detto anche il Cananeo) denuncerebbe l'appartenenza alla setta zelota. Secondo il Cascioli Questa appartenenza ad un gruppo ribelle viene dedotta da alcune frasi di minaccia contenute negli stessi Vangeli, come quando Giacomo e il fratello Giovanni vogliono bruciare, invocando un \"fuoco dal cielo\", un villaggio samaritano che li ha respinti. Questa era una tipica tattica di rappresaglia degli zeloti contro i giudei considerati traditori e collaborazionisti con i romani, ed \u00e8 descritta da Flavio Giuseppe e Filone Alessandrino.\nLe origini della Chiesa nel II secolo.\nDopo la guerra giudaica del 70, gli esseni pacifici, esautorati gli zeloti guerriglieri, avrebbero accentuato il messianismo, e sarebbero conosciuti nel mondo ellenistico come cristiani (\"chrestian\u00f3i\"), traduzione della parola ebraica per messianisti (ad essi si riferisce, per Cascioli, Plinio il Giovane, nel sua corrispondenza relativa al rescritto imperiale con lo stesso imperatore Traiano, nonch\u00e9 gli stessi Tacito e Svetonio (che parla di un generico \"Cresto\" o \"Chrestos\"), quando parlano delle presunte persecuzioni subite dalla chiesa, o delle agitazioni delle comunit\u00e0 ebraiche). Solo nel II secolo sarebbe nata la vera e propria Chiesa che avrebbe usato, per combattere l'idea di Messia spirituale degli gnostici ellenizzanti, la figura di Giovanni di Gamala, assumendo anche elementi non ebraici, poi divenuti la maggioranza e usi pagani (culti di Mitra e Dioniso riflessi nell'eucaristia e altri riti).\nSecondo le tesi del Cascioli nella precedente epoca di Nerone, i giudei messianisti, ovvero i cristiani, presenti anche nella comunit\u00e0 ebraica della capitale e ancora in guerra aperta in Giudea, erano avversi violentemente al potere romano e per questo non amati (fu facile perci\u00f2 addossargli colpe non commesse come l'incendio di Roma del 64). L'ultimo imperatore dei giulio-claudii non perseguit\u00f2 i \"cristiani\", quindi, ma condann\u00f2 a morte solo alcuni facinorosi ebrei messianisti - che auspicavano la distruzione di Roma al passaggio della stella Sirio - seguendo le leggi romane, molto severe per la pena di incendio doloso, soprattutto se compiuto da stranieri. Secondo la \"lex Cornelia de sicariis et veneficiis\", voluta da Silla, l'omicidio a seguito di incendio veniva punito con la pena di morte: per i non cittadini romani con l'esposizione alle belve oppure con il rogo (legati a croci di legno e vestiti con tuniche spalmate abbondantemente di pece alla quale appiccare il fuoco, la cosiddetta \"tunica molesta\"), mentre per i cittadini romani con la decapitazione tramite spada. Quindi non si trattava di una persecuzione religiosa, ma di crimini comuni (veri o supposti) o politici. Cascioli, riprendendo Renan, considera inverosimile che gli esseni venisse applicato questo tipo di supplizio, ritenendo falsificati passi di Tacito, Svetonio e Flavio Giuseppe che parlano di cristiani. L'incendio di Roma per Cascioli si sarebbe verificato altrimenti e in un altro periodo, e la sua attribuzione a Nerone sarebbe un falso dell'epoca di Domiziano, dato che ne parlerebbe solo Tacito (in realt\u00e0 ne parlano anche altri storici, come Svetonio, e Nerone costru\u00ec la sua Domus Aurea nei luoghi in cui sono stati trovati reperti dell'incendio).\nLa definitiva codificazione biblica e falsificazione della storia, secondo Cascioli, sarebbe avvenuta solo con il canone cristiano definitivo, attuato per motivi politici dall'imperatore Costantino, nel IV secolo. Anche queste tesi di Cascioli sono criticate e non accettate dalla maggioranza degli storici\nDiffusione.\nLa tesi sostenuta da Cascioli non ha incontrato particolare diffusione. In ambito accademico gli storici hanno finora sostanzialmente ignorato le sue ricerche. La tesi \u00e8 stata diffusa principalmente su siti internet, dando vita a numerosi studi amatoriali paralleli.\nAltre pubblicazioni di Luigi Cascioli.\nA integrazione de \"La favola di Cristo\" ha inoltre pubblicato:\nHa inoltre scritto un romanzo dal titolo \"La statua nel viale\" e numerosi articoli su internet in cui attacca la religione e la Chiesa cattolica. Al momento della morte stava lavorando al progetto di un nuovo libro, su quello che definiva \"l'imbroglio di F\u00e1tima\".\nFonti storiche usate da Cascioli.\nSebbene nei suoi libri non riporti una precisa bibliografia, Cascioli ha ammesso per\u00f2 (specialmente nelle sue conferenze) di aver preso alcuni spunti da studiosi come Emilio Salsi (che propone una tesi molto simile, sulla scia di quella di Cascioli; dopo di lui ne porta avanti alcune idee), Daniel Mass\u00e9, Emilio Bossi, Afanasij Ivanovi\u010d Bulgakov. In particolare, la tesi di un Ges\u00f9 di Gamala, figlio di Giuda il Galileo, \u00e8 stata sostenuta inizialmente da Bulgakov e Mass\u00e9, e quest'ultimo parla di un Giovanni di Gamala come personaggio realmente esistito, e sostiene che il Ges\u00f9 storico fosse uno dei figli di Giuda, favorendo l'identificazione fra i due.\nCascioli ha per\u00f2 acquisito pi\u00f9 notoriet\u00e0 rispetto a molti altri contemporanei studiosi per la sua attivit\u00e0 militante, che ebbe il suo culmine nella denuncia contro la Chiesa, fino alle interviste televisive.\nAlcune delle sue tesi sono riprese anche dalla tradizionale ricerca razionalista sulla Bibbia, che prese avvio dal filosofo e sacerdote cattolico francese, divenuto segretamente ateo, Jean Meslier (1664-1729); Meslier fu il primo a identificare la Nazaret biblica con Gamala e non con la Nazaret odierna, oltre ad essere l'inventore del termine \"cristicoli\". Altri autori che Cascioli ha usato come fonte sono Flavio Giuseppe, lo storico ebreo-romano dell'epoca dei Flavi, ex combattente giudaico, il filosofo neoplatonico Celso, il filosofo francese Paul-Louis Couchoud, e tra i contemporanei, oltre a Salsi, anche Daniel T. Unterbrink (che identifica la base del mito non in Giovanni di Gamala ma nello stesso Giuda il Galileo).\nContesto degli studi.\nGiovanni di Gamala o Ges\u00f9?\nCascioli sposa apertamente quello che \u00e8 comunemente conosciuto come filone mitico (iniziato nella seconda met\u00e0 del XVIII secolo), riguardante una ricostruzione della figura di Ges\u00f9 che porterebbe alla sua inesistenza storica. Nel dettaglio della sua teoria Cascioli darebbe per assodata la storicit\u00e0 di Giovanni di Gamala.\nIl problema della storicit\u00e0 di Ges\u00f9.\nCascioli afferma che \u00abGes\u00f9 non ebbe nel primo secolo e per tutta la prima met\u00e0 del secondo il significato di nome proprio\u00bb basandosi sui lavori di quattro tra i maggiori storici non cristiani (Plinio il Giovane, Flavio Giuseppe, Svetonio e Tacito, oltre a Plutarco), evidentemente rigettando il cosiddetto \"Testimonium Flavianum\", un testo considerato un'interpolazione da alcuni studiosi, non solo \"alternativi\", tra cui alcuni che affermano anche che Giuseppe non avrebbe mai riconosciuto Ges\u00f9 come Messia/Cristo (come viene detto invece nel passo citato in cui lo storico scrive: \"Egli era il Cristo\" e addirittura ne accredita la resurrezione), in quanto ebreo osservante ed ortodosso e non cristiano.\nInvalidando come interpolazione il testo di Giuseppe, rimangono solo i \"cristiani\" (per i mitisti sono gli ebrei \"messianisti\") e i generici Cristo (in Tacito) e Crestos (in Svetonio) nelle fonti contemporanee.\nCritiche e confutazioni delle sue tesi.\nSilvio Barbaglia, sacerdote cattolico e docente di Scienze bibliche presso il Seminario San Gaudenzio della diocesi di Novara, ha scritto il documento \"La favola di Cascioli\", con l'intenzione di confutare punto per punto le tesi dell'autore di Bagnoregio. Quest'ultimo ha risposto al documento di don Barbaglia attraverso una conferenza, tenutasi a Venezia il 16 maggio 2007, la quale \u00e8 stata a sua volta oggetto di un'altra conferenza tenuta sempre da don Barbaglia il 5 luglio 2007 a Novara.\nAnche lo studioso e biblista Mauro Pesce, nella postfazione del libro \"Inchiesta su Ges\u00f9\" si esprime indirettamente in contrasto con le posizioni di Cascioli; nel libro scrive:\nAltre iniziative.\nPer protesta contro la chiusura di alcuni siti internet contrari alla Chiesa cattolica, Cascioli ha pubblicato sul suo sito una lettera aperta nella quale minaccia di operare, in senso provocatorio, con l'aiuto di un ex sacerdote, un atto simile alla cosiddetta \"consacrazione della panetteria\":"}
{"id": "486168", "revid": "2144777", "url": "https://it.wikipedia.org/wiki?curid=486168", "title": "Fushigi y\u00fbgi", "text": ", \u00e8 un manga scritto e illustrato da Y\u016b Watase, pubblicato sul periodico \"Sh\u014djo Comic\" della Shogakukan. Dal manga sono stati tratti anche una serie televisiva anime di 52 episodi, a cui sono seguite tre serie OAV.\nIn Italia il manga \u00e8 stato pubblicato dalla divisione Planet Manga della Panini Comics, mentre la Dynamic Italia e la Dynit hanno pubblicato rispettivamente l'edizione italiana della prima e della seconda delle tre serie OAV, mentre la serie televisiva e la terza serie OAV rimangono inedite in italiano.\nNel 2008 l'autrice ha iniziato la serializzazione del manga prequel .\nTrama.\nMiaka Yuki \u00e8 una ragazza allegra e spensierata che per\u00f2 per entrare nel liceo Jonan deve superare degli esami molto ardui. Ogni giorno si reca in biblioteca con l'amica Yui (che a differenza sua \u00e8 brava a scuola) per studiare.\nUn giorno Miaka e Yui mentre sono in biblioteca trovano per terra un vecchio libro caduto da uno scaffale della biblioteca. Il libro \u00e8 intitolato \"Shijintenchisho\" (\"Il libro dell'universo dei quattro dei\") e narra storie ambientate in un paese immaginario molto simile alla Cina feudale. Narra di una ragazza, che raccogliendo le sette stelle acquis\u00ec dei poteri con i quali poteva realizzare qualunque desiderio.\nMentre Miaka legge la prima pagina del libro per effetto di un incantesimo entra nel libro insieme a Yui. Le ragazze vengono aggredite da dei briganti ma vengono salvate da Tamahome, una delle sette stelle di Suzaku. Dopo il salvataggio Yui esce dal libro. Mentre Miaka cerca Tamahome, per sapere dov'\u00e8 finita Yui. Quando Miaka ritrova Tamahome, hanno un incontro con l'imperatore, che li rinchiude.\nSuccessivamente Miaka scopre di essere \"Suzaku no miko\" (\"Sacerdotessa della fenice\"), ovvero la sacerdotessa di Suzaku (uno dei quattro dei) rappresentato da una fenice rossa, che compie l'evocazione di una divinit\u00e0 per scongiurare una guerra fra Konan e Kutou. Pi\u00f9 tardi Miaka insieme a Tamahome, Hotohori e Nuriko trova un modo per tornare a casa. Durante il trasporto avviene uno scambio tra Miaka e Yui, che finisce a Kutou. Scoprendo di essere la sacerdotessa di \"Seiry\u016b no miko\" (\"Sacerdotessa del drago\").\nManga.\nIl manga \u00e8 stato pubblicato in Giappone sul periodico \"Sh\u014djo Comic\" della Shogakukan dal maggio 1992 al luglio 1996 ed \u00e8 formato a 18 \"tank\u014dbon\". In Italia \u00e8 stato pubblicato dalla Planet Manga sulla testata \"Collana Planet\" dal marzo 2001 all'agosto 2004 in 36 volumetti (ogni volume italiano corrisponde a mezzo volume originale) con lettura ribaltata rispetto all'originale.\nAnime.\nLa Pierrot ha tratto una serie TV dal manga per la regia di Hajime Kamegaki, trasmessa su TV Tokyo dal 6 aprile 1995 al 28 marzo 1996, per un totale di 52 epiosodi. La serie televisiva \u00e8 ancora inedita in ItaliaLa sigla di testa \u00e8 cantata da Akemi Sato, mentre la sigla di coda \u00e8 di Yukari Konno, sostituita nell'episodio 33 da di Chika Sakamoto (doppiatrice del personaggio di Nuriko) e da quella di testa nell'ultimo.\nOAV.\nAlla serie televisiva sono state successivamente prodotte tre serie di OAV, rispettivamente di tre, sei e quattro episodi e distribuite dalla Bandai Visual. La prima serie \u00e8 stata pubblicata nel 1997 si basa su una sceneggiatura non tratta dal manga che vede un primo scontro dei protagonisti contro Tenko, mentre la seconda (1998) \u00e8 basata sulla seconda parte del manga. La terza (uscita del 2001 e intitolata ) \u00e8 invece basata su due light novel di Megumi Nishizaki.\nIn Italia sono uscite unicamente le prime due serie di OAV, edite rispettivamente da Dynamic Italia e Dynit coi titoli e . La prima \u00e8 stata pubblicata in un unico DVD il 16 ottobre 2002, la seconda in due DVD pubblicati rispettivamente il 30 marzo ed il 25 maggio 2005. A marzo 2013 le due serie OAV sono state pubblicate per la visione in streaming su internet sul sito Popcorn TV e sono ancora disponibili.\nSigle.\nLe sigle sono rispettivamente (iniziale) e (finale) per la prima serie, \"Star\" di Akemi Sato (iniziale) e \"Yume kamo shirenai\" degli S.H.E. (finale) per la seconda, mentre la terza \"Chij\u014d no seiza\" di Yoko Uedo come sigla iniziale e finale, salvo per l'ultimo episodio dove la sigla \u00e8 \"Yes \u2013 Koko ni eien ga aru\" di Takehito Koyasu.\nVideogiochi.\nNel 2005 Idea Factory ha pubblicato il videogioco per PlayStation 2 ed in seguito convertito per PlayStation Portable e Nintendo DS rispettivamente nel 2006 e nel 2009.\nNel 2008 la stessa azienda pubblic\u00f2 anche per PlayStation 2, ispirato alla serie animata.\nAccoglienza.\nRetrospettivamente, la rivista \"Famits\u016b\" ha classificato Miaka Yuki come la ventiquattresima eroina pi\u00f9 famosa degli anime degli anni '90.\nLiz Adler di CBR ha classificato Miaka Yuki come la quinta protagonista pi\u00f9 amata degli \"sh\u014djo\"."}
{"id": "486170", "revid": "1305772", "url": "https://it.wikipedia.org/wiki?curid=486170", "title": "A2", "text": ""}
{"id": "486175", "revid": "287204", "url": "https://it.wikipedia.org/wiki?curid=486175", "title": "Voivodato di Bielsko-Biala", "text": ""}
{"id": "486176", "revid": "2194416", "url": "https://it.wikipedia.org/wiki?curid=486176", "title": "Curia diocesana", "text": "La curia diocesana o curia vescovile, nella Chiesa cattolica, \u00e8 l'insieme di tutti gli organismi e le persone che collaborano e aiutano il vescovo nella guida pastorale di tutta la diocesi. La curia \u00e8 prevista e descritta dal Codice di diritto canonico ai canoni 469-494.\nTutte le persone che hanno qualche incarico nella curia devono essere nominate dal vescovo e, prima di assumere il proprio ufficio, devono promettere di adempiere fedelmente il proprio incarico, secondo le modalit\u00e0 indicate dal vescovo.\nUn sacerdote, di norma il vicario generale, \u00e8 nominato moderatore della curia ed ha il compito di coordinarne tutte le attivit\u00e0 e di vigilare sul suo corretto funzionamento.\nStruttura.\nIl consiglio episcopale.\nIn ogni diocesi deve essere nominato un vicario generale; se la dioces\u00ec \u00e8 particolarmente grande o complessa o comunque se il vescovo lo ritiene opportuno, possono essere nominati anche dei vicari episcopali. Il consiglio episcopale \u00e8 formato dal vescovo, dal vicario generale e dai vicari episcopali, e serve a favorire l'attivit\u00e0 pastorale della diocesi, attraverso il coordinamento di tutti i vari soggetti (persone, uffici, enti) che operano nella diocesi. Il consiglio episcopale \u00e8 il nucleo a pi\u00f9 stretto contatto con il vescovo e opera sotto la sua autorit\u00e0.\nIl cancelliere e gli archivi.\nIn ogni diocesi deve essere nominato un cancelliere: il suo compito specifico \u00e8 quello di scrivere tutti gli atti e i documenti necessari al lavoro della curia e alla cura della diocesi, di farne pubblica fede con la propria firma, di conservarli nell'archivio, di esibirli a chi ne faccia legittima richiesta. Se lo si ritiene opportuno, possono essere nominati anche un vicecancelliere e dei notai, che aiutino il cancelliere nel suo ufficio e ne condividano le funzioni.\nNella curia deve essere presente un archivio, chiuso a chiave: la chiave dell'archivio sar\u00e0 in possesso solo del vescovo e del cancelliere. Nell'archivio si possono distinguere tre sezioni:\nOrgani per l'attivit\u00e0 pastorale.\nSotto questo nome rientrano una lunga serie di uffici, commissioni, centri pastorali, che non sono rigidamente previsti dal diritto canonico, ma vengono lasciati alla discrezione delle singole diocesi. Sono organi presenti di fatto in ogni curia, ed hanno lo scopo di coordinare e sviluppare l'attivit\u00e0 pastorale diocesana nei vari settori e ambiti di vita: sia quelli tipicamente ecclesiali (liturgia, catechesi...), sia quelli civili e sociali (scuola, lavoro...).\nUn elenco indicativo di questi ambiti di intervento \u00e8 il seguente: la famiglia e i fidanzati; le vocazioni e la vita consacrata; l'attenzione ai giovani e alla cultura giovanile; il mondo del lavoro, delle realt\u00e0 sociali e della giustizia; lo sport e il tempo libero; la scuola e l'insegnamento della religione cattolica; la catechesi; la Caritas e le altre iniziative assistenziali; le attivit\u00e0 missionarie; l'apostolato biblico; l'attenzione ai malati, alla sanit\u00e0 e agli operatori sanitari; la liturgia, l'arte sacra e i beni culturali; le comunicazioni sociali.\nOrgani per l'amministrazione.\nIn ogni diocesi deve essere costituito il consiglio per gli affari economici: \u00e8 composto da almeno tre fedeli (solitamente laici), distinti per onest\u00e0, particolarmente esperti di economia e di diritto civile. I suoi membri vengono nominati dal vescovo per cinque anni (il mandato poi pu\u00f2 essere rinnovato anche per i quinquenni successivi) e non possono essere scelti tra i parenti del vescovo, per evitare palesi ingerenze e conflitti d'interessi. Compito principale del consiglio per gli affari economici \u00e8 quello di approvare il bilancio consuntivo delle entrate e delle uscite della diocesi e di redigere il bilancio preventivo per l'anno successivo.\nIl consiglio deve dare il proprio consenso per le operazioni finanziarie di maggiore importanza: gli atti di straordinaria amministrazione; l'alienazione dei beni; la locazione degli immobili. Deve dare semplicemente il proprio parere al vescovo per altri atti relativi all'amministrazione della diocesi: la nomina dell'economo diocesano; l'eventuale imposizione di tasse e tributi; la fissazione del limite di demarcazione tra gli atti di ordinaria e di straordinaria amministrazione.\nAnche l'economo diocesano \u00e8 una figura obbligatoria: pu\u00f2 essere laico; deve distinguersi per onest\u00e0 ed essere esperto di economia; dura in carica per cinque anni, rinnovabili per i quinquenni successivi; viene nominato dal vescovo, dopo aver sentito il parere del consiglio per gli affari economici e del collegio dei consultori. Suo compito \u00e8 redigere il bilancio consuntivo della diocesi e sottoporlo all'approvazione del consiglio per gli affari economici; amministrare i beni della diocesi; attenersi alle indicazioni date dal vescovo e dal consiglio.\nOrgani per la potest\u00e0 giudiziaria.\nIl vescovo assomma, nell'ambito della propria diocesi, il triplice potere legislativo, esecutivo e giudiziario, non vi \u00e8 quindi separazione dei poteri. Per esercitare il potere giudiziario egli deve costituire il tribunale diocesano, che fa parte della curia diocesana, e che \u00e8 composto dalle seguenti persone: il vicario giudiziale ed eventuali vicari giudiziali aggiunti; i giudici; i giudici istruttori (uditori); il promotore di giustizia; il difensore del vincolo; i notai. Molti di questi incarichi possono per\u00f2 essere affidati contemporaneamente ad una stessa persona. Alcuni vescovi di diocesi confinanti possono inoltre accordarsi per erigere un solo tribunale in comune, che abbia competenza su tutte le loro diocesi."}
{"id": "486177", "revid": "14585", "url": "https://it.wikipedia.org/wiki?curid=486177", "title": "Acido calconcabossilico", "text": ""}
{"id": "486181", "revid": "36426", "url": "https://it.wikipedia.org/wiki?curid=486181", "title": "Castel Neuhaus", "text": "Castel Neuhaus o Casanova o ancora Maultasch (in ted.: Burg Neuhaus o Burg Maultasch) \u00e8 un castello medievale costruito su uno sperone roccioso, sopra l'abitato di Terlano.\nStoria.\nIl castello \u00e8 in rovina, ma ben visibile \u00e8 ancora la torre principale di quattro piani, a pianta quadra il cui ultimo piano costituiva la parte abitata.\nFu costruito dai Tirolo, ma non \u00e8 chiaro l'anno. Di certo, viene citato per la prima volta nel 1206, quando risultava punto d'appoggio per la chiusa eretta come dogana nei pressi di Terlano (e di cui oggi non rimane pi\u00f9 traccia) detta \"mala tasca\".\nNel 1270 il castello fu distrutto nell'ambito delle lotte fra Mainardo II di Tirolo-Gorizia e il vescovo di Trento nel 1275. Nell 1320 Cristiano di Sarentino lo ricostru\u00ec, ampliandolo: da qui la denominazione di \"nova domus\", da cui il nome tedesco \"Neuhaus\" (e la traduzione introdotta in epoca fascista di \"Casanova\"). La torre ancora oggi visibile risale probabilmente a quest'epoca.\nDeve l'altro suo nome al fatto che nel XIV secolo, nel maniero soggiorn\u00f2 pi\u00f9 volte Margherita di Tirolo-Gorizia, detta \"Maultasch\", che a sua volta deve il proprio soprannome con tutta probabilit\u00e0 all'antica dogana \"mala tasca\" (traducibile in \"trappola per topi\") che si trovava sotto il castello. Durante il suo soggiorno la duchessa condusse uno stile di vite molto sfarzoso, tanto che una leggenda narra che giocasse solo con birilli d'oro.\nNel 1382 il castello fu acquistato dai signori di \"Niederthor\", che lo ristrutturarono secondo il loro gusto e con piccole aggiunte strutturali. In seguito per\u00f2 si spostarono, prendendo dimora presso il castel Verruca (\"Fragsburg\") di Merano. Nel 1572 il castello fu acquistato dai \"Payrsberg\", che lo ricostruirono perch\u00e9 resistesse alle nuove armi d'assedio, ma gi\u00e0 nel 1700 era di nuovo in rovina.\nOggi il castello rimane allo stato di rudere, privo di alcun tetto. \u00c8 raggiungibile da Terlano in circa 20 minuti."}
{"id": "486183", "revid": "16758", "url": "https://it.wikipedia.org/wiki?curid=486183", "title": "Castel Maultasch", "text": ""}
{"id": "486188", "revid": "1305772", "url": "https://it.wikipedia.org/wiki?curid=486188", "title": "Phaedra", "text": ""}
{"id": "486189", "revid": "768068", "url": "https://it.wikipedia.org/wiki?curid=486189", "title": "Jean-Marie Leclair", "text": "Biografia.\nNato a Lione nel 1697, dal 1716 si dedic\u00f2, come il padre, al violino e all'arte della danza, che per\u00f2 verr\u00e0 presto abbandonata. A Torino, intorno al 1726, conobbe Giovanni Battista Somis e, nonostante risiedesse a Parigi, continu\u00f2 i suoi studi a Torino. Fu appunto in questo periodo che conobbe il celebre flautista tedesco Johann Joachim Quantz, che in quel periodo si trovava in Italia. \n&lt;br&gt;Nel frattempo, dopo essere rimasto vedovo nel 1730, si rispos\u00f2 con Louise Roussel, ed ebbe da lei un'unica figlia che eserciter\u00e0 in seguito la stessa professione del padre. Nel 1734 conobbe il violinista piemontese Giovan Pietro Ghignone, (naturalizzato francese col nome di Jean-Pierre Guignon) e, dopo alcune divergenze, decise nel 1737 di recarsi nei Paesi Bassi, dove aveva gi\u00e0 una certa fama. Quattro anni dopo conobbe Pietro Locatelli ad Amsterdam, e per i successivi due anni prest\u00f2 servizio all'Aia, godendo dei favori della principessa Anna d'Orange. Nel 1743 torn\u00f2 a Parigi, e per un anno fu al servizio dell'infante Don Filippo di Spagna, al quale dedic\u00f2 i suoi concerti dell'opera X. Negli anni successivi lo troviamo a Lione e a Parigi, dove venne assunto nel 1748 per suonare come solista nel teatro privato del duca di Gramont. Lo stesso anno lasci\u00f2 la moglie. Divenne sempre pi\u00f9 solitario, misantropo, tormentato da malattie immaginarie, e fin\u00ec per rinchiudersi in una casa-fortezza in un quartiere periferico di Parigi, con l'unica compagnia del suo inseparabile violino: uno Stradivari del 1721.\nVuoi per mano di un parente che non gli aveva perdonato di aver abbandonato la famiglia, vuoi per opera di un altro musicista invidioso del suo talento, il 22 o il 23 ottobre del 1764 Jean-Marie Leclair fu ucciso con una pugnalata alla schiena.\n&lt;br&gt;Si era tanto isolato dal mondo che fu trovato soltanto due mesi pi\u00f9 tardi, riverso a terra nella sua stanza. E, come i presenti notarono subito con stupore e compassione, stringeva ancora al petto ci\u00f2 che aveva di pi\u00f9 caro, ovvero il suo Stradivari rosso.\nLa mano destra irrigidita di Leclair aveva ormai lasciato sulla tavola del violino una macchia scura, incancellabile, che da allora in poi avrebbe costituito una caratteristica peculiare di quel prezioso Stradivari, che a tutto il Terzo millennio (a seguito di vari passaggi di propriet\u00e0) \u00e8 custodito e utilizzato dal violinista italiano Guido Rimonda.\nLo stile.\nLeclair cerc\u00f2 nelle sue opere di conciliare i gusti francese e italiano, sfruttando la tematica del primo e la tecnica del secondo, e nonostante l'evidente influenza di Somis nelle sue composizioni, la continua ricerca del colore resta un'importante caratteristica dello stile francese."}
{"id": "486191", "revid": "122170236", "url": "https://it.wikipedia.org/wiki?curid=486191", "title": "Vendicatori divisi", "text": "Vendicatori divisi (\"Avengers Disassembled\") \u00e8 una saga a fumetti sceneggiata da Brian Michael Bendis, pubblicata dalla Marvel Comics nel 2004. Fa parte di un progetto editoriale insieme alle successive saghe \"House of M\" e \"Civil War\". La storia coinvolge, oltre alla serie regolare dei Vendicatori, anche tutte le serie dei personaggi che hanno fatto parte del gruppo. Presentata come un \"crossover\", in realt\u00e0 la storia presenta pochi incroci narrativi o influenze fra le varie serie, le quali sono pi\u00f9 raccordate da una somiglianza di fondo nei temi trattati piuttosto che da veri e propri risvolti narrativi.\nGli albi coinvolti nella saga sono riconoscibili da una \u00abA\u00bb spezzata nell'angolo sinistro della copertina, trasformata in una \u00abV\u00bb nell'edizione italiana.\nStoria editoriale.\nLa saga ebbe un prologo pubblicato negli ultimi numeri prima della conclusione della serie dedicata al gruppo dei Vendicatori, \"The Avengers\" (Vol. 1), nel 2004, con il ciclo di storie scritte da Brian Bendis che fece appunto da prologo alla saga dei \"Vendicatori divisi\" la quale si concluder\u00e0 l'anno successivo in un numero unico fuori serie, \"Avengers: Finale\", e facendo poi proseguire le storie del gruppo in nuova testata, \"New Avengers\" (Vol. 1), dedicata a una nuova generazione di personaggi.\nEdizione italiana.\nIn Italia la storia \u00e8 stata tradotta da Panini Comics nel 2005 sulla testata \"Thor\" (dal numero 73 al numero 77) per quanto riguarda la parte principale dell'evento. Altre storie collegate sono state pubblicate su diverse altre testate dell'editore, tra le quali \"L'Uomo Ragno\".\nTrama.\nIl crossover inizia con una violazione del perimetro della base dei Vendicatori a New York. Infatti, tornato dalla tomba, il Fante di cuori (Jack Hart) fa breccia nel muro di cinta. Nello stupore generale il secondo Ant-Man (Scott Lang) va incontro al compagno creduto morto. Il Fante di Cuori, per\u00f2, avverando il suo pi\u00f9 grande timore, esplode distruggendo la base dei Vendicatori. Nell'esplosione muore Scott Lang. A quel punto viene lanciato dalla base il codice bianco (il massimo codice d'emergenza). Nel frattempo Tony Stark (Iron Man), segretario della Difesa degli Stati Uniti, sta tenendo un discorso di fronte all'Assemblea Generale delle Nazioni Unite quando inaspettatamente (come in preda ai fumi dell'alcool) attacca il delegato della Latveria. Henry \u2018Hank\u2019 Pym (Calabrone) che gli siede accanto e Pantera Nera (presente in aula come delegato del Wakanda) provano a placarlo. Alla fine viene portato fuori dall'aula. Raggiunto da Pym e Scarlet (anche lei era presente nella sala), viene accusato dal primo di irresponsabilit\u00e0 per essersi ubriacato. Tony Stark prova a difendersi sostenendo di non aver bevuto e di non sapersi spiegare la perdita di controllo ma Pym non gli crede.\nIntanto nella distrutta base dei Vendicatori, mentre forze dello S.H.I.E.L.D. pompieri e soccorritori provano a placare l'incendio e a porre rimedio al disastro, arrivano Capitan America e Falcon che vengono informati da Jarvis (il maggiordomo dei Vendicatori e Vendicatore onorario) e Wasp (Janet van Dyne) di quanto \u00e8 successo. Lo sconcerto per la morte di Scott Lang, per\u00f2, deve essere immediatamente accantonato in quanto un quinjet precipita su di loro, e dalle macerie fumanti appare Visione, che come posseduto, annuncia che \u00e8 arrivato il giorno della fine dei Vendicatori. Subito dopo si scusa per quanto sta per accadere, afferma di non esserne l'artefice ma che purtroppo non pu\u00f2 far nulla per impedirlo, a quel punto dal suo corpo escono cinque copie di Ultron e cade a terra morto, dopo essersi autodistrutto. Gli eroi riescono a sconfiggere gli Ultron, ma ormai lo sconforto li assale. Due Vendicatori (Ant-Man II e Visione) sono morti, la base \u00e8 distrutta e in tutto ci\u00f2 non si riesce a capire chi si trova dietro questi eventi. Forse Ultron quando cre\u00f2 Visione trov\u00f2 il modo per far s\u00ec che dopo anni si sarebbe autodistrutto? Come ha fatto il Fante di Cuori a tornare in vita? Perch\u00e9 Visione ha affermato che era giunta la fine dei Vendicatori? Mentre si pongono queste domande She-Hulk (Jennifer Walters) inizia ad andare in escandescenza come il suo celebre cugino. Cos\u00ec sembrando in preda ad una follia omicida dovuta al dolore per la morte dei compagni, ritenendo Visione responsabile di tutto, prende tra le mani il cadavere di Visione e lo squarcia in due met\u00e0. Tutti gli astanti sono esterrefatti. Le forze S.H.I.E.L.D. chiedono rinforzi con gli auricolari. I Vendicatori presenti provano a calmarla. She-Hulk, per\u00f2, non si placa e priva di ogni controllo colpisce violentemente Wasp e il secondo Capitan Bretagna (Kelsey Leigh). Infine si scontra con Capitan America, che rimane incastrato sotto un camion scagliatogli contro da Jennifer. La \"Gigantessa di Giada\" viene fermata dall'intervento provvidenziale di Iron Man. Quest'ultimo mentre volava da Washington D.C. a New York viene contattato dalla Casa Bianca che pretende, dopo quanto accaduto all'ONU, che Stark rassegni le dimissioni da segretario della Difesa. Tony vorrebbe quantomeno avere la possibilit\u00e0 di spiegare in prima persona al Presidente cos'\u00e8 successo ma gli viene negata. Anche Hank Pym arriva alla base e rimane sconvolto da quel che trova. Falcon gli va incontro portando tra le mani il corpo esanime di Wasp (che dopo essere svenuta \u00e8 rimasta nelle fattezze di Wasp e non ritorna a dimensione naturale, cosa mai accaduta prima).\nWasp e Capitan Bretagna II vengono portate all'ospedale. Sono in coma in condizioni critiche. Hank Pym rimane vicino all'ex moglie, piangendo e pregando che ritorni a dimensione normale, altrimenti i medici avranno problemi a curarla. She-Hulk viene sedata dallo S. H. I.E.L.D. che la mette sotto osservazione.\nQualche ora dopo i Vendicatori si riuniscono per tentare di trovare un senso in quello che era accaduto nel corso della giornata. Mentre fanno il punto della situazione Iron Man racconta (incitato da un adirato Pym) quanto era successo alle Nazioni Unite. Stark afferma nuovamente di non aver bevuto e di non sapersi spiegare il suo strano comportamento, anzi, conclude, ritiene che la sua sfuriata sia stata causata dalla stessa persona che ha ordito l'attacco alla base. Hank Pym lo accusa di voler sfruttare cinicamente gli eventi tragici di quella giornata per nascondere il fatto che ha ripreso ad ubriacarsi, ritiene semplicemente che Tony non voglia prendersi le sue responsabilit\u00e0, come invece fa lui che si sente colpa per essere stato il creatore di Ultron. Iron Man, per\u00f2, adirato chiede agli altri se gli credano. Steve Rogers e Falcon danno credito a quanto affermato da Tony. Occhio di Falco (Clint Barton) invece \u00e8 convinto che sia Pym ad avere ragione. D'altronde il padre di Clint era un alcolista e lui conosce bene le fantasiose scuse che un alcolista riesce ad inventare pur di mascherare la propria \u2018malattia\u2019. Tony a quel punto perde il controllo e urla di essersi pentito di aver speso pi\u00f9 di met\u00e0 del suo patrimonio per finanziare un'associazione di eroi che neanche hanno fiducia nelle sue parole, cos\u00ec prende il volo e va via. In quel momento arriva per\u00f2 un segnale che li convoca alla base.\nGiunti alla base (sotto sequestro S.H.I.E.L.D.) scoprono che di fronte ai cancelli si sono radunati tutti i supereroi che nel corso degli anni hanno militato nelle varie formazioni dei Vendicatori (anche come riservisti). Si riconoscono tra gli altri Pantera Nera, Moon Knight, i Fantastici Quattro, Tigra, Wonder Man, Quasar (personaggio), Namor, Ercole, l'Uomo Ragno, Hellcat, Miss Marvel, la Bestia, la Vedova Nera, Devil, la Donna Ragno. All'appello non manca nessuno, fatta eccezione per Scarlet e Thor che \u00e8 impegnato ad Asgard (in questo momento della continuity la testata di Thor \u00e8 occupata dalla saga di Ragnarok che porter\u00e0 alla fine di Asgard). C'\u00e8 anche Nick Fury che sta invitando tutti a disperdersi, infatti la base \u00e8 il luogo del delitto e le indagini non sono ancora chiuse. Capitan America, per\u00f2, rimane molto colpito e chiede come mai siano tutti l\u00ec. A rispondere \u00e8 Pantera Nera che afferma che avevano ricevuto il segnale di emergenza inviato, tutti avevano compreso che i Vendicatori stavano vivendo il giorno pi\u00f9 terribile della loro storia e quindi cos'altro avrebbero potuto fare se non sentirsi tutti chiamati in causa? Contemporaneamente arriva la notizia che l'ONU ha deciso di rinnegare ogni legame con l'organizzazione nota come Vendicatori, in seguito alle affermazioni di Tony Stark.\nImprovvisamente una flotta di aerei alieni Kree attacca gli eroi dicendo che i loro profeti avevano predetto la fine dei Vendicatori in quel giorno. Per l'ultima volta nella loro storia viene urlato il grido \u00abVendicatori uniti!\u00bb. Inizia cos\u00ec una violenta battaglia, sebbene tutti si chiedano quanto quella giornata sarebbe ancora potuta peggiorare (e se tutti gli eventi fossero collegati tra loro). Durante la battaglia, Nick Fury chiede all'elivelivolo S.H.I.E.L.D. di analizzare l'astronave che sovrasta la base dei Vendicatori, ma gli viene risposto che gli strumenti non danno segno che sia presente alcuna astronave in transito a New York. Durante l'attacco viene ferito Quasar e Occhio di Falco rimane coinvolto nell'esplosione di una delle astronavi e lo si ritiene morto. A quel punto i Kree si ritirano, mentre Wonder Man e la Cosa vorrebbero inseguirli per recuperare il corpo di Clint Barton e dargli degna sepoltura. Appare nel trambusto il Dottor Strange, Mago Supremo della Terra, che, dispiaciuto per non essere potuto arrivare prima, rivela che il nemico contro cui stanno combattendo, colui che ha ordito tutti gli eventi strani e gli attacchi di quella giornata \u00e8 Wanda Maximoff, alias Scarlet, appartenente al gruppo sin quasi dall'inizio e moglie di Visione. Gli astanti rifiutano di credere che ci\u00f2 sia possibile. Scarlet \u00e8 stata uno dei membri pi\u00f9 attivi del gruppo, ma il Dottor Strange spiega che Scarlet \u00e8 una mutante dotata di poteri magici, ha posseduto la magia fin dalla sua nascita, pertanto lei non comprende a fondo le conseguenze dell'uso dei poteri magici, al contrario di un mago normale (come anche il Dottor Strange in persona) che invece per ottenere quei poteri ha studiato e che ha eseguito pratiche meditative. Scarlet ha poteri magici che le conferiscono la capacit\u00e0 di alterare la realt\u00e0. Il problema \u00e8 che questi poteri senza una buona guida e un sostegno rischiano di scavare nell'anima portando alla perdita della ragione. Man mano che \u00e8 passato il tempo i poteri hanno preso il controllo su di lei. Ogni volta che li ha usati, anche per scopi nobili si sono portati via un pezzo della sua anima. Una persona con una vita serena probabilmente sarebbe stata in grado di mantenere un controllo tale che avrebbe impedito ai poteri di sovrastarla, ma la vita di Scarlet \u00e8 stata turbolenta, caotica, fatta di sofferenze, dispiaceri. Il difficile rapporto col padre (Magneto), la vita di Vendicatore, l'amore per Visione che era un androide e non un essere umano e infine, come ricordano Miss Marvel e la Bestia, la vicenda dei figli. Wanda desiderava a tutti i costi essere madre, ma non poteva visto che il marito era un androide cos\u00ec aveva creato due bambini con la magia. La sua mentore (Agatha Harkness), per\u00f2, se ne era accorta e li aveva 'distrutti', cancellando subito dopo la memoria a Scarlet. Si consuma cos\u00ec l'ennesima tragedia in un mare di turbolenze. Dopo una vita cos\u00ec alla fine la magia ha preso il sopravvento e Scarlet \u00e8 impazzita. Lei ha alterato la realt\u00e0. Il Fante di Cuori e l'astronave Kree le ha create lei. Ha preso il controllo della mente di Iron Man all'ONU e di She-Hulk dopo il primo attacco.\nIntanto vengono mostrate immagini di quello che \u00e8 accaduto nelle settimane precedenti l'attacco. Scarlet si trovava alla base dei Vendicatori e mentre si stava rilassando intorno alla piscina con Janet van Dyne quest'ultima le spiega di aver temuto di essere rimasta incinta di Occhio di Falco e che i Vendicatori non dovrebbero avere figli considerata la vita che fanno e si lascia scappare rivolta a Scarlet: \u00ab\u2026e tu che pensavi di averne due!\u00bb. Scarlet rimane sconcertata da quelle parole e perci\u00f2 dopo qualche tempo va a trovare la sua mentore per capire perch\u00e9 mai gli altri sostenessero che lei aveva due figli. Recuperato cos\u00ec il ricordo dei figli il dolore derivato le provoca un esaurimento nervoso terribile.\nI Vendicatori, increduli, raggiungono Scarlet. La trovano in un evidente stato di esaurimento. Ha riprodotto i suoi figli e suo marito e sta facendo finta di cenare con loro come se fossero una famiglia felice. Quando vede i Vendicatori, Scarlet, per bocca dei bambini, afferma che non vuole che le venga nuovamente portata via la sua famiglia (per questo motivo ha attaccato i suoi ex-compagni), cos\u00ec ricrea i supercriminali pi\u00f9 letali, ed ogni Vendicatore si trova a fronteggiare il suo acerrimo nemico: Capitan America affronta il Teschio Rosso, il Dottor Strange Dormammu e cos\u00ec via. Alla fine il Dottor Strange riesce a sconfiggerla. Il corpo privo di sensi di Scarlet viene preso da Capitan America che lo consegna al padre, Magneto, che in quel momento appare improvvisamente e dichiara di voler portare sua figlia a Genosha dove Xavier cercher\u00e0 di curarla.\nPassato qualche mese i Vendicatori si riuniscono nella base distrutta. Wasp e Capitan Bretagna II sono guarite e She-Hulk \u00e8 tornata in s\u00e9. Tony Stark ha deciso di non restaurare la base. Rester\u00e0 cos\u00ec, distrutta, a memoria di quanto \u00e8 accaduto. Afferma anche che li ha riuniti tutti l\u00ec in quanto a causa di quello che Scarlet gli ha fatto dire all'ONU le azioni della sua azienda in borsa sono precipitate, e in poche ore ha perso miliardi di dollari e pertanto non ha pi\u00f9 i soldi necessari per finanziare il gruppo, oltretutto neanche le Nazioni Unite dopo quanto dichiarato vorranno finanziarli. Nel mentre arriva Quicksilver (il fratello di Wanda) che spiega che la sorella per tenerlo lontano da quegli scontri l'aveva \"posseduto\" facendo in modo che non potesse raggiungerli, e che ora \u00e8 venuto, affranto, solo per scusarsi a nome di Scarlet per quanto \u00e8 successo, sebbene sappia che nessuno potr\u00e0 mai riprendersi da quegli eventi. Una volta che Quicksilver fugge via Wasp e Hank Pym, che hanno deciso dopo questa esperienza di provare a tornare insieme dichiarano di voler prendere una pausa e di voler lasciare per qualche tempo il gruppo. Jennifer (She-Hulk) che si sente in colpa per quanto ha fatto (sebbene nessuno la ritenga responsabile delle sue azioni visto che era controllata da Scarlet) afferma di non voler pi\u00f9 riprendere la sua attivit\u00e0 di Vendicatore. Anche Capitan Bretagna II \u00e8 molto provata e dichiara di voler tornare in Inghilterra. Falcon allora dice di non voler essere l'unico a restare nel gruppo visto che anche lui ha tante cose da mettere a posto nella sua vita.\n\u00c8 giunta la fine dei Vendicatori: il gruppo sar\u00e0 sciolto. Prima per\u00f2 di decretarne la fine decidono di consumare un'ultima cena tra le macerie della casa. Miss Marvel si chiede se almeno ne \u00e8 valsa la pena, se gli anni delle loro vite spesi tra le file dei Vendicatori sono servite. Cos\u00ec iniziano a ricordare i loro momenti migliori. Per Tony Stark il momento migliore fu quando nacque il gruppo (fondato da lui, Thor, Hank Pym, Wasp e Hulk), per Wasp fu il giorno in cui ritrovarono Capitan America vera anima del gruppo, per Pym fu la guerra Kree-Skrull (anche se non ne fu uno dei protagonisti), per Wonder Man il matrimonio tra Visione e Scarlet, per la Bestia lo scontro con Korvac, per Miss Marvel il momento pi\u00f9 glorioso fu la sconfitta di Thanos (anche se all'epoca non era neanche una supereroina), per Falcon lo scontro con Ultron. Anche a Jarvis viene chiesto quale sia il suo momento migliore, e cos\u00ec ricorda la battaglia che avvenne proprio all'interno della base tra i Vendicatori e i Signori del Male. Infine \u00e8 il turno di Capitan America. I Vendicatori hanno fatto parte della sua vita fin dal suo risveglio e pertanto gli sembra incredibile che il gruppo si stia sciogliendo, perci\u00f2 senza ricordare nessun momento nello specifico decide di brindare a tutti coloro che furono Vendicatori e che ora sono deceduti: Occhio di Falco, Scott Lang, Visione, Capitan Mar-Vell, il Mimo, Dottor Druido, lo Spadaccino, il Fante di Cuori e Scarlet. Alla fine i Vendicatori, ormai disciolti si affacciano al balcone scoprendo che gli abitanti di New York sono venuti a dare un ultimo saluto ai loro eroi, con le candele in mano testimoniano il fatto che non li dimenticheranno mai."}
{"id": "486192", "revid": "1573940", "url": "https://it.wikipedia.org/wiki?curid=486192", "title": "James Craig Watson", "text": "Nato a Fingal, nello Stato canadese dell'Ontario, si trasfer\u00ec all'et\u00e0 di dodici anni ad Ann Arbor, nel Michigan.\nAll'et\u00e0 di quindici anni si immatricol\u00f2 presso l'Universit\u00e0 del Michigan, dove studi\u00f2 lingue classiche e si specializz\u00f2 in astronomia sotto la supervisione del professor Franz Br\u00fcnnow.\nFu il secondo direttore dell'Osservatorio di Detroit (dal 1863 al 1879); succedette allo stesso Br\u00fcnnow. Nel 1868 redasse un libro di testo, \"Theoretical Astronomy\".\nMor\u00ec di peritonite all'et\u00e0 di appena quarantadue anni. Con i proventi delle sue notevoli attivit\u00e0 commerciali, come da testamento, venne istituita la medaglia James Craig Watson, attribuita ogni tre anni dalla National Academy of Science per i maggiori contributi nel campo dell'astronomia.\nAttivit\u00e0 astronomica.\nWatson individu\u00f2 nel corso della sua carriera 22 asteroidi, a partire dal 1863, con la scoperta di 79 Eurynome. Degna di nota \u00e8 la scoperta di 139 Juewa, avvenuta a Pechino, dove l'astronomo si era recato per osservare il transito di Venere del 1874; il nome Juewa (\u745e\u83ef; in pinyin, \"ru\u00echu\u00e1\") fu scelto dalle autorit\u00e0 cinesi.\nL'asteroide 729 Watsonia \u00e8 stato cos\u00ec battezzato in suo onore.\nWatson credeva fermamente nell'esistenza di Vulcano, un pianeta ipotetico che orbitasse attorno al Sole all'interno dell'orbita di Mercurio; ritenne addirittura di aver osservato due corpi di questo tipo durante l'eclisse di Sole del luglio 1878 dal Wyoming."}
{"id": "486193", "revid": "177744", "url": "https://it.wikipedia.org/wiki?curid=486193", "title": "174 Phaedra", "text": "Fedra (174 Phaedra) \u00e8 un asteroide roccioso discretamente massiccio della fascia principale, in orbita attorno al Sole; venne scoperto il 2 settembre 1877 dall'astronomo canadese James Craig Watson. Il suo nome \u00e8 dovuto all'omonimo personaggio della mitologia greca, Fedra.\nLa curva di luce disomogenea emessa da Fedra denuncia una struttura moderatamente irregolare."}
{"id": "486198", "revid": "599013", "url": "https://it.wikipedia.org/wiki?curid=486198", "title": "Lcr", "text": ""}
{"id": "486199", "revid": "3571770", "url": "https://it.wikipedia.org/wiki?curid=486199", "title": "Telescopio Keck II", "text": ""}
{"id": "486201", "revid": "3571776", "url": "https://it.wikipedia.org/wiki?curid=486201", "title": "Telescopio Keck I", "text": ""}
{"id": "486204", "revid": "3571799", "url": "https://it.wikipedia.org/wiki?curid=486204", "title": "Infrared Astronomical Satellite", "text": ""}
{"id": "486205", "revid": "6923", "url": "https://it.wikipedia.org/wiki?curid=486205", "title": "Luca Trugenberger", "text": "Attivo nel genere fantasy, \u00e8 stato autore del ciclo di Damlo il Roscio.\nBiografia.\nNato da padre luganese e madre palermitana, Trugenberger prest\u00f2 servizio nell'esercito elvetico come ufficiale a Ginevra, ma in seguito lasci\u00f2 la divisa e si iscrisse alla facolt\u00e0 di medicina dell'Universit\u00e0 di Ginevra. Risiede a Roma dove esercita la professione di psicoterapeuta.\nI suoi libri sono caratterizzati da un percorso iniziatico, in cui il protagonista prende coscienza di s\u00e9; nella precisione della descrizione degli stati d'animo e delle fasi di passaggio sembra intravedersi la professionalit\u00e0 di uno psicologo.\nFra le altre esperienze artistiche, Trugenberger ha recitato come attore in Italia e negli anni 1995-1996 ha collaborato con la Sergio Bonelli Editore scrivendo due storie per l'albo mensile a fumetti \"Mister No\", la seconda delle quali in collaborazione con Luigi Mignacco.\nLumen et Umbra.\nPer diversi anni Trugenberger \u00e8 stato presente nel principale Multi User Dungeon (MUD) italiano, Lumen et Umbra (LeU), una avventura testuale interattiva condivisa in tempo reale da molti utenti, dove gli aspetti ludici di un gioco di ruolo fantasy si intrecciano con la necessit\u00e0 di saper scrivere e sognare.\nLa scelta del genere del romanzo di esordio \u00e8 dovuta proprio al fatto che in quel periodo Trugenberger giocava molto su Lumen et Umbra con il personaggio di Rinelkind. Lo stesso nome viene usato ne Il risveglio dell'ombra per un principe elfo.\nVisitando la biblioteca della Gilda dei Filosofi si possono leggere alcuni racconti che spiegano il clima particolare di quegli anni: un fermento di nuove idee e una continua lotta di potere, un grande sforzo creativo e un insieme di amicizie che si rinsaldavano. Era prassi comune scrivere delle storie e dei resoconti dei fatti del gioco, e tutti si riscoprivano un po' scrittori.\nOpere.\nVersione per ragazzi.\nFanucci ha realizzato una versione per ragazzi de \"Il risveglio dell'Ombra\", divisa in tre volumi:\nSebbene il lavoro sia nato come una riduzione per ragazzi, in realt\u00e0 il testo \u00e8 aumentato. Per dare autonomia ai testi, Trugenberger ha dovuto inserire una fine per il primo libro, un inizio ed una fine per il secondo e un lungo inizio per il terzo, creando nuove avventure e personaggi."}
{"id": "486206", "revid": "14214", "url": "https://it.wikipedia.org/wiki?curid=486206", "title": "Decostruzione", "text": ""}
{"id": "486209", "revid": "287204", "url": "https://it.wikipedia.org/wiki?curid=486209", "title": "Il risveglio dell'ombra", "text": "Il risveglio dell'ombra \u00e8 un romanzo fantasy italiano dello scrittore italo-svizzero Luca Trugenberger e pubblicato per la prima volta da Fanucci nel 2002. \u00c8 il primo libro del ciclo di Damlo il Roscio e l'opera prima di Trugenberger.\nLa trama si attiene in modo abbastanza fedele ai canoni del genere, ispirandosi alle opere di J. R. R. Tolkien e Margaret Weis, assieme al tema del viaggio iniziatico. Caratteristiche dell'opera sono una precisa analisi dell'evoluzione adolescenziale del protagonista, descritta da Trugenberger grazie all'esperienza come psicoterapeuta, ed un uso impeccabile della lingua italiana.\nSono in corso di stampa due edizioni, l'edizione in brossura nella Collezione Immaginario e quella economica nella Collezione Tascabili, entrambi Fanucci.\nTrama.\nIl protagonista \u00e8 Damlo Rindgren, un giovane orfano che vive con gli zii a Waelton, un paese sito in una valle appartata, in cui gli abitanti costruiscono le proprie case all'interno dei tronchi degli alberi. Damlo \u00e8 un \"roscio\", ha cio\u00e8 i capelli di un caratteristico colore rossastro e viene occasionalmente colto da convulsioni, le quali per la maggior parte dei rosci si rivelano fatali entro i sette anni di et\u00e0. A Waelton i rosci sono ritenuti portatori di malaugurio, inoltre Damlo ha la fama di un vigliacco, ragioni per cui i coetanei lo disprezzano e tormentano di continuo. Un giorno, poco dopo il suo quattordicesimo compleanno, Damlo finisce casualmente sul carro di due nani di passaggio da Waelton e viene coinvolto suo malgrado nel loro viaggio. I due nani sono il principe Igernas Coursaldo e il suo anziano maestro d'armi Clevas, in missione segreta per raggiungere la Torre di Belsin, sede del maghiarca Ailaram. I due raccontano a Damlo del risveglio dell'Ombra, un'entit\u00e0 immortale e maligna anche chiamata Signore della Paura, che da sempre minaccia il mondo, ma che, a causa della sua natura ultraterrena, pu\u00f2 mantenervi una propria presenza solo attraverso una figura che esso periodicamente suscita e che esegue i suoi disegni: il Primo Servo. I due nani vogliono portare vari artefatti al maghiarca, tra cui una zanna di drago, con la quale identificare e contrastare il Primo Servo. Durante il viaggio Damlo stringe amicizia con i nani e vive con loro diverse avventure, lottando contro schiere di predoni e orchetti. Al trio si unir\u00e0 anche Uwa\u00ebn, un avventuriero mezz'elfo, che fa entrare Damlo nella corporazione di criminali chiamata Costa dei Mendici. I quattro ad un certo punto vengono sorpresi da un folto gruppo di orchetti e devono dividersi, sicch\u00e9 Damlo arriva ad Eria, la capitale di un vasto impero chiamato Egemonia, da solo con gli artefatti magici.\nA Eria Damlo scopre da uno spirito che si fa chiamare Pozzo la verit\u00e0 sulla sua natura di roscio. I Waeltoniani discendono tutti dall'unione tra un uomo e una draghessa di nome Kaxalandrill; nei rosci il sangue di drago risulta pi\u00f9 intenso, cosa che li rende depositari di un enorme potere, il quale per\u00f2 \u00e8 finora sempre risultato troppo grande per essere sopportato dai loro corpi umani, per questo si manifesta in convulsioni e li uccide. Questo potere, che Damlo si figura come un drago rosso che dorme dentro di lui, viene dal ragazzo battezzato Rexalandrill. Intanto un certo Tatin\u00ec gli ruba il carro con la zanna di drago. Il ragazzo, per riaverli, \u00e8 costretto a compiere un furto su commissione: rubare il sigillo ufficiale dalla residenza di Gevan Bedaran, il reggente dell'Egemonia. Damlo capisce che in mani sbagliate il sigillo servir\u00e0 a destabilizzare la posizione del reggente, il quale \u00e8 impegnato nel contrastare i numerosi attacchi e incidenti, che si stanno moltiplicando nell'Egemonia da quando l'Ombra si \u00e8 risvegliata; tutti queste aggressioni sono guidate da misteriosi uomini armati di spade magiche, gli \"Urkrazi\"; il committente segreto del furto parrebbe quindi essere a capo degli Urkrazi, e cio\u00e8 il Primo Servo. Damlo rivela tutto al reggente e si accorda per sabotare il piano del Primo Servo, consegnandogli un sigillo contraffatto. Al palazzo fa la conoscenza di Ticla, la figlia del reggente e sua coetanea, e i due si innamorano a prima vista. Al momento di consegnare il sigillo falso, Damlo viene catturato a tradimento dal principe Norzak di Suruwo. Questi gli confessa di essere il committente del furto, nonch\u00e9 servo del Signore della Paura, e di volere dalla sua parte il ragazzo e il potere che \u00e8 custodito in lui, gli offre quindi le conoscenze magiche dell'Ombra, per domare il drago che c'\u00e8 in lui. Damlo, che convive da sempre con la paura di restare ucciso dalla convulsioni, \u00e8 tentato, ma alla fine decide di scappare. Recupera il carro rubato e si rimette in marcia per la Torre di Belsin.\nGrazie al sabotaggio di Damlo, i piani del principe Norzak vengono sventati e lui \u00e8 costretto a fuggire da Eria. Intenzionato a vendicarsi del ragazzo e ad impadronirsi del potere del drago, si pone alla guida di un battaglione di orchetti e si getta all'inseguimento. I nemici raggiungono la carovana cui si \u00e8 unito Damlo e la distruggono, ma il ragazzo riesce a confondersi fra loro e a scappare ancora, portando con s\u00e9 la zanna di drago. In prossimit\u00e0 della Torre di Belsin Norzak riesce a raggiungerlo e lo affronta in combattimento. Al suo fianco si manifesta anche il Primo Servo, che Damlo aveva erroneamente creduto essere Norzak stesso. Damlo \u00e8 costretto ad appellarsi alla sua stessa paura e riesce ad invocare il potere latente nella zanna di drago, uccidendo Norzak e smascherando il Primo Servo, il cui vero nome \u00e8 Kudron. Infine riesce ad allontanarsi in groppa al grifone di Norzak. Alla Torre di Belsin Damlo rincontra gli amici nani e Uwa\u00ebn e consegna la zanna magica al maghiarca Ailaram, che gli promette di aiutarlo ad apprendere la magia e contrastare l'ancora presente minaccia di morire per causa di Rexalandrill.\nTemi.\nIl libro segue il percorso di crescita del giovane Damlo Rindgren, colto all'inizio del libro nel giorno del quattordicesimo compleanno, ovvero all'ingresso dell'et\u00e0 adulta. Molte tematiche sono miscelate nel personaggio di Damlo, alcune classiche della narrativa per ragazzi, altre tipiche del genere fantasy. All'inizio del libro Damlo soffre in quanto diverso, e viene escluso e braccato dal gruppo degli altri ragazzi, la \"Legione\", che lo apostrofano come il \"roscio vigliacco\".\nLa trama del romanzo \u00e8 dichiaratamente ispirata alle opere tolkeniane, in particolare al \"Signore degli Anelli\". Il ruolo di Sauron \u00e8 affidato al Signore della Paura, mentre il ruolo di Saruman, mano dell'ombra, \u00e8 per il Primo Servo. Torna anche il concetto del male che non si pu\u00f2 sconfiggere per sempre, ma che ritorna ciclicamente, tipico dei Multi User Dungeon.\nCome nel \"Signore degli Anelli\" il Signore Oscuro rimane sullo sfondo ed agisce tramite dei servi. Il ruolo degli Schiavi dell'Anello \u00e8 qui ricoperto dalle Spade Nere (Urkrazi), uomini dominati da spade magiche che rendono i loro volti distorti dall'odio e malsani, avvolti nei classici mantelli neri. Non appena l'uomo muore, la spada magica cerca un nuovo schiavo, tematica questa gi\u00e0 iniziata da Michael Ende ne \"La storia infinita\" e formalizzata anche nelle regole di gioco di Dungeons &amp; Dragons, in cui \u00e8 necessario un check di intelligenza ogni volta che si impugna una spada magica intelligente. Il protagonista si trova a misurarsi con le tentazioni delle spade nere, impugnando la prima per caso e riuscendo a stento a liberarsene, e vedendosi spinto ad impugnare la seconda da un uomo che stava imparando a stimare.\nWaelton e Dragonlance.\nIl villaggio d'origine del protagonista, Waelton, \u00e8 chiaramente un omaggio a Solace, paese costruito sugli enormi alberi di Wallenwood nel ciclo di \"Dragonlance\", di Margaret Weis e Tracy Hickman. Anche gli \"alberi grassi\" di Waelton, infatti, sono alberi incredibilmente grandi che ospitano intere famiglie, ma ci sono delle differenze sostanziali. Se Solace era un semplice villaggio costruito tra gli alberi, in cui le pareti e il mobilio seguivano le curve delle piante, qui le case sono scavate all'interno degli alberi stessi. Se Solace esercita un ruolo importante come simbolo della casa e della bellezza della natura, Waelton \u00e8 qualcosa di pi\u00f9, \u00e8 il luogo magico dove l'uomo ha imparato a vivere in armonia con la natura. Grazie alla maestria di Maspo Gemmalampo le case sono ricavate negli alberi rovinando il meno possibile lo strato vivo sotto la corteccia, e grazie alla magia del drago Kaxalandrill gli alberi crescono in larghezza divenendo \"alberi grassi\".\nC'\u00e8 un uso sapiente e non stucchevole della tematica della vita nella natura, e la leggenda di Kaxalandrill \u00e8 raccontata con maestria.\nI draghi.\nFin dall'inizio della narrazione si incontra un drago nella leggenda sulla fondazione di Waelton. Ma i draghi sono estinti da tempo e nessuno crede pi\u00f9 alla loro esistenza, cos\u00ec come accadeva ne \"I draghi del crepuscolo d'autunno\". Trugenberger gioca sapientemente con la tematica dei draghi estinti, con alcune perle di bravura. Ad esempio quando una bambina nascosta su un albero racconta del passaggio di un \"drago\".\nMa i draghi hanno un legame molto pi\u00f9 forte con la storia, un legame che di per s\u00e9 costituisce quasi un sottogenere fantasy. Come nel libro \"La Pietra Sovrana\", sempre di Margaret Weis e Tracy Hickman, il protagonista porta in s\u00e9 un drago. La tematica \u00e8 formalizzata nelle regole di gioco di \"Advanced Dungeons &amp; Dragons\" e si presta ad interessanti analisi.\nIl protagonista lotta contro l'essenza del drago dentro di s\u00e9, che si manifestano come crisi epilettiche. Anche qui, la tematica della crisi epilettica che sottende un dono soprannaturale \u00e8 radicata nella tradizione popolare, e ravvivata anche da autori contemporanei, come lo scrittore noir italiano Eraldo Baldini nel suo \"Come il Lupo\" (2006)\nTrugenberger sviluppa il tema in modo originale, usando la chiave della crescita personale e della presa di coscienza."}
{"id": "486213", "revid": "131145", "url": "https://it.wikipedia.org/wiki?curid=486213", "title": "Lago di Ghirla", "text": "Il lago di Ghirla \u00e8 un piccolo lago italiano di origine glaciale, situato interamente nel territorio della Lombardia, in provincia di Varese, ad un'altitudine di 442 metri sul livello del mare, con una profondit\u00e0 massima di 14 metri ed un bacino complessivo di 0,28\u00a0km\u00b2.\nGeografia.\nPosto nel comune di Valganna, affiancato dalla strada statale 233 Varesina, ha come affluente sotterraneo il torrente Margorabbia, proveniente dal vicino lago di Ganna, che diviene emissario per poi sfociare nel fiume Tresa. Nella parte settentrionale si trova la frazione di Ghirla, mentre quella meridionale lambisce il territorio di Ganna.\nStoria.\nNel 1898 il livello del lago venne innalzato con la costruzione di una diga che permetteva la produzione, grazie ad una centrale, di energia elettrica. Nei primi anni del Novecento era famosa meta turistica, grazie alla glaciazione invernale che permette di praticare sport quali il pattinaggio e l'hockey, e la navigazione con canoe nel periodo estivo.\nNel 1914 sulla superficie del lago venne disputato il primo \"Campionato nazionale di pattinaggio di velocit\u00e0\", vinto da Giuseppe Peck.\nAttualmente il lago \u00e8 balneabile.\nClima.\nPosto in una valle prealpina ad un'altitudine di oltre 400 metri, il clima \u00e8 continentale, con temperature molto inferiori agli zero gradi in inverno, che lo conducono ad una stagionale glaciazione. D'estate la temperatura dell'acqua supera raramente i 20\u00a0\u00b0C.\nFauna.\nCircondato da boschi e vegetazione, la fauna principalmente presente \u00e8 composta da anfibi, quali rane e rospi, e pesci d'acqua dolce, tinche, carpe, lucci, persici reali, persici sole di taglia ridotta, raramente anche persici trota e alborelle, trote, sono stati avvistati anche siluri, che sta devastando la fauna locale. Sui versanti \u00e8 presente il cinghiale, grazie ad un ripopolamento coatto effettuato nei decenni passati.\nSport.\nIl lago di Ghirla risulta molto interessante dal punto di vista sportivo, vengono infatti praticate diverse attivit\u00e0 sia estive che invernali.\nDurante il periodo estivo viene praticato il kayak e il nuoto nelle limpide acque del lago, mentre durante il periodo invernale viene praticato il pattinaggio su ghiaccio e l'hockey sulla superficie gelata del lago, che in stagioni particolarmente fredde consente di pattinare da met\u00e0 Dicembre fino all'inizio di Febbraio."}
{"id": "486214", "revid": "420971", "url": "https://it.wikipedia.org/wiki?curid=486214", "title": "UB40", "text": "Gli UB40 sono un gruppo musicale britannico formatosi a Birmingham nel dicembre 1977.\nDurante la carriera il gruppo ha venduto oltre 70 milioni di dischi\ne piazzato oltre 50 singoli all'interno della Official Singles Chart.\nBiografia.\nIl nome del gruppo \u00e8 ispirato al numero del modulo del sussidio di disoccupazione inglese (UB40 acronimo di Unemployment Benefit, Form 40) nella Birmingham della seconda met\u00e0 degli anni '70, fortemente segnata dalla deindustrializzazione.\nLa band fu fondata dai fratelli Alistair (Ali) e Robin Campbell, figli del cantante folk Ian Campbell. Il tipo di musica \u00e8 una combinazione Pop, Reggae e Rock con ampio utilizzo delle percussioni, sintetizzatore e sonorit\u00e0 vocali.\nIl loro primo singolo \"King/Food For Thought\" fu 5\u00b0 nella Top 5 U.K. hits.\nI singoli \"Red Red Wine \" e \"Kingstown Town\" raggiunsero il primo posto nella Hit Parade inglese nel 1983 e nel 1989 mentre la loro cover di Can't Help Falling in Love riusc\u00ec a rimanere in vetta a quella statunitense per sette settimane nel 1993."}
{"id": "486218", "revid": "95049", "url": "https://it.wikipedia.org/wiki?curid=486218", "title": "Torrino", "text": "Torrino \u00e8 la ventisettesima zona di Roma nell'Agro Romano, indicata con Z. XXVII.\nIl toponimo indica anche la zona urbanistica 12C del Municipio Roma IX di Roma Capitale.\nGeografia fisica.\nTerritorio.\nSi trova nell'area sud della citt\u00e0, a ridosso ed internamente al Grande Raccordo Anulare, tra la via del Mare a ovest e via Cristoforo Colombo e via Pontina a est.\nLa zona confina:\nMonumenti e luoghi d'interesse.\nAree naturali.\nChiamato dai residenti \u201cIl casale\u201d \nGeografia antropica.\nUrbanistica.\nNel territorio di Torrino si estende l'omonima zona urbanistica 12C.\nLa zona, detta nel gergo degli agenti immobiliari \"EUR Torrino\", \u00e8 caratterizzata prevalentemente da abitazioni civili. Vi si trovano supermercati, impianti sportivi, chiese cattoliche e la sede della Direzione Provinciale II di ROMA - Ufficio Territoriale ROMA 6 dell'Agenzia delle Entrate, la sede operativa della Camera di Commercio.\nInoltre, ci sono un cinema multisala (Stardust Village) e gli uffici della Dell, della ORACLE, della Microsoft, dell'IBM e della Vodafone.\nIl 23 giugno 2008, nell'area Castellaccio, all'angolo fra via Cristoforo Colombo e viale dell'Oceano Pacifico, \u00e8 stato inaugurato un nuovo centro commerciale, denominato \"Euroma 2\", facente parte dell'Eurosky Business Park, nel quale sono compresi anche il grattacielo residenziale Eurosky, alto 155 m, e la Torre Europarco, alta 120 m e destinata ad ospitare uffici.\nOdonimia.\nLa zona presenta una odonomastica a tematiche diverse.\nCon via di Decima (tenuta), via Ezio Tarantelli (vittima del terrorismo) e un tratto di via Cristoforo Colombo e di via Ostiense, le aree tematiche sono:\nCon via e piazzale Cina, via della Seta e via dei Bamb\u00f9, troviamo:\nCon viale Citt\u00e0 d'Europa troviamo:\nCon il giardino dei Pianeti troviamo:\nCon un tratto di via del Mare, che conduce al mar Tirreno, troviamo:"}
{"id": "486220", "revid": "1543377", "url": "https://it.wikipedia.org/wiki?curid=486220", "title": "Piet Hein (scrittore)", "text": "Ha inventato il genere letterario dei \"grooks\", brevi aforismi in forma poetica. In matematica \u00e8 noto per l'estensione della superellisse alla terza dimensione (superellissoide) e per l'invenzione di molti rompicapo. Era un discendente diretto di Piet Pieterszoon Hein, l'eroe navale olandese del XVII secolo.\nBiografia.\nNato a Copenaghen, in Danimarca, studi\u00f2 all'Istituto di Fisica Teorica dell'Universit\u00e0 di Copenaghen (in seguito noto come Istituto Niels Bohr). Successivamente la sua passione per le invenzioni industriali lo port\u00f2 a studiare ingegneria all'Universit\u00e0 tecnica della Danimarca, fino all'aprile del 1940, anno in cui la Danimarca venne occupata dai nazisti. Piet Hein, che era a capo di un gruppo antinazista, divent\u00f2 partigiano e rimase tale fino alla fine della guerra. Dopo la guerra Hein cominci\u00f2 a scrivere articoli di argomento scientifico per il giornale \"Politiken\". Nello stesso giornale pubblic\u00f2 i suoi epigrammi, chiamati \"gruk\", sotto la firma di \"Kumbel Kumbell\". L'Universit\u00e0 di Yale lo premi\u00f2 nel 1972 con una laurea \"honoris causa\".\nMor\u00ec nella sua casa sull'isola di Fionia, in Danimarca, nel 1996.\nVita privata.\nPiet Hein si spos\u00f2 quattro volte ed ebbe cinque figli.\nOpere.\nPoesia.\n\u00c8 conosciuto al grande pubblico per le migliaia di brevi aforismi poetici, chiamati \"grooks\" (\"gruk\" in danese). Un esempio, da \"Grooks\", pubblicato per la prima volta nel 1966:\nMatematica.\nPiet Hein studi\u00f2 la superellisse, una curva \"intermedia\" tra un rettangolo e un'ellisse, di equazione:\nanalizzata dal matematico francese Gabriel Lam\u00e9 (1795\u00a0\u2013 1870).\nIn particolare, Piet Hein pensava che la superellisse con n=2.5 fosse quella pi\u00f9 esteticamente gradevole da vedere, e cerc\u00f2 di promuoverne l'utilizzo in architettura e nel \"design\" (in particolare in quello di mobili).\nGiochi.\nPiet Hein ha inventato molti rompicapi, tra cui:"}
{"id": "486221", "revid": "287204", "url": "https://it.wikipedia.org/wiki?curid=486221", "title": "Wiffleball", "text": "Il wiffleball \u00e8 uno sport, simile al baseball, che si pratica su campi all'aperto o al coperto.\nStoria.\nQuesto gioco fu ideato dallo statunitense David N. Mullany a Fairfield nel Connecticut nel 1953; \u00e8 stato ideato principalmente per poter giocare a baseball anche d'inverno, senza dover spendere troppo in palle di cuoio, molto costose e facilmente rovinabili con l'acqua.\nRegole.\nSi gioca in un campo ridotto con palline di plastica bucate e mazze anch'esse di plastica. L'area di strike non \u00e8 n\u00e9 a discrezione dell'arbitro n\u00e9 definita dal battitore ma \u00e8 sempre fissa e corrisponde ad un pannello posto dietro al battitore. Se la palla colpisce il pannello \u00e8 strike, altrimenti no. Le regole generali rimangono sostanzialmente uguali al baseball (strike, inning, out) anche se subiscono alcune modifiche. Per l'eliminazione di un corridore dopo la battuta basta bloccare la palla e non serve lanciarla su un sacchetto. Un corridore gi\u00e0 sulle basi invece si pu\u00f2 eliminare colpendolo con la pallina quando non \u00e8 su un sacchetto. Nel wiffleball le squadre sono da 5 persone, solo tre per\u00f2 vanno in difesa: il lanciatore e due difensori."}
{"id": "486223", "revid": "2232150", "url": "https://it.wikipedia.org/wiki?curid=486223", "title": "Kate Beckinsale", "text": "\u00c8 nota principalmente per i suoi ruoli da protagonista nei film \"Pearl Harbor\" (2001), \"Quando l'amore \u00e8 magia - Serendipity\" (2001), \"Van Helsing\" (2004), \"The Aviator\" (2004), \"Cambia la tua vita con un click\" (2006), \"Una sola verit\u00e0\" (2008), \"Stanno tutti bene - Everybody's Fine\" (2009), \"Total Recall - Atto di forza\" (2012) e nella serie di film di \"Underworld\" (2003-2017). Nel 2016, ottiene il plauso della critica per la sua interpretazione nella commedia \"Amore e inganni\", tratta dal romanzo \"Lady Susan\" di Jane Austen.\nBiografia.\nKate \u00e8 nata nel 1973, unica figlia di Judy Loe e Richard Beckinsale, attori inglesi, attivi principalmente in televisione. Nel 1979, all'et\u00e0 di neanche sei anni, Kate perse il padre morto a soli 31 anni a causa di un infarto che lo colse nel sonno. A seguito di questo evento, che la colp\u00ec profondamente, Kate svilupp\u00f2 una forte ansia e la paura che qualcosa di brutto potesse succedere da un momento all'altro. Venne appurato che la morte era dovuta a un difetto congenito e che Beckinsale lamentava gi\u00e0 da giorni un malessere diffuso, soprattutto alle braccia, e ad alcuni colleghi aveva confidato di avere sensazioni di morte e di essere preoccupato, nonostante fosse in generale una persona molto tranquilla e per niente soggetta a \"stress\". La sua morte colse tutti di sorpresa.\nIn seguito, la madre inizi\u00f2 una relazione con il regista Roy Battersby e Kate crebbe con i suoi cinque figli. Kate ha una sorellastra, figlia di primo letto del padre, l'attrice Samantha Beckinsale. Intorno ai 15 anni prese a soffrire di anoressia nervosa. Superato il problema, dopo il diploma, s'iscrisse all'Universit\u00e0 di Oxford, dove segu\u00ec corsi di letteratura e lingua russa e francese. Al terzo anno si trasfer\u00ec a studiare a Parigi, dopo di che lasci\u00f2 gli studi per dedicarsi alla carriera di attrice.\nCarriera.\nLa sua prima apparizione \u00e8 avvenuta nel 1975, nella serie tv \"Couples\". Nel 1993 esord\u00ec nel cinema nella parte di Hero in \"Molto rumore per nulla\", tratto dall'omonima commedia di William Shakespeare, al fianco di attori come Emma Thompson, Kenneth Branagh, Denzel Washington, Michael Keaton e Keanu Reeves. Il film che le ha dato la fama \u00e8 stato \"Pearl Harbor\" (2001), nel quale ha interpretato la parte dell'infermiera Evelyn Johnson. Il film della consacrazione \u00e8 stato \"Underworld\" (2003), nel quale ha interpretato il ruolo della protagonista vampiro Selene.\nIl 2004 \u00e8 stato per Kate Beckinsale un anno ancor pi\u00f9 significativo, per l'uscita dei film \"Van Helsing\" (in cui interpretava la parte di Anna) e di \"The Aviator\" (in cui ha interpretato la parte di Ava Gardner). Nel 2006 \u00e8 tornata a vestire i panni di vampiro nel \"sequel\" \"\" ed \u00e8 stata co-protagonista nel film \"Cambia la tua vita con un click\" dello stesso anno. Nel 2007 Kate ha recitato in \"Snow Angels\" e come protagonista nel film horror \"Vacancy\", insieme a Luke Wilson.\nTra il 2008 e il 2009 la Beckinsale ha partecipato alle riprese del film \"Una sola verit\u00e0\", uscito direttamente in DVD per il mercato americano in aprile 2009; successivamente le scene thriller \"Whiteout - Incubo bianco\" sono state girate ad aprile 2008 in Canada, Il film \u00e8 uscito nelle sale cinematografiche italiane il 2 ottobre 2009. Ancora nel 2009 \u00e8 uscito nelle sale americane il film drammatico \"Winged Creatures - Il giorno del destino\" girato nel marzo 2008 e pubblicato in Italia in DVD nel luglio dello stesso anno. Il 4 dicembre 2009 \u00e8 uscito nelle sale americane il film drammatico \"Stanno tutti bene - Everybody's Fine\" \"remake\" statunitense dell'omonimo film di Giuseppe Tornatore. All'inizio di ottobre 2009 Kate \u00e8 stata eletta \u00abla donna pi\u00f9 sexy\u00bb da \"Esquire\", nota rivista maschile statunitense\nNel 2011 ha vestito per la terza volta i panni del vampiro Selena nel quarto film della saga: \"Underworld - Il risveglio\", il primo dei quattro uscito in 3D e contemporaneamente nelle sale di tutto il mondo, nel gennaio dell'anno successivo. Nello stesso anno ha lavorato con Colin Farrell e Jessica Biel in \"Total Recall\", \"remake\" del film \"Atto di forza\" interpretato da Arnold Schwarzenegger. Nel 2016 torna nuovamente in azione nei panni della vampira Selene nel quinto capitolo della saga \"\".\nVita privata.\nBeckinsale \u00e8 stata legata otto anni, dal 1995 al 2003, all'attore gallese Michael Sheen, dal quale ha avuto una figlia, Lily Mo, nel 1999. Nel 2002, durante la lavorazione del film \"Underworld\", Beckinsale convinse il regista Len Wiseman a introdurre nel cast il compagno, in modo da trascorrere pi\u00f9 tempo con la sua famiglia durante i mesi di ripresa lontano dal Regno Unito. A Sheen venne infatti affidato il ruolo dell'antagonista principale, il licantropo Lucian.\nIntanto Kate e il regista s'innamorarono sul set e il 9 maggio 2004 si sposarono. Nel novembre 2015 la coppia annuncia la separazione per poi divorziare nel 2016.\nNel 2019 frequenta per quattro mesi l\u2019attore Pete Davidson. Il 2 ottobre 2020, tramite post Instagram, dichiara di aver perso un figlio alla 20\u00aa settimana di gravidanza.\nDoppiatrici italiane.\nNelle versioni in italiano dei suoi film, Kate Beckinsale \u00e8 stata doppiata da:"}
{"id": "486227", "revid": "122650247", "url": "https://it.wikipedia.org/wiki?curid=486227", "title": "Arriano", "text": "Biografia.\nArriano, di etnia greca, nacque nella citt\u00e0 costiera di Nicomedia (oggi Izmit), la capitale della provincia romana di Bitinia, a nord-ovest della Turchia, a sessanta miglia da Bisanzio. Fu cittadino romano e in quanto tale pot\u00e9 fregiarsi dei \"tria nomina\" latini \"Lucio Flavio Arriano\" (\"Lucius Flavius Arrianus\"). Studi\u00f2 filosofia a Nicopoli in Epiro, sotto la guida dello stoico Epitteto, del quale trascrisse gli insegnamenti nel \"Manuale\" e nelle \"Diatribe\".\nIn quel periodo, entr\u00f2 nel servizio imperiale, e serv\u00ec nel \"consilium\" di Gaio Avidio Nigrino, governatore di Acaia e divenne amico intimo del futuro imperatore Adriano, intorno agli anni 111-114. Molto poco si sa della sua successiva carriera, anche se \u00e8 probabile che operasse in Gallia e sul Danubio, ed \u00e8 possibile che fosse presente in Betica e Partia fino all'assunzione della carica di console nel 129 o 130.\nNel 131 fu nominato governatore della provincia di Cappadocia e comandante delle legioni romane sulla frontiera con l'Armenia. Quando, nel 135, fu minacciata da una invasione di Alani, Arriano li respinse con successo e pi\u00f9 tardi scrisse un trattato militare intitolato \u1f1c\u03ba\u03c4\u03b1\u03be\u03b9\u03c2 \u03ba\u03b1\u03c4\u1f70 \u1f08\u03bb\u03b1\u03bd\u1ff6\u03bd (\"\u00c8ktaxis kat\u00e0 Alan\u1e51n\"), oltre ad una \"Tattica\" (\u03a4\u03ad\u03c7\u03bd\u03b7 \u03a4\u03b1\u03ba\u03c4\u03b9\u03ba\u03ae, \"t\u00e8chn\u0113 Taktik\u1e15\"), in cui descrisse come avrebbe organizzato le legioni e truppe ausiliarie a sua disposizione, tra cui le legioni XII Fulminata e XV Apollinaris. Risale a questo periodo anche un breve resoconto di un giro d'ispezione della costa del Mar Nero nella tradizionale forma del periplo, indirizzato all'imperatore Adriano, il \"Periplus Ponti Euxini\".\nArriano lasci\u00f2 la Cappadocia poco prima della morte del suo mecenate Adriano, nel 138, e non ci sono testimonianze di eventuali ulteriori incarichi pubblici fino al 145/6, quando fu eletto arconte onorario a Atene. Qui si dedic\u00f2 alla storia, a scrivere la sua opera pi\u00f9 importante, e, a completamento, gli \u1f38\u03bd\u03b4\u03b9\u03ba\u03ac (\"Indik\u00e0\"), un resoconto del viaggio della flotta di Alessandro dall'India al Golfo Persico sotto il comando di Nearco. Scrisse anche una storia politica del mondo greco dopo Alessandro, la maggior parte della quale \u00e8 perduta. Mor\u00ec durante gli ultimi anni dell'impero di Marco Aurelio.\nOpere.\nLe opere di Arriano, tra quelle pervenute delle numerose che scrisse, spaziano dalla geografia all'arte militare alla storiografia, aspetti nei quali il bitinio fu sempre molto competente e che condivise con Senofonte, tanto da soprannominarsi \"nuovo Senofonte\".\nTra le opere di tema geopolitico sono il \"Periplus Ponti Euxini\" (\u03a0\u03b5\u03c1\u03af\u03c0\u03bb\u03bf\u03c5\u03c2 \u0395\u1f50\u03be\u03b5\u03af\u03bd\u03bf\u03c5 \u03c0\u03cc\u03bd\u03c4\u03bf\u03c5), resoconto di un viaggio di servizio nell'Est del Ponto eusino, con due parti che completano l'itinerario del Mar Nero, e gli \"Indik\u00e0\" (\u1f38\u03bd\u03b4\u03b9\u03ba\u1f74 \u03c3\u03c5\u03b3\u03b3\u03c1\u03b1\u03d5\u03ae): opera storico-geografica sull'India, per la quale si serv\u00ec dei contributi di Nearco (ammiraglio di Alessandro) e di Megastene, scritta in dialetto ionico che vorrebbe riprodurre quello di Erodoto.\nPi\u00f9 propriamente storiografiche sono due opere dedicate al periodo di Alessandro e dei Diadochi.\nLa prima, \"Anabasi di Alessandro\" (\u1f08\u03bd\u03ac\u03b2\u03b1\u03c3\u03b9\u03c2 \u1f08\u03bb\u03b5\u03be\u03ac\u03bd\u03b4\u03c1\u03bf\u03c5), \u00e8 un'opera sulle vicende di Alessandro Magno. Cominciata ad Atene, risente dell'influenza di Senofonte, e per il titolo \"Anabasi\" e per la divisione in 7 libri. Fonti dell'opera, alla cui attendibilit\u00e0 egli tiene molto, sono i resoconti di Tolomeo I e Aristobulo. Arriano propone anche una netta distinzione, nella scelta degli argomenti, tra la tradizione pi\u00f9 seria (di cui egli si serve) e la cosiddetta \"vulgata\", a carattere pi\u00f9 fantasioso e aneddotico (iniziata da Clitarco e ripresa poi da Diodoro Siculo).\nCome completamento, erano gli \"Eventi dopo Alessandro \"(\u03c4\u1f70 \u03bc\u03b5\u03c4\u1f70 \u1f08\u03bb\u03ad\u03be\u03b1\u03bd\u03b4\u03c1\u03bf\u03bd), 10 libri sui diadochi, pi\u00f9 precisamente sul periodo 323-321, forse incompiuti, di cui ci restano un riassunto in Fozio ed un frammento papiraceo.\nDi tipo senofonteo, legate, comunque, agli interessi militari di Arriano, il \"Cinegetico\", un trattato sulla caccia e la \"Tattica\" (\u03a4\u03ad\u03c7\u03bd\u03b7 \u03c4\u03b1\u03ba\u03c4\u03b9\u03ba\u03ae), trattato di arte militare molto simile alle opere di Eliano Tattico e di Asclepiodoto.\nAd Arriano si deve, infine, anche la trascrizione delle lezioni del maestro Epitteto, che raccolse nelle \"Diatribe\" (\u0394\u03b9\u03b1\u03c4\u03c1\u03b9\u03b2\u03b1\u1f76 \u1f18\u03c0\u03b9\u03ba\u03c4\u03ae\u03c4\u03bf\u03c5), di cui rimangono quattro libri, e nel \"Manuale\" (\u1fbf\u0395\u03b3\u03c7\u03b5\u03b9\u03c1\u03af\u03b4\u03b9\u03bf\u03bd \u1f18\u03c0\u03b9\u03ba\u03c4\u03ae\u03c4\u03bf\u03c5). Tali opere, dichiaratamente presentate come trascrizioni \"stenografiche\", vanno comunemente sotto il nome di Epitteto stesso."}
{"id": "486236", "revid": "1543377", "url": "https://it.wikipedia.org/wiki?curid=486236", "title": "Falascia", "text": "I falascia (anche falasci\u00e0 o falasha) sono un popolo di origine etiope e di religione ebraica.\nSono noti anche col termine Beta Israel (\u1264\u1270\u1361 \u12a5\u1235\u122b\u12a4\u120d o \"B\u0113ta 'Isr\u0101'\u0113l\" in lingua ge'ez; \u05d1\u05d9\u05ea\u05d0 \u05d9\u05e9\u05e8\u05d0\u05dc in ebraico), che significa \"Casa (di) Israele\", ed \u00e8 da loro preferito vista l'accezione negativa che la parola \"Falasha\" ha assunto in amarico, e che significa \"esiliato\" o \"straniero\".\nStoria.\nFin dal XV secolo esistono testimonianze storiche e letterarie che parlano di \"ebrei neri\". Essi non si distinguono dalle popolazioni delle terre di cui sono originari n\u00e9 per le lingue n\u00e9 per i tratti, ma solo per la religione professata, l'ebraismo. Secondo alcuni storici, essi deriverebbero dalla fusione tra le popolazioni autoctone africane e quegli ebrei fuggiti dal proprio paese in Egitto (ma questa indicazione geografica data dalla Bibbia potrebbe genericamente indicare tutto il Corno d'Africa) ai tempi della distruzione di Gerusalemme nel 587 a.C. o in successive ondate della diaspora ebraica. Dal punto di vista religioso, sarebbero i frutti dell'unione tra Salomone e la Regina di Saba. Questo creerebbe, secondo la visione dell'Ebraismo Ortodosso, alcuni problemi perch\u00e9 l'ebraicit\u00e0 \u00e8 trasmessa in linea femminile, ed essendo la Regina di Saba non ebrea, in teoria neanche i discendenti dovrebbero esserlo.\nMinacciati da carestie e dalle repressioni del governo etiope nel 1977-1979, emigrarono verso il Sudan, il cui governo fu per\u00f2 ostile nei loro confronti. Israele prima organizz\u00f2 una missione segreta nel 1980/81, salvandone circa 5000. Successivamente il governo di Israele decise di trasportarli nel proprio territorio in maniera massiccia attraverso un ponte aereo: si susseguirono cos\u00ec le tre operazioni denominate Operazione Mos\u00e8, Operazione Giosu\u00e8 ed Operazione Salomone, fino al 1991 (vennero trasferiti circa 90.000 ebrei, l'85% della comunit\u00e0 presente).\nLe operazioni furono decise per risolvere in tempi ragionevoli la situazione di grave disagio, in realt\u00e0 la emigrazione regolare di singoli o famiglie era in atto da anni assistita da associazioni di supporto, ma il contingentamento dei permessi di espatrio e le continue richieste di denaro dei governi locali per concedere tali permessi, li rendevano di fatto degli ostaggi.\nAttualmente in Israele vivono diverse decine di migliaia (circa 135.000) di ebrei falasci\u00e0 in progressiva integrazione, nonostante difficolt\u00e0 di adeguamento ad un ambiente diversissimo da quello di origine (dalla societ\u00e0 tribale tradizionale a quella omogeneizzata tecnologica moderna) \nI falascia nella musica contemporanea.\nNel 2010, in occasione del Romaeuropa Festival, \u00e8 stata presentata l'opera LEILIT del compositore israeliano Yuval Avital per 7 fisarmoniche, 7 flauti dolci, pianoforte, pianoforte ad arco, chitarra e due cantori Kes (Eli Wande Montesanut e Baruch Mesert) capi spirituali della comunit\u00e0 dei Falasci\u00e0. Molto famoso pure il sassofonista Abate Berihun creando un mix tra canzoni ebraiche ed Etiopi.\nNel 2020 la cantante israeliana di origini etiopi Eden Alene fu selezionata nel paese a rappresentare Israele all'Eurovision Song Contest 2020 con la canzone Feker libi; dopo l'annullamento dell'evento a causa della pandemia di COVID-19, l'artista fu riconfermata come rappresentante nazionale per l'edizione del 2021, con il nuovo brano \"Set Me Free\"."}
{"id": "486238", "revid": "767487", "url": "https://it.wikipedia.org/wiki?curid=486238", "title": "Elisedd ap Gwylog", "text": "Poco si conosce di questo discendente di Brochwel Ysgithrog. Sembra aver reclamato il territorio del Powys, che era stato invaso dagli angli. Il suo pronipote, Cyngen ap Cadell, eresse una colonna in sua memoria, che sarebbe quella che si trova non lontano dall'abazia della Valle Crucis, su cui campeggia l'iscrizione Pillar di Eliseg (dove la forma \"Eliseg\" apparirebbe come un errore del lapicida). Su una parte dell'iscrizione, difficile da decifrare, si trova la sua discendenza: \"Concenn figlio di Catell, Catell figlio di Brochmail, Brochmail figlio di Eliseg, Eliseg figlio Guoillauc, e questo Concenn, pronipote di Eliseg, eresse questa pietra in onore di Eliseg, che ottenne il Powys...fuori del potere degli angli con la spada e il fuoco. Tu che ripeti ci\u00f2 che \u00e8 scritto, lasciami dare una benedizione allo spirito di Eliseg\". Ad Elisedd successe il figlio Brochfael."}
{"id": "486244", "revid": "1005847", "url": "https://it.wikipedia.org/wiki?curid=486244", "title": "Sovrani del Powys", "text": "Lista dei re e dei principi del regno gallese del Powys (in Inghilterra)."}
{"id": "486247", "revid": "834", "url": "https://it.wikipedia.org/wiki?curid=486247", "title": "Zucchetti Reggio Emilia", "text": ""}
{"id": "486249", "revid": "72005", "url": "https://it.wikipedia.org/wiki?curid=486249", "title": "Monocilindrico", "text": ""}
{"id": "486251", "revid": "123353148", "url": "https://it.wikipedia.org/wiki?curid=486251", "title": "Chrysler Horizon", "text": "La Horizon \u00e8 una vettura di fascia media prodotta dalla sezione europea della Chrysler con il marchio SIMCA dal 1977 al 1979, e dal Gruppo PSA con marchio Talbot dal 1979 al 1987. A partire dal 1978 e fino al 1990, fu anche costruita e commercializzata dalla Chrysler negli Stati Uniti, attraverso i marchi controllati Plymouth e Dodge, come Plymouth Horizon e Dodge Omni.\nStoria.\nLa Horizon nacque nel 1977 con l'intento di affiancare e successivamente di sostituire la Simca 1100, in listino gi\u00e0 dal 1967. Inoltre, nelle intenzioni della Chrysler c'era quella di creare una propria world-car, prodotta ed apprezzata in ogni angolo del globo. Ed anche se i numeri di vendita alla fine non sono stati esattamente quelli che la Chrysler si era prefissata, poco importa: la Horizon rimase comunque una delle vetture pi\u00f9 significative della produzione Chrysler in Europa.\nConcepita come Progetto C2, la Horizon fu venduta in tutta Europa con il doppio marchio Chrysler-Simca, ad eccezione della Gran Bretagna, dove fu venduta con il solo marchio del colosso americano. A partire dall'anno seguente, la Chrysler avvi\u00f2 la produzione anche negli States, con le denominazioni di \"Dodge Omni\" e \"Plymouth Horizon\", e con alcune variazioni estetiche, specie nel frontale.\nI primi due anni di commercializzazione videro un successo commerciale della Horizon, con circa 430.000 vetture prodotte alla fine del 1978, merito anche della positiva fama acquisita con il titolo di Auto dell'anno 1979, e grazie anche alle sue doti di comfort, tenuta di strada ed economia di gestione.\nMa gi\u00e0 a partire dall'anno precedente il controllo dell'intera Chrysler Europe pass\u00f2 sotto il Gruppo PSA, perci\u00f2 dal 1979 la Horizon fu rimarchiata come Talbot, e da quel momento le vendite cominciarono improvvisamente a calare. Si sperava forse in una flessione momentanea, anche considerando l'imminente uscita di scena della Simca 1100, che avrebbe dovuto essere sostituita proprio dalla Horizon, ma anche dopo che la Simca 1100 fu tolta di produzione, le vendite continuarono a calare. Nel 1983 la Horizon benefici\u00f2 di un leggero restyling, il frontale ricevette uno spoiler, il lunotto posteriore fu rimpicciolito per ampliare il bagagliaio alzando la cappelliera, all'interno furono modificati i sedili per aumentare lo spazio, nonostante ci\u00f2 ormai la Horizon aveva fatto il suo tempo e, nel 1985, usc\u00ec di produzione.\nIn Spagna ed in Finlandia, la Horizon continu\u00f2 comunque ad essere prodotta per altri due anni, fino al 1987. Le Horizon prodotte in Finlandia utilizzavano componenti Saab, specie per gli interni.\nMeccanica ed allestimenti.\nLa Horizon era una trazione anteriore che adottava unicamente motori Poissy Simca, tutti a 4 cilindri e tutti condivisi con altre vetture del gruppo Chrysler Europe, pi\u00f9 un diesel PSA progettato appositamente per la Horizon e montato su di essa e su vari modelli Peugeot e Citro\u00ebn negli anni a seguire. Vi erano quindi:\nSul mercato italiano gli allestimenti erano:\nL'allestimento LS \u00e8 stato l'unico ad essere sempre disponibile, dall'inizio alla fine della commercializzazione del modello. Il GL ed il GLS scomparvero nel 1982, l'SX nel 1984.\nIl cambio a 5 marce fu disponibile in opzione con la motorizzazione 1,3 abbinata all'allestimento EX (dal 1983), mentre era di serie con le motorizzazioni 1,6 e Diesel (entrambi gli allestimenti)\nLe sospensioni, tutte a ruote indipendenti, derivavano strettamente dalla \"1100\" ed erano quindi a quadrilatero deformabile all'avantreno, con barre di torsione longitudinali.\nEstetica sobria.\nDal punto di vista estetico, la Horizon apparve decisamente pi\u00f9 moderna rispetto alla Simca 1100, con un look tipico dei tardi anni settanta. Ma niente di rivoluzionario, comunque: il suo aspetto rimase sobrio, teso ad evidenziare l'utilizzo da onesta auto di famiglia e non solo, verso cui la Horizon era indirizzata. Le sue forme squadrate erano evidenti ovunque: dall'andamento del padiglione, ai fari, sia anteriori che posteriori. Gli ampi passaruota apparivano leggermente sovradimensionati, poich\u00e9 progettati per poter accogliere, nelle versioni americane, ruote di diametro e larghezza maggiorate."}
{"id": "486252", "revid": "363629", "url": "https://it.wikipedia.org/wiki?curid=486252", "title": "Shan", "text": "Gli shan, detti anche tai yai, sono un gruppo etnico del sud-est asiatico, vivono principalmente nello Stato Shan della Birmania nord-orientale e nelle zone limitrofe di Cina e Thailandia. Altre comunit\u00e0 si trovano negli Stati birmani di Kachin, Kayin, nella divisione di Mandalay e negli Stati indiani dell'Assam e del Manipur. La popolazione conta approssimativamente 6 milioni di individui, sebbene non sia mai stato fatto un censimento ufficiale. Gli shan sono stanziati nell'odierna Birmania da secoli e molti abitanti del Paese sono etnia mista shan-bamar. Le guerre tra il governo centrale e gli eserciti di liberazione shan hanno reso problematico stabilire il numero esatto di shan nel Paese. In Thailandia molti membri della comunit\u00e0 shan sono immigrati illegalmente.\nGli shan abitano principalmente nell'omonimo altopiano, che \u00e8 attraversato dal diverse catene montuose e dal fiume Saluen. La capitale dello Stato Shan \u00e8 Taunggyi, una citt\u00e0 di circa abitanti. Altri centri importanti sono Kengtung e Tachilek, al confine con la Thailandia.\nSuddivisioni.\nGli shan possono essere suddivisi nei seguenti gruppi:\nStoria.\nGli shan sono stanziati in Birmania circa dal X secolo d.C. e si presume che siano immigrati dalle zone di montagna della provincia cinese dello Yunnan. Fanno parte dei popoli tai che emigrarono dalla Cina per sfuggire all'avanzata del popolo han. Tra questi popoli vi furono i thai, un'etnia strettamente correlata a quella shan, che si insediarono nel bacino del fiume Chao Phraya. I thai si autodefiniscono anche \"tai noi\" (tai bassi), per differenziarsi dagli shan che chiamano \"tai yai\" (tai alti), in riferimento all'altezza delle montagne dove vivono. Il primo regno shan fu quello di Mong Mao ed era formato da diversi principati che si svilupparono nei territori che sono oggi al confine tra Birmania e Yunnan. Altri popoli tai che si affermarono nella zona, a loro volta strettamente collegati agli shan, furono i tai l\u00fc di Chiang Hung, i tai yuan di Lanna e i tai kh\u00fcn di Kengtung.\nCol passare dei secoli, molte delle municipalit\u00e0 shan si assimilarono alla cultura birmana. Erano di etnia shan-birmana i fondatori del Regno di Ava, che domin\u00f2 il nord del paese tra il 1364 ed il 1527. Ava scese spesso in guerra con i principati rimasti esclusivamente shan. Nel 1527, fu proprio una confederazione di principati shan, guidata dal \"saopha\" (letteralmente signore del cielo, titolo shan equivalente a quello di sovrano) Sawlon, che pose fine al dominio di Ava. Gli shan la occuparono fino al 1555, quando vennero cacciati dalle armate del conquistatore birmano Bayinnaung della nuova dinastia di Toungoo, che entro i due anni successivi occup\u00f2 tutti i principati shan.\nI principati divennero feudi birmani e ai saopha fu concesso di mantenere il titolo regale e di governare sui territori come vassalli. Con il declino della Birmania, nel XVIII secolo alcuni territori shan furono annessi alla Cina retta dalla dinastia Qing e inseriti nella prefettura del Sipsongpanna, che fa tuttora parte della provincia cinese dello Yunnan. Le guerre sino-birmane combattute tra il 1765 ed il 1769 stabilirono gli attuali confini tra i due Paesi. Nel 1786 furono stabilite le definitive frontiere tra Siam e Birmania.\nAl termine della terza guerra anglo-birmana, nel 1885, la Birmania divenne una colonia dell'India britannica, ma i territori shan furono occupati dagli invasori solo nel 1890 e i \"saopha\" mantennero il ruolo di governatori per conto dei britannici. Nel 1922, i feudi shan e quelli karenni entrarono a far parte della nuova Confederazione degli Stati Shan. Nel febbraio 1947, al termine della seconda guerra mondiale, fu prospettata la formazione di un unitario Stato Shan a cui sarebbe stata concessa l'indipendenza entro 10 anni. Tale progetto fu ispirato dall'eroe birmano Aung San, che fu assassinato nel luglio successivo e da quel momento la politica birmana segu\u00ec un nuovo corso. L'anno dopo i britannici concessero l'indipendenza e fu fondata l'Unione di Birmania.\nNel 1949, al termine della guerra civile cinese, nello stato Shan si rifugi\u00f2 un gran numero di nazionalisti cinesi aderenti al Kuomintang, in fuga dopo la sconfitta contro i comunisti di Mao Zedong. Presero il controllo del traffico di oppio, fino a quel momento una voce irrilevante nell'economia shan, aumentando enormemente la superficie dei terreni coltivati a papavero da oppio e operando grandi devastazioni. Molti contadini shan che tradizionalmente coltivavano il riso si trovarono senza campi, presero la via delle montagne per fuggire dai nazionalisti cinesi e si dedicarono a loro volta alla produzione dell'oppio, che divenne gradualmente la principale fonte di entrate degli shan. Le truppe del Kuomintang furono espulse dopo qualche anno ma continuarono ad esercitare il controllo e la distribuzione dell'oppio dai laboratori che aprirono lungo la frontiera thai-birmana.\nNello stesso periodo le truppe birmane perseguitarono i contadini shan delle campagne e studenti shan dell'Universit\u00e0 di Rangoon organizzarono un movimento anti-birmano che fu fronteggiato da esercito e servizi segreti. Gruppi di giovani shan si rifugiarono nella giungla iniziando operazioni di guerriglia e i primi scontri con le forze governative si ebbero nel 1959. Quello stesso anno i saopha rinunciarono al proprio titolo in favore del costituendo Stato Shan. Nel 1962, i principi shan e di altre etnie furono invitati a Rangoon per discutere del nuovo assetto politico, in tale occasione le truppe del generale Ne Win misero in atto un colpo di Stato e arrestarono i partecipanti della conferenza. Le minoranze etniche del Paese risposero formando locali eserciti ribelli. La nazionalizzazione indiscriminata imposta dal nuovo regime favor\u00ec l'aumento delle attivit\u00e0 illegali e gli eserciti degli shan si finanziarono principalmente tassando nelle campagne la sempre pi\u00f9 diffusa produzione di oppio.\nEbbe inizio un periodo di anarchia e di duri scontri con l'esercito birmano nello Stato Shan; nel 1968 la Cina inizi\u00f2 a rifornire di armi il clandestino Partito Comunista della Birmania, che nel giro di 10 anni fu in grado di occupare km\u00b2 di territorio lungo tutta la frontiera tra lo Stato Shan e la Cina con un esercito che contava tra i e i effettivi. Nel 1964 fu formato l'Esercito dello Stato Shan, noto con l'acronimo inglese SSA (Shan State Army) diviso in SSA-N per la zona nord ed SSA-S per la zona sud. Un fuoriuscito dell'SSA fond\u00f2 l'Esercito rivoluzionario degli shan uniti, che si attest\u00f2 lungo la frontiera thai. Per le operazioni di contro-guerriglia i birmani formarono delle unit\u00e0 di guardie chiamate \"Ka Kwe Ye\" (KKY), che significa difesa. Queste furono coinvolte nel traffico di oppio per sovvenzionarsi e tra i loro membri vi fu Khun Sa, uno shan-birmano che avrebbe fondato l'esercito pi\u00f9 agguerrito attivo nella zona per proteggere i propri traffici.\nVicino alla frontiera thai si organizzarono per la guerriglia i dissidenti che avevano partecipato alla rivolta 8888 a Rangoon nel 1988. Dalle ceneri del Partito Comunista, che si dissolse nel 1989, si formarono diversi nuovi eserciti tra le minoranze etniche tra cui quello shan dell'Alleanza democratica nazionale del Myanmar, con le sue basi vicino alla frontiera thai e cinese. Entro la fine degli anni novanta, queste formazioni siglarono accordi di pace con il governo centrale.\nDurante i conflitti, spesso gli shan sono stati costretti a bruciare i propri villaggi e a scappare in Thailandia, dove non \u00e8 stato loro riconosciuto lo status di rifugiati politici e spesso sono stati costretti a lavorare come clandestini. I vertici thailandesi hanno discusso sulle loro condizioni ma non hanno trovato una soluzione in grado di accontentarli.\nSua Altezza Reale, il principe shan Hso Khan Pha (Surkhanpha in thailandese) di Yawnghwe, vive oggi esiliato in Canada. Si sta sforzando per convincere il governo birmano a rispettare la cultura e le tradizioni centenarie del suo popolo. Spesso accoglie intere comunit\u00e0 di bambini shan i cui genitori sono troppo poveri per dar loro un'istruzione e una vita adeguata.\nNel maggio del 2005, gli shan in esilio hanno dichiarato l'indipendenza dello stato Shan ed hanno stilato la costituzione degli Stati Federati dello Shan. Questa dichiarazione fu rigettata sia dal governo birmano sia dal popolo shan residente in Birmania. A seguito di questo episodio si sono riaccese le persecuzioni verso gli shan, con ulteriori restrizioni delle loro libert\u00e0 ed attacchi dell'esercito ai loro villaggi.\nCultura.\nGli shan sono tradizionalmente coltivatori di riso, commercianti ed artigiani. La religione principale \u00e8 il Buddhismo Theravada, ma molti osservano fedi religiose pi\u00f9 antiche legate all'animismo. Gli shan hanno una cultura e una lingua simile a quella dei thai e dei Lao e credono che la loro razza sia stata fondata dal mitico Khun Borom, un sovrano legato all'antico Regno di Nanzhao.\nLingua.\nLa lingua shan \u00e8 un idioma di tipo tonale, tra i vari dialetti in cui si suddivide, alcuni usano 4 tonalit\u00e0 ed altri 5. Fa parte della famiglia delle lingue tai-kadai, ed \u00e8 strettamente correlata alle lingue dei lao e dei thai. Il codice ISO per la lingua shan \u00e8 SHN; il codice etnologico \u00e8 SJN. Oltre allo shan, parlano anche le lingue nazionali dei paesi dove sono stanziati. La scrittura shan \u00e8 un adattamento di quelle mon e birmana, ma la maggior parte dell'etnia \u00e8 analfabeta.\nFamiglie reali.\nGli shan hanno un discreto numero di famiglie reali, l'ultima delle quali \u00e8 la Kanbawza, della quale il principe Sao Pan Thee \u00e8 l'erede al trono."}
{"id": "486253", "revid": "729019", "url": "https://it.wikipedia.org/wiki?curid=486253", "title": "Famiglia Adeona", "text": "La famiglia di asteroidi Adeona \u00e8 una famiglia di asteroidi della fascia principale del sistema solare caratterizzati da parametri orbitali simili; deve il suo nome all'oggetto principale che vi appartiene, l'asteroide Adeona, appunto. Si ritiene solitamente che i corpi appartenenti ad una medesima famiglia asteroidale condividano un'origine comune.\nProspetto.\nSegue un prospetto dei principali asteroidi appartenenti alla famiglia."}
{"id": "486255", "revid": "27723", "url": "https://it.wikipedia.org/wiki?curid=486255", "title": "Famiglia di asteroidi Adeona", "text": ""}
{"id": "486257", "revid": "124403167", "url": "https://it.wikipedia.org/wiki?curid=486257", "title": "Benedetto Casillo", "text": "\u00c8 nato artisticamente nel duo dei Sadici piangenti, attivo nei secondi anni settanta e costituito in coppia con Renato Rutigliano. Negli anni ottanta ha fatto brevemente parte de I Gatti di Vicolo Miracoli.\nBiografia.\nComincia a fare teatro a livello amatoriale nella Chiesa dei Cappuccini di fronte a casa sua.\nDopo essersi diplomato come geometra e dopo due anni di universit\u00e0 a Scienze Politiche, entra a far parte del Gruppo \"I Sadici Piangenti\", in coppia con l'attore comico napoletano Renato Rutigliano. Una collaborazione di successo che lo rende popolare nel mondo del cabaret napoletano, ma non solo, grazie a battute fulminanti e testi scritti di propria mano. In questo periodo diventa geometra del Comune e si d\u00e0 da fare per gli sgomberi delle case ritenute pericolanti dopo il terremoto del 1980.\nNel 1985 lascia definitivamente la professione di geometra. Si stacca definitivamente dal duo artistico dei Sadici grazie anche alle sue interpretazioni di successo nei film di Luciano De Crescenzo, come quella del \"vice sostituto portiere\" in \"Cos\u00ec parl\u00f2 Bellavista\" e \"Il mistero di Bellavista\", entrambi del 1984 ed entrambi diretti dal filosofo-attore napoletano.\nPartecipa alla trasmissione televisiva \"Number Two\", dedicata all'analisi delle vicende del , vissuta nella seconda met\u00e0 degli anni ottanta, in concomitanza del periodo pi\u00f9 felice del sodalizio campano.\nDopo questa fase artistica, si concentra soprattutto nel cabaret manieristico napoletano e nel teatro, portando in scena commedie scritte di suo pugno o opere di Eduardo De Filippo.\nStudia le usanze popolari napoletane, preghiere antiche, storie di santi dimenticate dal tempo e le porta in scena in chiave comica. Devoto della Madonna di Piedigrotta, fin da giovane contribuisce a tenerne vivo il culto con rappresentazioni artistiche di piazza. Si \u00e8 poi dedicato a La Compagnia, un gruppo con Olderigo Granato, suo amico d'infanzia, Patrizia Capuano, sua compagna nella vita e sul palco e qualche giovane promessa.\nNel 2003 ritorna al cinema con \"Vaniglia e cioccolato\", del regista Ciro Ippolito.\nDa diversi anni collabora con il quotidiano \"Il Roma\", tenendo una rubrica satirica settimanale, pubblicata ogni domenica."}
{"id": "486258", "revid": "125626785", "url": "https://it.wikipedia.org/wiki?curid=486258", "title": "Governo federale degli Stati Uniti d'America", "text": "Il governo federale degli Stati Uniti d'America \u00e8 l'insieme dei poteri pubblici che gestiscono il governo degli Stati Uniti d'America.\nCaratteristiche generali.\nIl diritto degli Stati Uniti d'America \u00e8 fondato sulla Costituzione, ha le sue fonti nelle leggi approvate dal Congresso, nei regolamenti e in sentenze interpretative delle norme federali. Il sistema federale si divide in tre poteri distinti (\"rami\"): esecutivo, legislativo e giudiziario.\nSecondo il sistema di separazione dei poteri, ciascuno di questi rami ha sia poteri per agire autonomamente, sia poteri per controllare gli altri due rami mentre, di converso, per altri aspetti ogni potere ricade sotto il controllo di un altro potere o degli altri due. Nessuna persona pu\u00f2 inoltre far parte contemporaneamente di due poteri, differentemente da quanto avviene nei paesi europei a governo parlamentare.\nPotere legislativo.\nIl Potere legislativo a livello federale \u00e8 esercitato dal Congresso. Il Congresso \u00e8 un'assemblea legislativa bicamerale, composta dalla Camera dei rappresentanti e dal Senato. La Camera dei Rappresentanti \u00e8 formata da 435 membri, ciascuno dei quali rappresenta un distretto e rimane in carica due anni. I seggi alla Camera sono distribuiti tra i vari Stati a seconda della popolazione. Il Senato, dal canto suo, \u00e8 composto da due senatori per ogni stato (quindi da 100 senatori), che rimangono in carica per sei anni (ogni due anni viene rinnovato un terzo del Senato, contestualmente all'elezione dell'intera Camera dei rappresentanti).\nOgni camera ha poteri particolari ed esclusivi. Il Senato deve dare approvazione a molte importanti decisioni del Presidente e la Camera dei Rappresentanti deve introdurre ogni progetto di legge teso ad aumentare le entrate federali. Peraltro, le leggi debbono essere approvate da entrambe le camere. In generale i poteri del Congresso si limitano a quelli previsti dalla Costituzione, mentre tutti gli altri sono appannaggio degli Stati e del Popolo. Il Congresso ha per\u00f2, grazie alla \"necessary-and-proper clause\" prevista dalla Costituzione, il potere di emanare ogni legge necessaria a rendere effettivi i suoi poteri (\"make all laws which shall be necessary and proper for carrying into execution the foregoing powers\").\nI membri della Camera e del Senato sono eletti mediante un sistema elettorale uninominale maggioritario a turno unico in ogni stato dell'Unione, eccezion fatta per la Louisiana e lo Stato di Washington, che adottano il doppio turno.\nLa Costituzione non aveva previsto l'istituzione di Commissioni parlamentari. Con lo sviluppo del paese e della sua politica, divenne per\u00f2 necessario che l'organo legislativo federale esplicasse il suo compito con una maggiore cognizione di causa. Il 108\u00ba Congresso aveva 19 commissioni alla Camera e 17 al Senato, oltre a quattro comitati congiunti, composti da membri di entrambe le camere e incaricati di supervisionare la Biblioteca del Congresso, la stampa, il fisco e l'economia. Inoltre, ogni camera pu\u00f2 istituire comitati speciali per studiare problemi specifici. A causa del carico di lavoro, le commissioni del Congresso hanno originato molte sottocommissioni (circa 150).\nIl Congresso ha la responsabilit\u00e0 di controllare e influire su diversi aspetti del potere esecutivo. La sorveglianza del Congresso previene sprechi e frodi, protegge le libert\u00e0 civili e i diritti individuali, assicura che l'esecutivo osservi la legge, raccoglie dati per migliorare la formulazione delle leggi e informare la pubblica opinione. In generale, il Congresso controlla le attivit\u00e0 del potere esecutivo in tutte le sue ramificazioni, dai dipartimenti alle agenzie esecutive, dalle commissioni di regolazione alle strutture della Presidenza.\nQuesta attivit\u00e0 di sorveglianza assume varie forme:\nPotere esecutivo.\nIl potere esecutivo \u00e8 esercitato dal Presidente e dal Gabinetto di governo. Il Presidente e i suoi pi\u00f9 stretti collaboratori sono indicati con il termine di \"Administration\", quasi sempre associato al nome del Presidente.\nIl Presidente.\nIl Presidente \u00e8 capo dello Stato e del governo, oltre che comandante in capo delle Forze armate e massima autorit\u00e0 diplomatica. Secondo la Costituzione, il Presidente deve curarsi che \"le leggi siano fedelmente applicate\".\nPer svolgere i suoi compiti, il Presidente dispone dell'apparato amministrativo federale, un enorme insieme di organizzazioni che impiega circa quattro milioni di persone, tra cui un milione di militari in servizio attivo. Inoltre, il Presidente ha importanti poteri legislativi e giudiziari. All'interno dell'apparato esecutivo, pu\u00f2 promulgare \"ordini esecutivi\" (\"executive orders\"), che hanno forza di legge per gli organismi federali. Ha il potere di indirizzare messaggi al Congresso, che sovente si tramutano in iniziative legislative, soprattutto quando il legislativo \u00e8 politicamente frammentato o \u00e8 controllato da una maggioranza non ostile. Alcuni messaggi avvengono a data fissa, come il discorso sullo stato dell'Unione, che il Presidente pronuncia davanti al Congresso riunito in seduta comune all'inizio di ogni anno, in genere nell'ultimo marted\u00ec di gennaio. La Costituzione, peraltro, non prescrive che la relazione sullo Stato dell'Unione sia effettuata di persona: per gran parte del XIX secolo prese la forma di una lettera inviata al Congresso.\nIl Presidente, che non pu\u00f2 sciogliere le Camere o convocare elezioni anticipate, ha per\u00f2 il diritto di veto sulle leggi approvate dal Congresso. Il Congresso pu\u00f2 superare il veto presidenziale solo riapprovando la legge con la maggioranza dei due terzi di ciascuna camera.\nIl Presidente ha potere di graziare i condannati per reati federali (quindi, non coloro che hanno compiuto crimini ricadenti sotto le giurisdizioni statali) e, con il consenso del Senato, nomina i giudici della Corte Suprema e delle altre Corti federali.\nNella procedura di \"impeachment\", finalizzata alla messa sotto accusa e all'eventuale rimozione del Presidente (e di altri funzionari federali) per tradimento, corruzione e altri gravi crimini, la Camera dei Rappresentanti svolge le funzioni istruttorie e, con voto a maggioranza, decide se dare corso al procedimento, formulando le contestazioni. Il Senato \u00e8 organo giudicante e, con la maggioranza di due terzi, pu\u00f2 destituire l'accusato.\nIl Vice Presidente.\nIl Vicepresidente degli Stati Uniti d'America \u00e8 la seconda carica del governo. In caso di morte, dimissioni, destituzione o temporaneo impedimento del Presidente in carica, il Vice Presidente gli succede. I casi di impedimento temporaneo sono, ad esempio, lo stato di anestesia totale del presidente durante operazioni chirurgiche. La possibilit\u00e0 di successione, avvenuta nove volte nella non breve storia della carica, non \u00e8 l'unico motivo di interesse per la figura del Vice Presidente. Secondo la Costituzione egli \u00e8 presidente del Senato e, con la sua preferenza, pu\u00f2 risolvere a favore dell'Amministrazione eventuali voti \"in bilico\" in questa camera. Il Vice Presidente pu\u00f2 assumere una grande importanza nel lavoro quotidiano dell'Amministrazione, soprattutto quando riceve l'incarico di svolgere alcune funzioni presidenziali.\nL'esercizio del potere esecutivo.\nIl potere esecutivo federale \u00e8 interamente assegnato al Presidente degli Stati Uniti; tuttavia il presidente spesso ne delega ampie porzioni ai membri del Gabinetto e ad altri funzionari. Il Presidente e il Vice Presidente sono eletti congiuntamente per quattro anni dall'apposito collegio di grandi elettori, nel quale a ciascuno Stato spetta un numero di seggi pari a quello che complessivamente ha nelle due camere del Congresso (anche il Distretto di Columbia \u00e8 rappresentato nel collegio, sebbene non lo sia al Congresso, poich\u00e9 \u00e8 considerato \"territorio di tutti gli stati\").\nLa relazione tra il Presidente e il Congresso rispecchia quella tra la monarchia inglese e il rispettivo parlamento all'epoca della redazione della Costituzione degli Stati Uniti. Il Congresso con legge pu\u00f2 porre limiti all'esercizio del potere esecutivo da parte del Presidente, anche riguardo alla sua funzione di comandante delle forze armate; tuttavia questo potere viene utilizzato molto raramente. Un esempio notevole furono i limiti posti alla strategia di bombardamenti sulla Cambogia attuata dal presidente Richard Nixon durante la Guerra del Vietnam. Il Presidente non pu\u00f2 fare proposte di legge non avendo iniziativa legislativa (formalmente neanche per il bilancio preventivo federale), e deve quindi affidarsi a suoi sostenitori al Congresso che presentino formalmente a proprio nome e sostengano il suo programma legislativo. Dopo che un progetto di legge \u00e8 stato approvato nello stesso testo da entrambe le camere del Congresso, la firma del Presidente \u00e8 indispensabile perch\u00e9 il progetto diventi legge. Il Presidente ha quindi il potere di porre il veto alle leggi approvate dal Congresso. Il Congresso pu\u00f2 per\u00f2 annullare un veto presidenziale con un voto a maggioranza dei due terzi in entrambe le camere. Il massimo potere che il Congresso pu\u00f2 esercitare nei confronti del Presidente \u00e8 quello di impeachment, cio\u00e8 la rimozione del Presidente, a cui si giunge attraverso un voto della Camera, un processo tenuto dal Senato, e un voto del Senato a maggioranza dei due terzi. L'utilizzo (o la minaccia dell'utilizzo) di questo potere ha avuto importanti effetti politici nei casi dei presidenti Andrew Johnson, Richard Nixon, Bill Clinton e Donald Trump.\nIl Presidente effettua le nomine di circa 2.000 funzionari esecutivi (tra cui membri del Gabinetto e ambasciatori), molte delle quali debbono essere approvate dal Senato.\nIl presidente pu\u00f2 anche emettere ordini esecutivi e ha potere di grazia. Tra i suoi doveri c'\u00e8 anche il discorso sullo stato dell'Unione.\nIl Gabinetto di governo e i dipartimenti.\nL'applicazione delle leggi federali e l'amministrazione sono affidate a diversi dipartimenti esecutivi federali, creati dal Congresso per gestire determinati ambiti di competenza, sia negli affari interni che in quelli esteri. I capi dei 15 dipartimenti - nominati dal Presidente e poi presentati al Senato per ottenere conferma o essere respinti (con votazione a maggioranza semplice)- formano il \"Gabinetto di governo\". \n\u00c8 prevista l'incompatibilit\u00e0 con l'appartenenza a una delle due Camere. Questo comporta le immediate dimissioni da deputato o senatore, da parte di quei parlamentari che vengano nominati membri del Gabinetto.\nI membri del Gabinetto presidenziale hanno la responsabilit\u00e0 di dirigere i dipartimenti (cio\u00e8 i ministeri), tra cui quelli della Difesa, della Giustizia e il Dipartimento di Stato. I dipartimenti e i loro capi hanno il compito di applicare le leggi e i regolamenti federali e sono quindi dotati di considerevoli poteri regolatori e politici. Di particolare importanza \u00e8 il Segretario di Stato: seppur di base egli sia il ministro degli esteri, la sua particolare titolazione gli fu data con la ratifica della Costituzione vagamente ispirandosi alla figura del Primo Ministro britannico, una cui corrispondente carica era stata \"dimenticata\" dai costituenti.\nStaff esecutivi, agenzie.\nOltre ai dipartimenti, esistono altri uffici \"di staff\", raggruppati nell'Executive Office of the President. Entrano in questa classificazione lo staff della Casa Bianca, il National Security Council, l'Office of Management and Budget, il Council of Economic Advisers, l'Office of the U.S. Trade Representative, l'Office of National Drug Control Policy e l'Office of Science and Technology Policy. Dai dipartimenti dipendono le agenzie federali come National Security Agency (Difesa) o Federal Bureau of Investigation (Giustizia).\nEsistono poi diverse agenzie indipendenti, come la Central Intelligence Agency, la Food and Drug Administration e l'Environmental Protection Agency. Una menzione meritano anche le societ\u00e0 governative, come l'Amtrak.\nPotere giudiziario.\nIl sistema giudiziario federale ha competenza su casi, civili e penali, che ricadono sotto la Costituzione, un atto del Congresso (ad esempio, una legge), o un trattato degli Stati Uniti; su casi riguardanti diplomatici stranieri negli Stati Uniti; su controversie in cui \u00e8 parte il Governo federale; sulle controversie tra stati (o loro cittadini) e nazioni estere (o loro cittadini o sudditi); sui casi di \"bankruptcy\" (Diritto fallimentare). L'undicesimo emendamento ha escluso dalla giurisdizione federale i casi in cui il cittadino di uno Stato convenga in giudizio il governo di un altro Stato federato o una nazione estera. L'emendamento tace sul caso inverso, in cui uno Stato agisca contro il cittadino di un altro Stato.\nI giudici federali vengono nominati dal Presidente, con conferma del Senato. La Costituzione salvaguarda l'indipendenza del potere giudiziario, prevedendo che i giudici federali rimangano in carica \"\"during good behavior\". Praticamente, l'incarico \u00e8 a vita e in situazioni normali il giudice mantiene le funzioni fino alle dimissioni (o alla morte). Nel caso il giudice commetta reati, pu\u00f2 subire l\"'impeachment\" come il Presidente e altri ufficiali federali. La Costituzione prevede anche che il Congresso non possa ridurre il trattamento economico ai giudici in carica. Questa garanzia vale, appunto, per i soli giudici in carica e il Congresso \u00e8 quindi libero di prevedere compensi inferiori per coloro che devono ancora essere nominati.\nLa Corte Suprema.\nLa pi\u00f9 alta istanza del sistema giurisdizionale federale \u00e8 la Corte Suprema, composta da nove giudici, nominati a vita dal Presidente (nomina che deve essere confermata dal senato). \nLa Corte giudica sulle materie di pertinenza del governo federale, sulle dispute tra Stati e sull'interpretazione costituzionale. Pu\u00f2 dichiarare l'incostituzionalit\u00e0 delle leggi e dell'operato del Governo, rendendo nulle le leggi e creando un precedente per successive decisioni e per l'interpretazione del diritto.\nAl di sotto della Corte Suprema si trovano le Corti d'appello e, al primo grado della giurisdizione federale, le Corti distrettuali.\nIl sistema federale delle Corti.\nAttualmente, il sistema delle corti federali \u00e8 il seguente: Corte Suprema, 13 Corti d'appello, 94 corti distrettuali, due corti di giurisdizione speciale. Il Congresso mantiene il potere di creare e abolire corti federali, come anche di determinarne il numero di giudici. Non pu\u00f2, per\u00f2, abolire la Corte Suprema.\nLa Corte Suprema, cos\u00ec come le Corti d'appello e quelle distrettuali esercitano la \"general jurisdiction\". Ci\u00f2 significa che queste corti trattano, in via generale e residuale, tutte le cause civili e penali. Potremmo quindi, fatte salve le notevoli differenze tra i due ordinamenti, paragonare la \"general jurisdiction\" alla giurisdizione ordinaria italiana. Le altre corti, come le \"bankruptcy courts\" e le \"tax courts\", esercitano una giurisdizione speciale, diretta a trattare solo certe materie. Le \"bankruptcy courts\" fanno parte delle corti distrettuali, ma non vengono considerate parte del sistema giurisdizionale previsto dalla Costituzione (articolo III), in quanto i loro giudici non hanno l'incarico a vita. Similmente, anche le \"tax courts\" non rientrano nell'ambito delle \"Article III courts\".\nLe \"district courts\" sono tribunali di primo grado (\"trial courts\"\"). Le corti d'appello, oltre a svolgere le funzioni di Giudice di secondo grado riguardo alle decisioni delle corti distrettuali, giudicano anche in prima istanza su certe decisioni prese dalle agenzie federali. La Corte Suprema, oltre a essere il Giudice di ultima istanza del sistema federale, giudica anche sugli appelli proposti contro le decisioni delle corti supreme statali prese in una materia di competenza federale. In poche materie, la Corte Suprema ha giurisdizione esclusiva e finale sullo scrutinio di costituzionalit\u00e0 decentrato condotto da tutti i giudici degli Stati Uniti.\nIl sistema giudiziario statale.\nAccanto al sistema di corti federali, vi \u00e8 la giurisdizione degli Stati federati degli Stati Uniti d'America, ciascuno dei quali costituisce un sistema giuridico autonomo e dispone di leggi proprie, sostanziali e procedurali. In genere, i giudici federali non trattano casi ricadenti sotto il diritto statale. I processi che riguardano alcune materie su cui hanno giurisdizione le corti federali possono per\u00f2 essere svolti anche davanti alle istanze statali. Entrambi i sistemi di corti hanno quindi giurisdizione esclusiva su determinate materie e una giurisdizione concorrente su altre.\nIn ogni Stato esiste infatti una Corte suprema (\"State supreme court\"), che \u00e8 l'ultima istanza per l'interpretazione delle leggi e della costituzione statale. Una sentenza statale pu\u00f2 essere appellata davanti alle corti federali soltanto se verta su una materia federale, ossia concernente la Costituzione degli Stati Uniti, i trattati internazionali, le leggi e le altre fonti del diritto federali.\nDiritto di voto.\nIl diritto di voto \u00e8 cambiato molto col passare del tempo. Nei primi anni dell'Unione, il voto era considerato materia degli Stati e solitamente veniva previsto solo per i bianchi di sesso maschile, che possedevano terra. Elezioni dirette venivano tenute solo per la Camera dei Rappresentanti e per le legislature statali, anche se ci\u00f2 variava a seconda dei casi. In origine, i due rappresentanti di ogni stato al Senato erano eletti a maggioranza dalle assemblee legislative statali. Il diciassettesimo emendamento, ratificato nel 1913, ha stabilito l'elezione diretta anche per i senatori.\nOggi, grazie anche al ventiseiesimo emendamento costituzionale, tutti i cittadini hanno diritto di votare dall'et\u00e0 di 18 anni, senza distinzione di razza, sesso, reddito e condizione sociale. Entrambe le camere del Congresso sono elette direttamente. Esistono eccezioni, soprattutto a carico di coloro che hanno ricevuto condanne penali.\nPeraltro la rappresentanza dei territori e di Washington al Congresso \u00e8 limitata alla presenza di un delegato senza diritto di voto, sebbene i residenti di Washington siano soggetti alle leggi e alla tassazione federale.\nIl governo locale.\nI governi dei vari stati hanno, sulla vita quotidiana degli statunitensi, un'influenza maggiore di quella delle autorit\u00e0 federali. Ogni Stato ha una Costituzione scritta, un suo sistema di governanza dei governi statali. Centinaia di leggi, sentenze e \"executive orders\" hanno influenzato i rapporti tra stati e autorit\u00e0 tribali, ma hanno tenuto ben distinte le due entit\u00e0. Le trib\u00f9 hanno sistemi di governo molteplici, che variano da un consiglio investito di tutti gli affari tribali, a larghe e complesse burocrazie, con diverse autorit\u00e0 investite delle distinte funzioni. Le trib\u00f9 sono libere di determinare il proprio sistema di governo e investire dell'autorit\u00e0 consigli o presidenti eletti o capi rpicamente i consigli cittadini e di contea. Le autorit\u00e0 locali hanno potere normativo su materie come traffico, vendita di alcolici eccetera. La pi\u00f9 alta autorit\u00e0, sia di una \"town\" che di una \"city\" \u00e8, in genere, il sindaco. Nella Nuova Inghilterra, certe comunit\u00e0 locali attuano forme di democrazia diretta. In altri stati, al contrario, le autorit\u00e0 di contea hanno funzioni ben maggiori, come la raccolta delle imposte e il mantenimento della polizia."}
{"id": "486264", "revid": "339392", "url": "https://it.wikipedia.org/wiki?curid=486264", "title": "Filodoro Napoli", "text": ""}
{"id": "486266", "revid": "177744", "url": "https://it.wikipedia.org/wiki?curid=486266", "title": "Famiglia Coronide", "text": "La famiglia di asteroidi Coronide \u00e8 una famiglia di asteroidi della fascia principale del sistema solare caratterizzati da parametri orbitali simili; deve il suo nome all'oggetto principale che vi appartiene, l'asteroide Coronide, appunto. Si ritiene solitamente che i corpi appartenenti ad una medesima famiglia asteroidale condividano un'origine comune.\nProspetto.\nSegue un prospetto dei principali asteroidi appartenenti alla famiglia."}
{"id": "486267", "revid": "27723", "url": "https://it.wikipedia.org/wiki?curid=486267", "title": "Famiglia Koronis", "text": ""}
{"id": "486268", "revid": "27723", "url": "https://it.wikipedia.org/wiki?curid=486268", "title": "Famiglia di asteroidi Coronide", "text": ""}
{"id": "486269", "revid": "27723", "url": "https://it.wikipedia.org/wiki?curid=486269", "title": "Famiglia di asteroidi Koronis", "text": ""}
{"id": "486273", "revid": "729019", "url": "https://it.wikipedia.org/wiki?curid=486273", "title": "Milano-Vignola 1964", "text": "La Milano-Vignola 1964, dodicesima edizione della corsa, si svolse il 12 aprile 1964 per un percorso totale di 235\u00a0km. Fu vinta dall'italiano Guido De Rosso che termin\u00f2 la gara in 6h33'00\".\nEra valida come prima prova dei Campionati italiani di ciclismo su strada a squadre."}
{"id": "486276", "revid": "729019", "url": "https://it.wikipedia.org/wiki?curid=486276", "title": "Milano-Vignola 1965", "text": "La Milano-Vignola 1965, tredicesima edizione della corsa e intitolata anche \"Gran Premio Ina-Circuito citt\u00e0 di Vignola\", si svolse il 22 agosto 1965. Fu vinta dall'italiano Guido De Rosso che termin\u00f2 la gara in 6h18'00\"."}
{"id": "486277", "revid": "48475134", "url": "https://it.wikipedia.org/wiki?curid=486277", "title": "Palazzo Spini-Feroni", "text": ""}
{"id": "486278", "revid": "287204", "url": "https://it.wikipedia.org/wiki?curid=486278", "title": "Giuseppe Grassi", "text": ""}
{"id": "486281", "revid": "767487", "url": "https://it.wikipedia.org/wiki?curid=486281", "title": "Afu-Ra", "text": "La sua fama ha gi\u00e0 varcato i confini nazionali nonostante la sua giovane et\u00e0, grazie alla fusione dell'hardcore della East Coast con il Rastafarianesimo, arricchendo le liriche con citazioni che denotano una forte cultura.\nBiografia.\nI primi colpi della sua carriera arrivano nel 1994 quando attira l'attenzione di Jeru the Damaja, con il quale collabora nel brano \"Mental Stamina\", e poco tempo dopo si affilia ai Gang Starr ed alla relativa Gang Starr Fondation. Partecipa cos\u00ec al secondo album di Jeru, in \"Physical Stamina,\" ed al successivo tour, in cui mostra il suo talento e strappa un contratto all'etichetta D&amp;D Studios. Si tratta dei suoi primi passi per la carriera solista.\nNel 1997 debutta quindi con il suo primo singolo \"Whirlwind Thru Cities e\" lo stesso anno Afu-Ra pubblica anche \"Trilogy Of Terror\", uno dei suoi brani pi\u00f9 celebri a cui partecipa anche Guru dei Gang Starr. Nel 1998 la traccia trova la strada del successo e diventa una perla dell'underground nazionale, Afu-Ra trova grande credibilit\u00e0 nel mondo underground. Nel 2000 \u00e8 la volta di \"Body of the Life Force\", primo LP solista, ispirato alla cultura orientale, data anche la passione che il rapper ha per i film di karate e per l'Asia, il Tai Chi, il Taoismo ed il Buddismo.\nSuccessivamente all'uscita dal gruppo Gang Starr e dalla sfera di influenza di Jeru, aumenta le proprie conoscenze e collaborazioni con figure di primo piano del rap newyorkese come GZA, i Cocoa Brovaz, la leggenda Big Daddy Kane (nel brano \"Stick Up\") e gli M.O.P., a cui segue una stretta collaborazione con DJ Premier per \"Life Force Radio\" del 2002. Nel biennio successivo Afu-Ra continua le collaborazioni, tra cui si contano anche quelle con artisti italiani come Piotta ed Amir &amp; Mr. Phil del Rome Zoo. Tra il 2004 ed il 2005 ha pubblicato il disco \"State of the Arts\"."}
{"id": "486283", "revid": "400694", "url": "https://it.wikipedia.org/wiki?curid=486283", "title": "Controllo sociale", "text": "Il controllo sociale \u00e8 l'insieme delle attivit\u00e0 dirette a controllare e ad uniformare il comportamento degli individui in una societ\u00e0, facendo rispettare le norme e le aspettative di gruppo sociale o politico dominante.\nCaratteristiche.\nIl filosofo Danilo Campanella ha introdotto il concetto di \"controllo dall'alto\" ossia quello dei \"mass media\" al servizio del potere politico. Secondo l'autore i media e le nuove tecnologie della terza rivoluzione industriale avrebbero trovato il pieno sviluppo negli anni settanta, sviluppatisi dopo le contestazioni del Sessantotto \nPer il politologo Giovanni Sartori il controllo sociale sarebbe un fenomeno tipico del postmodernismo, in particolare riferimento alla nascita del quinto potere, che avrebbe decostruito l'uomo a immagine e somiglianza del capitalismo. Questo \u00e8 un processo antropologico uniformativo, che, secondo il filosofo e saggista Noam Chomsky conduce ad un medesimo modello di vita per un unico tipo di cittadino: pacifista, lavoratore, consumatore.\nTipologia.\nIn ogni societ\u00e0 il controllo sociale opera sull'individuo su due livelli:\nSanzione sociale.\nPer Pietro Rescigno \"l\u00e0 dove l\u2019ordinamento statuale rinuncia o sceglie di non giungere\" proprio la censura pubblica pu\u00f2 sostituire il vincolo giuridico imposto dalle norme di diritto positivo: grazie al precetto imposto dalla societ\u00e0 pu\u00f2 realizzarsi \"un\u2019originale vitalit\u00e0 del diritto, sia pure affidata a forme nuove rispetto alla concezione propria dei moderni; ed esso va completato, come si \u00e8 detto, con la menzione delle autonomie collettive private a base non territoriale\". \nIn questi casi l'esclusione o la riprovazione dei gruppi sociali o degli ambiti territoriali ben delimitati, pu\u00f2 addirittura essere pi\u00f9 efficace della sanzione giuridica (persino quella espressa nella forma della pena); accade in quelle realt\u00e0 \"che rispecchiano esigenze e moduli organizzativi legati ai luoghi, le autonomie collettive\", che \"possono essere una fonte di diritto di cui lo stato si avvale nella disciplina di particolari rapporti, o divenire il solo fattore produttivo di un regime vincolante\".\nMa pu\u00f2 accadere anche in contesti professionali particolarmente conchiusi: \"lo strumento della sanzione sociale che risulta essere pi\u00f9 efficace in un contesto socio-economico maggiormente integrato, quale quello del distretto. Nell\u2019ambiente distrettuale, infatti, l\u2019\u00abostracismo dalla comunit\u00e0\u00bb non ha solo effetti economici, la negazione di credito per i periodi futuri, ma ha connotati anche sociali risultando essere un forte disincentivo per comportamenti opportunistici da parte del debitore\"."}
{"id": "486292", "revid": "114274347", "url": "https://it.wikipedia.org/wiki?curid=486292", "title": "Famiglia Temi", "text": "La famiglia di asteroidi Temi \u00e8 una famiglia di asteroidi (pi\u00f9 precisamente una famiglia Hirayama) della fascia principale del sistema solare caratterizzati da parametri orbitali simili; deve il suo nome all'oggetto principale che vi appartiene, l'asteroide Temi, appunto. Si tratta di una delle famiglie asteroidali pi\u00f9 popolose conosciute.\nCaratteristiche orbitali.\nGli asteroidi della famiglia di Temi orbitano nella porzione pi\u00f9 esterna della fascia principale, fra le orbite di Marte e di Giove, ad una distanza media di 3,13 unit\u00e0 astronomiche dal Sole. La famiglia di compone di alcuni asteroidi di grosse dimensioni caratterizzati da parametri orbitali estremamente simili, e da numerosi corpi minori con caratteristiche meno omogenee.\nLe caratteristiche generali della famiglia sono:\nGli asteroidi della famiglia sono di classe spettrale C; si tratta cio\u00e8 di corpi simili, per composizione, a condriti carbonacee.\nProspetto.\nSegue un prospetto dei principali oggetti appartenenti alla famiglia; ad oggi (2006) oltre 535 asteroidi conosciuti sono classificati come asteroidi Temi."}
{"id": "486294", "revid": "399", "url": "https://it.wikipedia.org/wiki?curid=486294", "title": "Seconda intifada", "text": "La Seconda intifada (all'epoca denominata dal governo palestinese Intifada di al-Aq\u1e63\u0101, ) \u00e8 stata la rivolta palestinese esplosa a Gerusalemme il 28 settembre del 2000, in seguito estesa a tutta la Palestina. Secondo la versione palestinese l'episodio iniziale fu la reazione a una visita, ritenuta dai palestinesi provocatoria, dell'allora capo del Likud Ariel Sharon (accompagnato da una delegazione del suo partito e da centinaia di poliziotti israeliani in tenuta antisommossa) al Monte del Tempio, luogo sacro per musulmani ed ebrei situato nella Citt\u00e0 Vecchia. L'Intifada fu una successione di fatti violenti che aumentarono rapidamente di intensit\u00e0 e proseguirono per anni, assumendo i caratteri di una guerra d'attrito.\nLa Spianata delle Moschee (il luogo della Moschea della Roccia, ed anche il Monte del Tempio per gli ebrei) \u00e8 un luogo da sempre reclamato sia dagli Ebrei, perch\u00e9 insistente sul luogo ove sorgeva il Tempio di Salomone, sia dai musulmani, essendo il punto da cui Maometto sarebbe asceso al Paradiso su di un cavallo alato con testa umana nel suo \"mi\u02bfr\u0101j\". Il gesto di Ariel Sharon intendeva rivendicare la sovranit\u00e0 israeliana o ebraica sul luogo; ci\u00f2 avveniva in un momento di altissima tensione tra le popolazioni dovuto al recente fallimento dei negoziati di Camp David. L'episodio fu elemento scatenante di una guerra \"calda\" che \u00e8 passata alla storia come \"Seconda Intifada\".\nCause e svolgimento.\nLa provocazione di Ariel Sharon fu il \"casus belli\". Le ragioni storiche erano piuttosto il lento accumulo di tensioni tra il 1993 e il 2000, dovuto allo stallo del processo di pace, che faceva intravedere un fallimento degli accordi di Oslo. La tensione avrebbe raggiunto il culmine nel luglio del 2000 con il fallimento del vertice di Camp David.\nI primi problemi erano sorti poco dopo gli accordi di Oslo quando, oltre ad un clima di forte opposizione politica al processo di pace fomentato da gruppi della destra israeliana, avvennero alcuni gravissimi fatti di violenza. Il pi\u00f9 grave fu l'uccisione del Primo Ministro israeliano Yitzhak Rabin da parte di un estremista religioso ebreo. L'anno prima un colono ebreo, Baruch Goldstein, apr\u00ec il fuoco sulla folla nella Tomba dei Patriarchi di Hebron, con intento suicida, compiendo una strage. Questo fatto fu il primo di una lunga successione di attentati. Alla morte del primo ministro Rabin la guida del governo pass\u00f2 nelle mani di Shimon Peres. Colui che era stato il principale architetto degli accordi di Oslo, per\u00f2, nella gestione della crisi commise alcuni gravi errori: nel 1996 ordin\u00f2 un bombardamento di rappresaglia in Libano contro le milizie Hezbollah (operazione Grapes of Wrath) che si risolse per\u00f2 in una strage di rifugiati palestinesi e ricevette una condanna dall'ONU. In un clima di scontento e perdita di fiducia dell'opinione pubblica israeliana, le elezioni furono vinte dalla destra e divenne primo ministro Benjamin Netanyahu, un irriducibile oppositore del processo di pace che era, soprattutto, considerato un interlocutore inaffidabile da parte dei leader arabi.\nLa costruzione di insediamenti in Cisgiordania riprese in modo massiccio, cos\u00ec come la confisca di terreni e la demolizione di case palestinesi. In particolare intorno a Gerusalemme un motivo di altissimo conflitto fu la volont\u00e0 del governo di costruire il nuovo quartiere denominato Har Homa, decisione condannata dalla comunit\u00e0 internazionale. Inoltre, ci fu un arenarsi dei colloqui fra le parti. L'ostacolo era rappresentato dal netto ed esplicito \"no\" di Netanyahu a tre fondamentali richieste palestinesi: uno Stato indipendente, il riconoscimento del diritto al ritorno dei profughi, lo smantellamento degli insediamenti costruiti e l'abbandono dei territori occupati, con un ritorno cos\u00ec ai confini del 1967. La politica di Netanyahu era invece orientata a prolungare i negoziati il pi\u00f9 possibile approfittando della posizione di forza israeliana per portare avanti fatti compiuti. Parallelamente, in questa situazione estremamente penalizzante per l'Autorit\u00e0 Palestinese, vi fu tra i palestinesi una rapida crescita di consenso verso gruppi estremistici di impronta religiosa islamica (in particolare \u1e24am\u0101s, ma anche il Movimento per il Jihad Islamico in Palestina).\nIl fallimento dei negoziati di Camp David e degli accordi di Sharm el-Shaykh, nel 1999, in questo quadro produsse un'ulteriore instabilit\u00e0 politica. La stessa Autorit\u00e0 Palestinese cominci\u00f2 a temere il pericolo di una ripresa del conflitto armato, che si rifletteva nella decisione di Arafat di accumulare quantitativi di armi.\nAllo scoppio della Seconda Intifada, un fatto caratterizzante fu la partecipazione iniziale alla sommossa della popolazione araba israeliana, fatto che non si era verificato durante la Prima Intifada (1987). L'uccisione di diciotto israeliani arabi, da parte della polizia di Israele, quando nei primi tre giorni gli scontri erano circoscritti prevalentemente a Gerusalemme, fu tra i fatti sanguinosi che precedettero la rivolta armata vera e propria nei Territori.\nCon la seconda intifada vi fu una forte ripresa del fenomeno degli attentati suicidi palestinesi nelle principali citt\u00e0 israeliane, in particolare contro luoghi di aggregazione civili come autobus e locali notturni. Questi atti terroristici erano stati gi\u00e0 presenti negli anni precedenti ma non avevano ottenuto un significativo consenso politico da parte dell'opinione pubblica palestinese. Gli Israeliani, da parte loro, procedettero a varie operazioni contro la popolazione civile come la demolizione di edifici e quartieri, sia nella striscia di Gaza sia in Cisgiordania, una politica di \"omicidi mirati\" a sfondo politico e battaglie sanguinose come l'assedio di Jenin.\nEsito.\nNon c'\u00e8 accordo su quando si possa considerare conclusa la seconda intifada: si pu\u00f2 sottolineare una distensione nei rapporti fra Israele e ANP nel 2004, fino a quando la morte di Arafat e la caduta in coma di Sharon non hanno rivoluzionato lo scenario. La successiva vittoria elettorale degli estremisti palestinesi di Hamas ha poi aperto un conflitto interno irrisolto con i moderati di Fatah, mentre i rapporti fra il nuovo governo israeliano e l'ANP tornavano a farsi tesi.\nIn generale la fine dell'intifada \u00e8 stimabile nel 2005.\nConseguenze politiche e sociali.\nY\u0101ser \u02bfAraf\u0101t dal dicembre del 2001 fu confinato di fatto dall'esercito israeliano nella sede dell'Autorit\u00e0 Nazionale Palestinese di R\u0101mall\u0101h, in Cisgiordania. Uscir\u00e0 di qui solo per andare a morire a Parigi, il 4 novembre 2004.\nLa provocazione sulla spianata fu per Sharon una mossa politica molto utile; infatti, di l\u00ec a pochi mesi ci furono le elezioni e il suo partito stravinse: secondo l'elettorato israeliano il Likud poteva dare risposte al bisogno di sicurezza della popolazione nato dall'inizio delle violenze della seconda intifada. Sharon divent\u00f2 cos\u00ec capo del governo e rest\u00f2 in carica fino all'aprile del 2006, quando fu destituito per motivi di salute.\nLe cifre della seconda intifada, aggiornate al 15 febbraio 2006, parlano di un totale di 4.995 morti di cui 3.858 di parte palestinese e 1022 di parte israeliana. Al 28 settembre 2006, a sei anni esatti dall'inizio della Seconda Intifada, molti mezzi di comunicazione riportarono la cifra di 4312 morti palestinesi e di 1084 morti israeliani. A sette anni dall'inizio i morti palestinesi sono saliti, secondo il Centro Palestinese di Statistica, a 5000 unit\u00e0."}
{"id": "486296", "revid": "27723", "url": "https://it.wikipedia.org/wiki?curid=486296", "title": "Famiglia Themis", "text": ""}
{"id": "486297", "revid": "27723", "url": "https://it.wikipedia.org/wiki?curid=486297", "title": "Famiglia di asteroidi Themis", "text": ""}
{"id": "486298", "revid": "27723", "url": "https://it.wikipedia.org/wiki?curid=486298", "title": "Famiglia di asteroidi Temi", "text": ""}
{"id": "486302", "revid": "729019", "url": "https://it.wikipedia.org/wiki?curid=486302", "title": "Milano-Vignola 1966", "text": "La Milano-Vignola 1965, quattordicesima edizione della corsa, si svolse il 4 settembre 1966 per un percorso totale di 268\u00a0km. Fu vinta dall'italiano Adriano Durante che termin\u00f2 la gara in 6h21'00\".\nEra valida come terza prova dei campionati italiani di ciclismo su strada a squadre."}
{"id": "486304", "revid": "339392", "url": "https://it.wikipedia.org/wiki?curid=486304", "title": "Chili di merda", "text": ""}
{"id": "486307", "revid": "287204", "url": "https://it.wikipedia.org/wiki?curid=486307", "title": "Wis\u0142a", "text": "Wis\u0142a \u00e8 una citt\u00e0 polacca del distretto di Cieszyn nel voivodato della Slesia. Ricopre una superficie di 110,26 km\u00b2 e nel 2006 contava 11410 abitanti.\nSituata vicino al centro nazionale turistico Ondraszek, Wis\u0142a \u00e8 un importante centro turistico, con le vicine montagne adatte agli sport invernali. \n\u00c8 famosa per il fatto che \u00e8 l'unica citt\u00e0 polacca in cui la popolazione evangelica \u00e8 la maggioranza.\nGeografia fisica.\nFa parte del voivodato della Slesia dal 1999, mentre precedentemente era inclusa nel voivodato di Bielsko-Bia\u0142a (1975-1998). \nNel territorio del comune, dal monte Barania, ha origine il pi\u00f9 lungo fiume della Polonia, la Vistola, il cui nome polacco \u00e8 Wis\u0142a.\nEtimologia.\nLa citt\u00e0 \u00e8 chiamata come il nome polacco del fiume Vistola, che nasce proprio nel territorio del comune.\nSport.\nStazione sciistica specializzata nello sci nordico, \u00e8 attrezzata con il trampolino Malinka intitolato ad Adam Ma\u0142ysz, il pi\u00f9 grande saltatore polacco di tutti i tempi, nativo di Wis\u0142a e tesserato dalla societ\u00e0 sportiva Ks Wis\u0142a Ustronianka.\nWis\u0142a ha inoltre una squadra di calcio che milita nei campionati minori, da non confondersi con la ben pi\u00f9 titolata Wis\u0142a Cracovia, una delle due squadre di Cracovia."}
{"id": "486308", "revid": "729019", "url": "https://it.wikipedia.org/wiki?curid=486308", "title": "Milano-Vignola 1967", "text": "La Milano-Vignola 1967, quindicesima edizione della corsa, si svolse il 25 aprile 1967 per un percorso totale di 243\u00a0km. Fu vinta dal tedesco Rudi Altig che termin\u00f2 la gara in 5h20'00\"."}
{"id": "486309", "revid": "2161204", "url": "https://it.wikipedia.org/wiki?curid=486309", "title": "Michael Amott", "text": "\u00c8 un noto guitar hero svedese, attivo nel campo del metal estremo, ed \u00e8 uno dei fondatori del gruppo melodic death metal Arch Enemy.\nBiografia.\nLe sue maggiori influenze sono Glenn Tipton, Dave Mustaine, Randy Rhoads e Michael Schenker.\nLa sua prima band ufficiale fu quella dei Carnage, fondata nel 1988 e che si sciolse solo due anni dopo, a causa dei continui cambi di formazione. Solo un disco venne inciso chiamato \"Dark Recollections\".\n\u00c8 diventato conosciuto dopo essere entrato a far parte dei Carcass; il suo lavoro in \"Heartwork\" \u00e8 considerato notevole, per i suoi riff taglienti e anche melodici, e per le scale pentatoniche eseguite a velocit\u00e0 elevate arricchite con ottimi armonici. Finita la collaborazione, nel 1994 Michael form\u00f2 gli Spiritual Beggars, gruppo stoner rock di cui \u00e8 ancora il leader.\nNel 1996 forma un altro gruppo famoso in ambito estremo, gli Arch Enemy, assieme al fratello minore Christopher (anche lui chitarrista), al cantante Johan Liiva (che militava nei Carnage assieme ad Amott) e al batterista Daniel Erlandsson. L'album d'esordio fu \"Black Earth\" pubblicato nello stesso anno della formazione del gruppo. All'inizio, gli Arch Enemy vennero considerati un progetto parallelo, ma visti i successi riscossi dal loro primo disco (in particolare in Giappone) Michael si interess\u00f2 a tutti gli effetti alla band appena formata.\nDel suo grande talento se ne \u00e8 appropriato la ESP, una nota marca di chitarre e bassi elettrici, che ha creato, con la collaborazione dello stesso Amott, un modello firmato di chitarra chiamato \"ESP-Ninja V Michael Amott Signature Series\".\nNel 2007 prende parte alla reunion dei Carcass, attivi a tutt'oggi con tour nei maggiori festival europei; \u00e8 uscito nuovamente dal gruppo nel 2012, non partecipando alle registrazioni degli album della band inglese usciti successivamente. Nel 2008 Michael Amott, terminato il contratto con ESP, \u00e8 diventato endorser del marchio Dean, con cui intende proseguire la propria carriera."}
{"id": "486310", "revid": "287204", "url": "https://it.wikipedia.org/wiki?curid=486310", "title": "Wisla", "text": ""}
{"id": "486312", "revid": "101170178", "url": "https://it.wikipedia.org/wiki?curid=486312", "title": "Fasatura", "text": "Si chiama fasatura (o fase) l'occorrenza di un angolo, dovuto ad un asse inclinato rispetto ad un altro, o pi\u00f9 semplicemente, nei motori endotermici alternati, il numero di gradi per cui l'albero ruota dopo il punto morto superiore o inferiore.\nClassificazione.\nLa fasatura pu\u00f2 essere:\nFasatura di distribuzione.\nLa fasatura (o fase) viene intesa come punto di ottimale apertura delle varie valvole di un motore a quattro tempi e si ottiene con la sincronia dell'albero a camme all'albero motore, questa sincronia si ottiene con una catena, cinghia o con ingranaggi.\nQuesta fasatura per la maggior parte dei casi \u00e8 del tipo fisso, mentre in alcuni casi \u00e8 variabile e permette un miglior arco di funzionamento del motore.\nFasatura d'accensione.\nCon la fasatura d'accensione s'intende quell'angolo d'anticipo o millimetri di spostamento del pistone rispetto al PMS deciso dall'accensione e dove l'impianto d'accensione fa scoccare la scintilla alla candela o iniettare il carburante con l'iniettore.\nL'accensione avviene in anticipo perch\u00e9 la combustione della benzina o gasolio \u00e8 piuttosto lenta e per avere la pressione massima al PMS (preferibilmente in ritardo del 40% rispetto al valore dell'anticipo) si deve far iniziare la combustione prima, quest'anticipo per essere ottimale a tutti i regimi, non deve essere fisso, perch\u00e9 la lentezza della carburazione non \u00e8 data solo dal rapporto stechiometrico e polverizzazione del combustibile (pi\u00f9 \u00e8 povera di benzina o meglio polverizzata, pi\u00f9 \u00e8 veloce la combustione) e quantit\u00e0 di miscela aria/benzina, ma anche dalle turbolenze della miscela, dove la combustione si velocizza con l'aumento della turbolenza, che aumenta all'aumentare dei regimi.\nFasatura delle luci di travaso e scarico.\nQuesto tipo di fasatura \u00e8 tipica del motore a due tempi ed \u00e8 molto importante perch\u00e9 in caso di valori di fasatura sbagliati risultano essere dannosi per il corretto funzionamento del motore, soprattutto nel caso dello scarico.\nIn questi motori la fasatura \u00e8 fissa per i travasi e quindi per la fase di lavaggio, ma per i modelli sportivi si pu\u00f2 avere una variazione della fasatura dello scarico tramite degli ausili.\nAccorgimenti per la luce dello scarico.\nGli ausili pi\u00f9 usati sono le saracinesche, e in passato venivano accoppiate ai risuonatori che sono delle camere di risonanza.\nMisurazione della fasatura.\nLa misurazione della fasatura pu\u00f2 essere necessaria per controllare l'estensione delle fasi e quindi per comprendere il tipo d'accorgimenti da utilizzare per il motore.\nPer questa misura \u00e8 sufficiente un semplice disco goniometrico applicato sull'albero motore e la misura della fasatura va dall'apertura della luce in esame fino alla sua completa chiusura.\nPer la luce di scarico che generalmente \u00e8 munita di booster (canali ausiliari) e/o di valvole parzializzatori della luce principale e/o dei booster, sarebbe necessario misurare anche questi parametri per avere una misura completa.\nFasatura d'aspirazione.\nLa fasatura in questione \u00e8 riferita al motore a due tempi con carter pompa, in quanto nei motori a quattro tempi viene definito dalla fasatura di distribuzione, quindi viene utilizzata nel motore a due tempi a carter pompa, dove questa fasatura determina l'apertura del condotto d'aspirazione nel carter pompa rispetto al PMS del pistone, mentre negli altri motori a due tempi, che sono sprovvisti di carte pompa, ma usano altri sistemi si ha generalmente un'aspirazione continua per tutto il ciclo.\nMisurazione della fasatura.\nLa misurazione della fasatura pu\u00f2 essere necessaria per controllare il giusto montaggio dei componenti.\nQuesta fasatura pu\u00f2 essere:\nI sistemi misurabili possono essere misurati tramite un semplice disco goniometrico applicato sull'albero motore."}
{"id": "486313", "revid": "1300584", "url": "https://it.wikipedia.org/wiki?curid=486313", "title": "Pagliacci (opera)", "text": "Pagliacci \u00e8 un'opera lirica in due atti su libretto e musica di Ruggero Leoncavallo.\nFu rappresentata per la prima volta al Teatro dal Verme di Milano il 21 maggio 1892, con Fiorello Giraud (Canio), Adelina Stehle (Nedda), Victor Maurel (Tonio), Francesco Daddi (Beppe), Mario Roussel (Silvio) e la direzione di Arturo Toscanini.\nFin da poco tempo dopo la prima esecuzione \u00e8 di frequente rappresentata insieme a \"Cavalleria rusticana\" di Pietro Mascagni (1890), con la quale \u00e8 considerata una delle pi\u00f9 rappresentative opere veriste.\nStoria.\nOrigine dell'opera.\nStando alle parole dello stesso compositore, l'opera si ispira a un delitto realmente accaduto a Montalto Uffugo, in Calabria, dove il compositore visse da bambino alcuni anni. Secondo i documenti dell'epoca, il suo tutore, Gaetano Scavello, era in relazione con una donna del luogo, della quale era innamorato anche un certo Luigi D'Alessandro: questi, geloso della donna e insultato pubblicamente dal tutore di Leoncavallo, la notte del 5 marzo 1865 accoltell\u00f2 Scavello all'uscita da un teatro, aiutato dal fratello Giovanni; la vittima mor\u00ec poche ore dopo, ma fece i nomi degli assassini, che furono condannati dal padre di Leoncavallo, magistrato a Montalto. Leoncavallo in seguito afferm\u00f2 che l'assassinio si svolse sotto i suoi occhi e che fu eseguito da un pagliaccio che aveva appena ucciso la propria moglie, poich\u00e9 sosteneva di aver trovato tra i suoi vestiti un biglietto di Scavello.\nQuando nel 1894 l'opera fu tradotta in francese, il poeta, drammaturgo e librettista Catulle Mend\u00e8s accus\u00f2 Leoncavallo di plagio, poich\u00e9 riteneva che la trama ricalcasse quella della sua opera \"La Femme de Tabarin\", del 1887 (entrambe prevedevano una commedia all'interno dell'opera, un uomo geloso, la commedia che si trasforma in realt\u00e0 con l'uccisione della donna per gelosia); Leoncavallo si difese sostenendo che la trama era ispirata al fatto di cronaca di cui era stato testimone da bambino e rilev\u00f2 che anche l'opera di Mend\u00e8s era passibile di plagio, poich\u00e9 assomigliava ad altre precedenti, come \"Un drama nuevo\" di Manuel Tamayo y Baus; Mend\u00e8s ritir\u00f2 allora l'accusa.\nPrima rappresentazione.\nL'opera s'intitolava originariamente \"Pagliaccio\", ma il baritono francese Victor Maurel, che aiut\u00f2 Leoncavallo ad organizzare la prima rappresentazione, non voleva che il suo ruolo (Tonio) passasse in secondo piano in favore di quello del tenore (Canio); l'editore, per evitare di mettere a rischio la prima, mut\u00f2 il titolo in \"Pagliacci\". \nL'opera fu rappresentata per la prima volta a Milano il 21 maggio 1892, diretta da un giovane e poco conosciuto Arturo Toscanini, e ottenne subito un grande successo, che Leoncavallo non riusc\u00ec pi\u00f9 ad ottenere con le sue successive opere; nel giro di due anni fu tradotta in molte lingue europee e, per via della sua brevit\u00e0 (circa un'ora), fu spesso accoppiata ad un'altra breve opera di stampo verista, \"Cavalleria rusticana\" di Mascagni.\nTrama.\nDopo un'introduzione strumentale, la rappresentazione inizia a sipario calato, con un baritono, in genere quello che interpreta Tonio, solitamente nel costume che vestir\u00e0 pi\u00f9 avanti come Taddeo, che si presenta al proscenio come \"Prologo\" (\"Si pu\u00f2?, si pu\u00f2?\"), fungendo da portavoce dell'autore ed enunciando i principi informatori e la poetica dell'opera.\nLa piccola compagnia teatrale itinerante composta dal capocomico Canio, dalla moglie Nedda e dai due commedianti Tonio e Beppe giunge in un paesino del sud Italia per inscenare una commedia. Canio non sospetta che la moglie, molto pi\u00f9 giovane, lo tradisca con Silvio, un contadino del luogo, ma Tonio, fisicamente deforme, che ama Nedda e ne \u00e8 respinto, lo avvisa del tradimento. Canio scopre i due amanti che si promettono amore, ma Silvio fugge senza essere visto in volto. L'uomo vorrebbe scagliarsi contro la moglie, ma arriva Beppe a sollecitare l'inizio della commedia perch\u00e9 il pubblico aspetta. Canio non pu\u00f2 fare altro, nonostante il turbamento, che truccarsi e prepararsi per lo spettacolo (\"Vesti la giubba\").\nDopo un intermezzo sinfonico, Canio/Pagliaccio deve impersonare nella farsa un marito tradito, ma la realt\u00e0 prende il sopravvento sulla finzione (\"No, Pagliaccio non son\") ed egli riprende il discorso interrotto poco prima, rinfacciando a Nedda/Colombina la sua ingratitudine e dicendole che il suo amore \u00e8 ormai mutato in odio per la gelosia. La donna, intimorita, cerca di mantenere un tono da commedia, ma poi, minacciata, reagisce con asprezza. Beppe vorrebbe intervenire, ma Tonio, eccitato dalla situazione, di cui \u00e8 responsabile con la sua delazione, glielo impedisce, mentre gli spettatori, dapprima attratti dalla trasformazione della farsa in dramma, comprendono troppo tardi che ci\u00f2 che stanno vedendo non \u00e8 pi\u00f9 finzione. Di fronte al rifiuto di Nedda di dire il nome del suo amante, Canio accoltella a morte prima lei e poi Silvio, presente tra il pubblico, accorso sul palco per soccorrerla.\nA tragedia compiuta, secondo la partitura originale, Tonio/Taddeo esclama beffardo e compiaciuto, rivolgendosi al pubblico: \"La commedia \u00e8 finita!\". Tale battuta pass\u00f2 precocemente a Canio, divenendo la prassi esecutiva abituale.\nOrganico orchestrale.\nLe partiture di Leoncavallo prevedono l'utilizzo di:\nDa suonare sul palco:\nNella cultura di massa.\n\"Pagliacci\" ha acquisito una grande notoriet\u00e0 anche nella cultura di massa. Nel 1943 l'opera \u00e8 stata oggetto di un adattamento cinematografico (diretto da Giuseppe Fatigati). Molte opere cinematografiche e trasmissioni televisive contengono parodie o riferimenti all'opera, tra le quali serie di grande popolarit\u00e0 come \"I Simpson\", e numerosi film o videogiochi contengono citazioni o utilizzano la musica delle sue arie pi\u00f9 celebri.\nFreddie Mercury, noto estimatore della lirica italiana, omaggia l'opera in questione nel brano \"It's a Hard Life\" inciso con i Queen nel 1984. Nel film Tre Uomini e una Gamba, Giovanni, mentre guida, intona la canzone \"Vesti la Giubba/Ridi Pagliaccio\" con tanta enfasi da sbandare."}
{"id": "486314", "revid": "287204", "url": "https://it.wikipedia.org/wiki?curid=486314", "title": "Bielsko-Biala", "text": ""}
{"id": "486315", "revid": "729019", "url": "https://it.wikipedia.org/wiki?curid=486315", "title": "Famiglia Maria", "text": "La famiglia di asteroidi Maria \u00e8 una famiglia di asteroidi della fascia principale del sistema solare caratterizzati da parametri orbitali simili; deve il suo nome all'oggetto principale che vi appartiene, l'asteroide Maria, appunto. Si ritiene solitamente che i corpi appartenenti ad una medesima famiglia asteroidale condividano un'origine comune. Alcuni astronomi ritengono che 433 Eros sia un corpo originato da questa famiglia.\nProspetto.\nSegue un prospetto dei principali asteroidi appartenenti alla famiglia.\nVoci correlate.\n433 Eros"}
{"id": "486317", "revid": "2196166", "url": "https://it.wikipedia.org/wiki?curid=486317", "title": "Monastero di Clonmacnoise", "text": "Il monastero di Clonmacnoise (\"Cluain Mhic N\u00f3is\" in gaelico irlandese, che significa \"Tenuta dei figli di N\u00f3s\") \u00e8 situato nell'Offaly, Irlanda, sulla rive dello Shannon a sud di Athlone.\nRaggiungibile sia via terra con qualsiasi mezzo, sia anche via fiume con crociere organizzate, \u00e8 uno dei siti archeologici e luoghi turistici principali d'Irlanda.\nClonmacnoise \u00e8 anche il nome dell'abitato adiacente al monastero, un discreto villaggio di pochi abitanti sulla strada R444.\nStoria.\nClonmacnoise fu fondato nel 545 da San Ciar\u00e1n nel luogo dove le principali strade dell'epoca da est ad ovest si incontravano, attraverso le brughiere dell'Irlanda centrale fino ad Eiscir Riada, una morena (o \"esker\" in Irlanda, da \"eiscir\" appunto) sullo Shannon creatasi col ritiro dei ghiacci dell'ultima era glaciale. San Ciar\u00e1n era stato un discepolo di San Diarmuid e San Finnian di Clonard.\nPoco dopo il suo arrivo, Ciar\u00e1n incontr\u00f2 Diarmait mac Cerbaill che lo aiut\u00f2 a costruire la prima chiesa \u2014 una piccola struttura lignea e la prima di tante piccole chiese ad essere dotate di un chiostro. Diarmuid presto reclam\u00f2 l'onore di essere appellato come primo Sovrano supremo d'Irlanda cristiano.\nCiar\u00e1n mor\u00ec dopo un anno dell'imperversare della peste gialla, alla giovane et\u00e0 di poco pi\u00f9 di trent'anni."}
{"id": "486321", "revid": "287204", "url": "https://it.wikipedia.org/wiki?curid=486321", "title": "Che\u0142mek", "text": "Che\u0142mek \u00e8 un comune urbano-rurale polacco del distretto di O\u015bwi\u0119cim, nel voivodato della Piccola Polonia.&lt;br&gt;Ricopre una superficie di 27,24 km\u00b2 e nel 2004 contava 12.877 abitanti.\n\u00c8 situata nel voivodato della Piccola Polonia dal 1999, mentre precedentemente apparteneva al voivodato di Bielsko-Bia\u0142a (1975-1998). Ha 13.000 abitanti, ed era conosciuta per la fabbrica di scarpe Chelmek.\nStoria.\nChe\u0142mek \u00e8 stata la sede di uno dei 45 sottocampi del campo di concentramento di Auschwitz."}
{"id": "486322", "revid": "287204", "url": "https://it.wikipedia.org/wiki?curid=486322", "title": "Chelmek", "text": ""}
{"id": "486323", "revid": "53334768", "url": "https://it.wikipedia.org/wiki?curid=486323", "title": "Kosova", "text": ""}
{"id": "486330", "revid": "6923", "url": "https://it.wikipedia.org/wiki?curid=486330", "title": "Voivodato di Bielsko-Bia\u0142a", "text": "Il voivodato di Bielsko-Bia\u0142a (in polacco: wojew\u00f3dztwo bielskie) era un'unit\u00e0 di divisione amministrativa e di governo locale della Polonia dal 1975 al 1998, diviso poi nel voivodato della Slesia e nel voivodato della Piccola Polonia. Il suo capoluogo era Bielsko-Bia\u0142a."}
{"id": "486345", "revid": "729019", "url": "https://it.wikipedia.org/wiki?curid=486345", "title": "Milano-Vignola 1968", "text": "La Milano-Vignola 1968, sedicesima edizione della corsa, si svolse il 25 aprile 1968 per un percorso totale di 243\u00a0km. Fu vinta dall'italiano Marino Basso che termin\u00f2 la gara in 5h21'50\"."}
{"id": "486347", "revid": "110157", "url": "https://it.wikipedia.org/wiki?curid=486347", "title": "Piatto splash", "text": "Il piatto splash \u00e8 un piatto utilizzato in una batteria o in un set di percussioni. \u00c8 il pi\u00f9 piccolo fra i tipi di piatti comuni, da 6 a 12 pollici e il suo spessore \u00e8 minimo. Si caratterizza per un suono acuto di breve durata e si usa per accenti rapidi, spesso molto sincopati, che non necessitano di un volume elevato.\nQuesto piatto vede una grande diffusione nei generi jazz-fusion, mentre \u00e8 meno congeniale agli stili Rock e derivati, fatta eccezione per le ramificazioni del progressive (Mike Portnoy, l'ex-batterista dei Dream Theater, ha integrato nei suoi set un massiccio numero di questo tipo di piatti).\nIl primo batterista a rendere questo piatto parte integrante del proprio stile \u00e8 stato Omar Hakim (Jazz/Fusion/Pop)."}
{"id": "486349", "revid": "1590", "url": "https://it.wikipedia.org/wiki?curid=486349", "title": "Tom-Tom", "text": ""}
{"id": "486350", "revid": "1543377", "url": "https://it.wikipedia.org/wiki?curid=486350", "title": "Jason Mizell", "text": "Biografia.\nFu membro e DJ dei Run DMC, storico gruppo hip-hop. Mizell e gli altri due membri dei Run DMC, gli MC Darryl \"DMC\" McDaniels e Joseph \"Reverend Run\" Simmons, erano nativi della classe medio-alta di colore nei pressi di Hollis, Queens.\nJason suon\u00f2 il basso e le percussioni in numerose garage band prima di unirsi ai Run DMC; in tutti i loro album a partire da \"Raising Hell\", suon\u00f2 tastiere, basso e percussioni in aggiunta al suo lavoro alla consolle.\nIl look dei Run DMC caratterizzato da vestiti neri e cuoio, con scarpe da ginnastica Adidas con strisce nere, imitava lo stile personale di JMJ.\nNel 1989, Mizell fond\u00f2 l'etichetta della Jam Master Jay Records, che ebbe un grande successo nel 1993 con il gruppo Onyx. Mise anche in contatto Chuck D con il cofondatore della Def Jam Rick Rubin.\nNegli anni novanta, Mizell soffr\u00ec gli effetti di un grave incidente d'auto e di un colpo di pistola.\nMizell rest\u00f2 per tutta la sua vita nel suo quartiere dell'infanzia. Fond\u00f2 la Scratching DJ Academy a Manhattan per i ragazzi interessati al DJing.\nAssassinio.\nIl 30 ottobre 2002, alle 19:30, JMJ rimase ucciso da un colpo di pistola calibro 45 alla testa in uno studio di registrazione nel quartiere di Queens, a New York. Mizell mor\u00ec sul colpo, mentre il venticinquenne Urieco Rincon, che si trovava in sua compagnia al momento della sparatoria, fu ferito ad una coscia; altre cinque persone presenti nello studio rimasero illese. I due uomini che spararono erano entrati fingendosi pony express, mentre Mizell e Rincon stavano giocando alla PlayStation durante una pausa.\nSul sito della band, che quella sera avrebbe dovuto esibirsi a Washington, vennero poste foto del Dj e scritte a grandi caratteri che recitavano \"Rest in Peace Jam Master\" (\"Riposa in pace, Jam Master\"). Qualche giorno dopo i Run DMC annunciarono il loro ritiro definitivo dalle scene, dopo aver pubblicato un'altra raccolta, \"Greatest Hits\", con queste parole:\nTutto il mondo della musica hip hop si mobilit\u00f2 per omaggiare JMJ: agli MTV Europe Music Awards di Barcellona P. Diddy si present\u00f2 con una maglietta dedicata a lui e spese commosse parole di lutto; durante lo stesso spettacolo, Wyclef Jean gli dedic\u00f2 la sua esibizione.\nMizell lasci\u00f2 sua moglie Terri e tre figli. \u00c8 sepolto nel Ferncliff Cemetery di Hartsdale.\nIndagini.\nUna dichiarazione del 2003 usata dagli agenti federali per ottenere un mandato di perquisizione degli uffici dell'etichetta Murder Inc. Records \u00e8 stata rivelata dal sito TheSmokingGun.com. La dichiarazione mostra che Kenneth \"Supreme\" McGriff, uno spacciatore di droga e amico di vecchia data dei capi della Murder Inc. Irv Gotti e Chris Gotti, stava controllando 50 Cent e ne stava pianificando il suo omicidio. L'assassinio sarebbe stato una vendetta per una canzone che 50 scrisse riguardo alle vicende di droga di McGriff. Il New York Daily News ha riportato che le autorit\u00e0 hanno lavorato sull'ipotesi che McGriff uccise il membro dei Run DMC Jam Master Jay poich\u00e9 il DJ si oppose alla volont\u00e0 della casa discografica di escludere 50 Cent, dovuta alla citata canzone. La dichiarazione afferma: \"Gli agenti delle forze dell'ordine stanno verificando l'ipotesi che Jason Mizell (a.k.a. Jam Master Jay) fu ucciso per aver resistito alla ostracizzazione di 50 Cent.\"\nNell'aprile 2007 gli investigatori federali incolparono Ronald Washington di essere complice dell'omicidio. Washington era anche sospettato di essere coinvolto nell'omicidio, risalente al 1995, di Randy \"Stretch\" Walker, uno stretto collaboratore del rapper Tupac Shakur, ucciso a sua volta. Secondo la documentazione giudiziale, Washington \"punt\u00f2 la sua pistola ai presenti nello studio, ordin\u00f2 loro di stendersi a terra e forn\u00ec copertura al suo complice che spar\u00f2 a Manzell, uccidendolo.\" Tuttavia, Washington non fu arrestato.\nNel 2020 Ronald Washington e Karl Jordan Jr. sono stati incolpati per l'omicidio di Mizell. L'accusa sostiene che Mizell aveva da poco acquistato dieci chilogrammi di cocaina da un grosso spacciatore del Maryland. Mizell, Washington, e Jordan avevano un accordo per vendere la cocaina in collaborazione, ma Mizell li estromise dopo una lite. Washington era stato considerato implicato nell'omicidio molto presto durante le indagini, e Jordan era stato accusato nell'agosto 2003 di tentativo di omicidio dopo aver sparato al nipote di Mizell, Rodney Jones, colpendolo alla gamba."}
{"id": "486351", "revid": "22416", "url": "https://it.wikipedia.org/wiki?curid=486351", "title": "Piatto China", "text": "Il piatto China \u00e8 un piatto fondamentale per i suoi effetti (nelle batteria metal e hard rock non manca mai), utilizzato in una batteria o in un set di percussioni e fa parte della famiglia degli strumenti idiofoni.\nQuesto strumento a percussione \u00e8 cos\u00ec chiamato per la sua particolare forma somigliante al tipico copricapo a falde larghe dei contadini cinesi.\nNon tutti i batteristi sanno cosa sia un China: \u00e8 un piatto con i bordi rovesciati (da 8 a 27 pollici), che viene montato solitamente con la campana verso il basso. Ha un suono molto particolare, impossibile da descrivere a qualcuno che non l'abbia mai ascoltato: di solito grave, aspro e metallico, fragoroso, esplosivo, scuro o argentino a seconda della misura.\nIl piatto China pu\u00f2 essere usato sia come piatto di chiusura (crash) o, suonato pi\u00f9 delicatamente, come piatto di accompagnamento, soprattutto se ha un suono corto o nella versione \"pang\" (un piatto di diametro pi\u00f9 largo). Viene utilizzato per creare particolari effetti di accentuazione durante i brani. \u00c8 usato prevalentemente nel rock, nell'heavy metal e nel jazz moderno."}
{"id": "486355", "revid": "1507870", "url": "https://it.wikipedia.org/wiki?curid=486355", "title": "Lago di Coca", "text": "Il lago di Coca \u00e8 un laghetto alpino situato a 2.108\u00a0m di quota nelle Alpi Orobie in Provincia di Bergamo, circondato dalle 3 cime orobiche che superano i 3.000\u00a0m, ovvero il Pizzo Coca, il Pizzo Redorta e la Punta Scais.\nHa una dimensione media di circa 50 metri di lunghezza massima per 20 metri di larghezza ed \u00e8 completamente ghiacciato solitamente da novembre fino ad aprile/maggio. Il lago raccoglie le acque di fusione provenienti dallo scioglimento dei nevai che si formano d'inverno a est, verso il Pizzo Coca, a ovest, verso il Pizzo Redorta, e a nord, verso il Passo di Coca. Le sue acque alimentano un torrente che discende tutta la valle di Coca e si getta nel fiume Serio presso Valbondione. In inverno, quando ghiaccia e il livello si abbassa, il lago ha una curiosa forma a cuore.\nAccessi.\nPer arrivare al Lago di Coca si parte generalmente dal Rifugio Coca (raggiungibile da Valbondione in circa 2 ore e 30 minuti) e si risale la valle di Coca seguendo il Sentiero delle Orobie, con segnavia CAI 302, raggiungendo il lago dopo circa 30 minuti. Dal lago si pu\u00f2 poi proseguire a est per la Bocchetta dei Camosci e il Pizzo Coca, oppure a nord per il Passo Coca."}
{"id": "486356", "revid": "287204", "url": "https://it.wikipedia.org/wiki?curid=486356", "title": "Henri Joseph Anastase Perrotin", "text": "Inizi\u00f2 la carriera, assieme a Guillaume Bigourdan, come assistente di F\u00e9lix Tisserand presso l'Osservatorio di Tolosa; diresse in seguito l'Osservatorio di Nizza dal 1884 fino alla sua morte. Comp\u00ec attente osservazioni di Marte e Venere, cercando di determinare il periodo di rotazione di quest'ultimo; calcol\u00f2 inoltre con precisione i parametri orbitali di Vesta.\nIl cratere Perrotin, sulla superficie di Marte, \u00e8 stato intitolato in suo onore, come pure l'asteroide 1515 Perrotin.\nTavola degli asteroidi.\nSegue un prospetto dei sei asteroidi scoperti da Perrotin."}
{"id": "486357", "revid": "27723", "url": "https://it.wikipedia.org/wiki?curid=486357", "title": "Henri Joseph Athanase Perrotin", "text": ""}
{"id": "486359", "revid": "27723", "url": "https://it.wikipedia.org/wiki?curid=486359", "title": "Henri Joseph Perrotin", "text": ""}
{"id": "486360", "revid": "27723", "url": "https://it.wikipedia.org/wiki?curid=486360", "title": "Henri Perrotin", "text": ""}
{"id": "486361", "revid": "15756", "url": "https://it.wikipedia.org/wiki?curid=486361", "title": "Cappella Sassetti", "text": "La cappella Sassetti \u00e8 l'ultima cappella del transetto destro della chiesa di Santa Trinita a Firenze. Conserva un importante ciclo di affreschi con le \"Storie di san Francesco d'Assisi\" (1482-1485), considerato il capolavoro di Domenico Ghirlandaio e tra le opere pi\u00f9 significative dell'Umanesimo colto, elegante e antiquario dell'epoca laurenziana. Opera di grande raffinatezza, \u00e8 ricca di simboli e allusioni, nonch\u00e9 di preziosi spaccati sui personaggi e sul mondo dell'epoca.\nStoria.\nFrancesco Sassetti era un ricco banchiere, uomo di fiducia della famiglia Medici, per i quali dirigeva il Banco Medici. Acquist\u00f2 nel 1479, in Santa Trinita (una delle basiliche preferite dalle ricche famiglie fiorentine) la cappella gi\u00e0 dei Ficozzi, la cui costruzione risaliva al 1371. Il Sassetti aveva optato per la basilica vallombrosana dopo che aveva ricevuto il rifiuto dei domenicani di Santa Maria Novella, dove la sua famiglia possedeva gi\u00e0 una cappella fin dal Trecento, di finanziare un ciclo di affreschi su san Francesco, suo patrono. All'epoca della decorazione, che fu sicuramente programmata negli ambienti pi\u00f9 colti della cerchia medicea, Francesco aveva circa sessantacinque anni, e aveva da poco avuto il figlio Teodoro II, poco dopo la morte di Teodoro I.\nSassetti affid\u00f2 la decorazione all'artista di maggior fama del momento in citt\u00e0, il Ghirlandaio, che realizz\u00f2 il ciclo di affreschi tra il 1482 e il 1485, come riporta la data sotto le figure dei committenti, XXV Decembris MCCCCLXXXV, 25 dicembre 1485 (il V dell'anno \u00e8 oggi illeggibile, ma riportato dalle fonti antiche) e anche la pala centrale reca come anno il 1485, su un capitello.\nLa cappella \u00e8 stata restaurata nel 2004.\nArchitettura.\nLa cappella, con l'arco a sesto acuto e le volte a crociera, \u00e8 in stile tipicamente gotico, come tutta la chiesa di Santa Trinita, ma le aggiunte rinascimentali si fusero bene con la struttura pi\u00f9 antica.\nAlle due pareti laterali, sopra uno zoccolo all'altezza dell'altare, si trovano i sarcofagi in pietra di paragone di Francesco Sassetti e di sua moglie Nera Corsi, sotto un arco in pietra serena decorato da bassorilievi e dorature, opera di creazione di Giuliano da Sangallo. Alle due tombe corrispondono i ritratti dei committenti inginocchiati sulla parete centrale attorno all'altare, che sono ritratti mentre pregano rivolti verso la pala centrale con l\"Adorazione dei pastori\", sempre di Ghirlandaio.\nGli affreschi.\nIl ciclo affrescato si dispiega su tre pareti incorniciate da elementi architettonici fittizi. Anche la pala d'altare su tavola, l\"Adorazione dei pastori\", \u00e8 circondata da un rivestimento marmoreo.\nIl tema della decorazione \u00e8 essenzialmente duplice, ma assimilabile poi, in ultima analisi, a una medesima riflessione sulla vita, la morte e la rinascita. Il primo tema \u00e8 legato alla \"Vita di san Francesco\"; il secondo attraversa trasversalmente le pitture sull'arco esterne alla cappella, la volta con le \"Sibille\", la pala d'altare, i rilievi sui sarcofagi e i piccoli monocromi attorno alle tombe, e riguarda la venuta di Cristo e la sua profezia in ambito pagano. Il tema francescano ovviamente era legato al nome del committente, mentre quello della venuta di Cristo, pur essendo connesso ad alcuni eventi della vita del Sassetti, si collegava strettamente al clima culturale dell'Accademia neoplatonica e alla situazione politica di Firenze, come nuova Roma, con una celebrazione della pace e della nuova et\u00e0 dell'oro sotto Lorenzo il Magnifico.\nGhirlandaio fuse inoltre il tema filosofico-religioso con uno pi\u00f9 prettamente storico, cio\u00e8 immortalare i committenti e la societ\u00e0 fiorentina dell'epoca con i ritratti personificati nei vari personaggi delle scene.\nIl ciclo affrescato delle \"Storie di san Francesco\" si dispiega su tre pareti incorniciate da elementi architettonici fittizi e si legge su sei scene, a partire dalla parte alta della parete sinistra, fino a quella bassa della parete destra, e sono:\nLa venuta di Cristo, il sorgere del Cristianesimo, la rinuncia dei beni di Francesco, le allegorie di morte e rinascita nei bassorilievi sui sarcofagi e sugli arcosoli diventano quindi tutte unite assieme alla celebrazione di Firenze e della sua nuova et\u00e0 dell'oro, riallacciandosi alla situazione politica e culturale contemporanea, fondendo temi cristiani e pagani secondo la strada avviata dal neoplatonismo di Marsilio Ficino.\nDal punto di vista dell'iconografia in genere si ritiene che il Ghirlandaio non conoscesse le \"Storie\" della Basilica di San Francesco di Assisi, ma certamente aveva visto quelle della Cappella Bardi in Santa Croce. Non tutte le scene sono di uguale livello artistico: evidentemente Ghirlandaio cur\u00f2 maggiormente quelle pi\u00f9 vicini agli occhi dello spettatore e quelle della parete centrale, maggiormente visibile, lasciando maggiore libert\u00e0 agli aiuti nelle scene laterali e superiori.\nLe scene esterne.\nSulla parete esterna, sopra l'arco della cappella, si trovano due affreschi facenti parte del ciclo. Le condizioni di conservazione di queste scene \u00e8 peggiore perch\u00e9 furono scialbate nel Settecento e riscoperti solo nel 1895. Queste decorazioni, poste al di sopra di uno stemma Sassetti entro una ghirlanda, in terracotta policroma invetriata, avevano anche la funzione di attirare l'attenzione dello spettatore dalla navata verso la cappella, che si trova in posizione un po' defilata.\nSopra la continuazione pittorica del pilastro che separa la cappella da quella contigua, con un'iscrizione latina, si trova una figura a monocromo con dorature del \"David\", realizzato con la tecnica della grisaille e con dorature sui calzari, sulla corazza e sull'armatura, fatta per assomigliare a una statua. L'eroe biblico \u00e8 armato di spada e della fionda con una pietra, mentre con la mano sinistra regge uno scudo con lo stemma Sassetti. La posa in contrappunto e ai suoi piedi si trova la testa del gigante Golia decapitato. La sua funzione \u00e8 triplice: oltre a presentare l'ingresso del mausoleo con lo scudo araldico, annuncia, in quanto profeta, la \"Nativit\u00e0\" della pala d'altare, come evidenzia anche l'iscrizione sul piedistallo (\"\"Saluti patriae et christianae gloriae e[x] s[ententia] s[enatus] p[opulique]\"), e incarna il ruolo del \"defensor civitas\", avendo egli protetto il suo popolo dalla minaccia del gigante Golia: infatti ha una lunga tradizione nell'iconografia cittadina di Firenze, in quanto simbolo delle libert\u00e0 cittadine contro le minacce esterne: celebri sono le versioni scultoree di Donatello (1440 circa), di Verrocchio (1472-1475) e di Michelangelo (1501-1504).\nL'affresco a forma di lunetta che si trova sulla cappella ha invece come tema \"Augusto e la Sibilla Tiburtina che annunciano la nascita del Signore\". Sullo sfondo di un paesaggio oggi poco leggibile che rappresenta il Campidoglio a Roma, si trovano due gruppi di personaggi: a sinistra Augusto e due uomini, a destra la Sibilla Tiburtina (che potrebbe essere un ritratto della figlia di Francesco Sassetti che si chiamava proprio Sibilla) e due donne. Essi fissano e indicano il sole, in cui compare il trigramma di Cristo descritto da san Bernardino. Secondo una leggenda infatti l'Imperatore sarebbe venuto a sapere della nascita di un nuovo Redentore grazie alla Sibilla, quindi il sole rappresenterebbe la nuova era della concordia che essi scorgono sorgere all'orizzonte. Augusto infatti raccolse nei \"Libri Sibillini\" una serie di profezie e speranze per un nuovo ciclo di vita del genere umano diffuse soprattutto nel mondo orientale, che rilette nell'epoca cristiana ne fecero una sorta di profeta pagano.\nLa volta.\nIl tema profetico prosegue nella volta dove si trovano quattro \"Sibille\", sullo sfondo di un cielo azzurro (oggi in alcuni punti rosso per la caduta del pigmento originario) tra costoloni decorati come festoni di fiori e frutta. Ciascuna \u00e8 ritratta seduta su un trono ideale di nuvole, davanti a un nimbo luminoso che emette raggi dorati. Esse reggono cartigli con profezie in latino circa il loro ruolo profetico descritto da Virgilio. La prima sibilla sopra l'ingresso \u00e8 la Sibilla Cumana, la pi\u00f9 importante poich\u00e9 legata alla profezia virgiliana, e le altre sono quella Eritrea e l'Agrippa, mentre la quarta identificazione \u00e8 incerta, forse la Cimmeria, priva di cartiglio.\nLe scritte riportano: \"Hec teste Virgil Magnus, in ultima autem etate; Invisibile verbum palpabitur germinabit\"\". L'\"ultima \u00e8t\u00e0\" \u00e8 quella dell'oro e il riferimento al \"verbo invisibile\" rimanda alla venuta di Cristo. La scritta su Virgilio rimanda alla quarta ecloga delle \"Bucoliche\" in cui si parla, con uno spirito da palingenesi, della venuta di un bambino portatore di un'et\u00e0 di pace e felicit\u00e0, simile a quella in cui regn\u00f2 Saturno, descritta nelle profezie sibilline ispirate alla filosofia greca e alle religioni egizia e persiana. L'interpretazione cristiana della quarta ecloga viene fatta risalire a Costantino e si rafforz\u00f2 nel Medioevo 8si pensi al ruolo scelto per Virgilio da Dante), per poi vedere il suo trionfo con la rilettura della cultura pagana di Marsilio Ficino e Cristoforo Landino, che identific\u00f2 il \"puer\" con Cristo. Anche se forse in realt\u00e0 Virgilio intendeva celebrare Augusto, una lettura civile dell'egloga \u00e8 comunque convincente nella lettura dell'iconografia della cappella, poich\u00e9 l'imperatore fu colui che, dopo le guerre civili restaur\u00f2 a Roma la pace e le tradizioni, gli ideali e le virt\u00f9 della Roma repubblicana, ripresi poi da Lorenzo una volta conclusa la pace di Lodi (1454).\nPer quanto riguarda la qualit\u00e0 pittorica delle \"Sibille\", solo i volti sembrano di mano di Domenico, mentre i corpi, di proporzioni inesatte, con il disegno delle mani un po' incerto, fanno pensare a un lavoro di bottega. La loro rappresentazione frontale tradisce la mancata conoscenza delle regole della prospettiva da sott'in su, sperimentata pochi anni prima da Melozzo da Forl\u00ec negli affreschi di Santi Apostoli, che Ghirlandaio non ebbe probabilmente modo di studiare nel suo soggiorno romano del 1480-1482. Tale insegnamento a Firenze venne invece recepito, pochi anni dopo, da Filippino Lippi.\nLa pala d'altare e i committenti.\nIl tema dell'avvento di Cristo si conclude poi nella pala d'altare, dedicata all\"Adorazione dei pastori\" e datata 1485. Il sarcofago-mangiatoia, l'arco di trionfo sotto cui passa il corte dei Magi e i pilastri che reggono la capanna sono precisi riferimenti alla nascita del Cristianesimo in ambito pagano. Ad esempio l'iscrizione sul sarcofago \"\" si rif\u00e0 alla leggenda dell'augure Fulvio, che sul punto di morire durante l'assedio di Gerusalemme di Pompeo predisse che il suo sepolcro sarebbe stato usato da un Dio. Rimanda a Gerusalemme e Pompeo anche l'iscrizione sull'arco \"\", cio\u00e8 \"eretto in onore di Gneo Pompeo Magno per volere di Ircano, sacerdote del Tempio\".\nQueste colte citazioni classiche furono probabilmente suggerite dal Fonzio, rappresentando, con altri elementi simbolici, il passaggio dalle religioni giudaica (di Ircano) e pagana (di Pompeo) al cristianesimo, sorto sulle rovine delle altre confessioni, come ricordano i due pilastri scanalati. Anche il paesaggio lontano, con le vedute di Gerusalemme e di Roma, simboleggia questa allegoria. Nelle figure dei pastori, che citano il \"Trittico Portinari\" di Hugo van der Goes, Ghirlandaio inser\u00ec il proprio autoritratto, il primo di una lunga serie, nell'uomo che indica stupefatto il Bambino.\nAi lati della pala si trovano i due committenti inginocchiati: Francesco, a destra, e sua moglie Nera Corsi, a sinistra. I due ritratti sono caratterizzati da linee severe e un po' rigide, diverse dalla sciolta narrazione delle scene, rifacendosi piuttosto al gusto fiammingo che riaffiora costantemente nell'arte di Ghirlandaio. Francesco \u00e8 vestito di rosso, a mani giunte, con il volto severamente assorto, le carni un po' molli e segnate dai solchi dell'et\u00e0, la testa rasata. Sua moglie invece ha tratti affilati, col capo coperto da un semplice panno bianco e il vestito nero, come usava per le donne non pi\u00f9 giovani. Alla base delle loro figure si legge la data A.D. MCCCCLXXX XV decembris, cio\u00e8 il Natale del 1480, una data simbolica legata forse alla commissione dell'opera o all'inizio dei lavori.\nRinuncia ai beni terreni.\nIl ciclo delle \"Storie di san Francesco\" avvia in alto nella parete sinistra, con l'episodio della \"Rinuncia dei beni\". Raffigura il giovane Francesco che ha abbandonato i beni terreni spogliandosi delle vesti pubblicamente e mentre viene protetto dal vescovo di Assisi Guido, il padre Pietro Bernardone \u00e8 irato e trattenuto dietro di lui da alcuni individui. Sembra anche solo sostenuto, come se ormai fosse gi\u00e0 rassegnato alla sorte del figlio, o forse \u00e8 la solita mancanza di drammaticit\u00e0 nell'opera del Ghirlandaio, soprattutto in queste scene in cui il contributo degli assistenti \u00e8 pi\u00f9 marcato: rispetto all'omonimo affresco di Giotto nella Cappella Bardi scarseggiano infatti il movimento e il pathos. Vari personaggi di contorno affollano la lunetta, senza per\u00f2 prendere parte all'azione, forse opera dei fratelli di Domenico e della bottega.\nLa scena si svolge sullo sfondo di una citt\u00e0 nordica che \u00e8 stata riconosciuta come Ginevra o Lione dove il Sassetti aveva prestato servizio per i Medici. Un'analoga veduta si trova infatti, come notato da Borsook e Offenhaus, nel \"Ritratto di Francesco Sassetti con il figlio Teodoro\" oggi al Metropolitan Museum di New York.\nMiracolo delle stimmate.\nIn basso sulla parete sinistra \u00e8 rappresentato san Francesco inginocchiato con le braccia aperte a ricevere il segno divino delle stimmate dal Crocifisso apparso in un nimbo tra un gruppo di serafini. Fu eseguito in dieci giornate e pur seguendo l'impostazione di Giotto in Santa Croce, il Ghirlandaio sembra prediligere come modello il rilievo marmoreo del pulpito, sempre in Santa Croce, opera di Benedetto da Maiano. Il miracolo avvenne alla Verna, la cui rocca \u00e8 fedelmente riprodotta al centro dello sfondo, con una mirabile rappresentazione naturalistica forse senza precedenti. A destra si riconosce una citt\u00e0 su un lago, una rappresentazione fantasiosa di Pisa della quale si riconosce abbastanza chiaramente il Duomo e la Torre di Pisa.\nLa realizzazione pittorica \u00e8 eccellente, anche nelle parti pi\u00f9 difficili come i volti, le mani sottili del santo e il panneggio, con una pennellata rapida ed esperta peculiare del maestro. La luce divina dell'apparizione porta alcuni magici riflessi sul volto del santo e sul saio. Da notare anche l'abilit\u00e0 nel rappresentare un cervo in scorcio, mentre gli uccelli che si congiungono in volo sono legati al tema dell'armonia dei cicli naturali, presenti anche in numerose altre opere rinascimentali.\nConferma della Regola.\nLa \"Conferma della Regola\", con il \"Miracolo del fanciullo resuscitato\", occupano la parete centrale e sono le pi\u00f9 rappresentative dell'intero ciclo. Entrambe sono ambientate in un precisissimo scorcio fiorentino.\nNella parete centrale in alto, rappresenta san Francesco che viene ricevuto da Papa Onorio III. La scena si inquadra con grande perizia ed originalit\u00e0, all'interno di un portico aperto, facendo s\u00ec che l'arco della cappella sembri un arco della chiesa sulla quale si apre la scena. La scena \u00e8 ambientata a Firenze anzich\u00e9 a Roma, con una chiara rappresentazione di piazza della Signoria sullo sfondo, il Campidoglio cittadino, con la Loggia della Signoria (ancora senza statue) al centro e Palazzo Vecchio di fianco, dietro al quale si intravede l'aspetto della chiesa di San Pier Scheraggio, prima che fosse distrutta per far spazio agli Uffizi. Il \"Marzocco\" di Donatello si presenta qui dorato e in bella mostra sull'Arengario del palazzo. Una serie di figurette, riprese nelle loro attivit\u00e0 quotidiane d\u00e0 alla veduta l'aspetto di un palpitante squarcio reale. La scelta di ambientare la scena a Firenze denota l'importanza data alla citt\u00e0, che nei circoli umanisti veniva considerata come la nuova Roma o la nuova Gerusalemme. La presenza del papa e dei cardinali conferma infatti il ruolo di Firenze come centro di rinnovamento spirituale e politico in cui l'esempio di san Francesco era rivissuto dai personaggi pi\u00f9 importanti, quali i Medici e i Sassetti. Questo \"nuovo cristianesimo\" riformato \u00e8 quello che irradia dalle teorie di Marsilio Ficino, le cui conquiste intellettuali e morali dell'Umanesimo permettono il ritorno dei mitici \"saturnia regna\", a cui alludono altre pitture della cappella.\nUn disegno ora a Berlino mostra come il Ghirlandaio avesse inizialmente pensato la scena in maniera pi\u00f9 tradizionale, seguendo l'iconografia di Giotto in Santa Croce, senza i ritratti. Nell'elaborazione definitiva per\u00f2 cre\u00f2 i tre piani della scena, cio\u00e8 la scalinata verso il basso, con alcune teste che emergono, la chiesa con la scena principale e lo sfondo. L'occhio dello spettatore veniva cos\u00ec guidato dalla serie di personaggi che compongono la scena.\nA destra in primo piano compaiono il Gonfaloniere di Giustizia Antonio Pucci, cognato di Francesco Sassetti, Lorenzo il Magnifico, Francesco Sassetti stesso e il figlio Federigo, destinato alla carriera religiosa. Lorenzo \u00e8 quello che tende la mano ad Agnolo Poliziano, in testa ai figli del Magnifico che stanno salendo le scale dietro di lui: Giuliano di Lorenzo de' Medici futuro Duca di Nemours, Piero il Fatuo e Giovanni de' Medici futuro Papa Leone X; chiudono il corteo gli altri educatori dei rampolli di casa Medici, Luigi Pulci, l'autore del \"Morgante\", e Matteo Franco, maestro elementare di casa Medici nonch\u00e9 canonico della cattedrale. La loro presenza \u00e8 un omaggio del committente alla famiglia grazie al cui appoggio aveva potuto fare carriera, superando anche i momenti difficili.\nIl Sassetti invece con un gesto della mano indica i suoi figli dall'altra parte della scala a sinistra, Galeazzo, Teodoro I e Cosimo. Precisa \u00e8 la resa della loro dignit\u00e0 e del loro abbigliamento che testimonia l'appartenenza alla ricca borghesia fiorentina. I due gruppi laterali guidano l'occhio dello spettatore verso il centro come quinte teatrali, verso la scena religiosa. La composizione, cos\u00ec originale e perfettamente armoniosa, ne fa uno dei vertici pi\u00f9 alti dell'arte del Ghirlandaio.\nIl miracolo del fanciullo resuscitato.\nIl \"Miracolo del fanciullo di Casa Spini resuscitato\", al centro della parete sopra la pala d'altare, riproduce un miracolo postumo di san Francesco, legato alla famiglia Sassetti e non a caso raffigurato nel punto centrale del ciclo di affreschi. Al santo fu attribuito il miracoloso intervento che resuscit\u00f2 un bambino caduto da una finestra di Palazzo Spini, proprio nell'antistante piazza Santa Trinita. Sostitu\u00ec la scena consueto dell\"Apparizione al capitolo di Arles\", citata nel contratto originario, e conclude le storie del ciclo. Si riconoscono nella veduta cittadina la chiesa con la primitiva facciata romanica, il palazzo Spini, ancora oggi alla testa di ponte, i palazzi Gianfigliazzi, un angolo di palazzo Minerbetti e il ponte Santa Trinita, nella redazione originaria che veniva fatta risalire a Taddeo Gaddi. Le figure dello sfondo partecipano alla scena: c'\u00e8 chi corre, chi cavalca con sussiego, chi sembra vedere l'apparizione del santo in cielo.\nIl bambino risorto sta al centro del dipinto, seduto con le mani giunte su un cataletto coperto da tessuti orientaleggianti. San Francesco appare in cielo e lo benedice, mentre ai due lati due gruppi di individui (uomini a destra, soprattutto donne a sinistra) assistono alla scena. In questi gruppi, che si distinguono per le vesti sontuose e il portamento tipico della classe mercantile fiorentina, si concentrano un gran numero di ritratti di personaggi contemporanei, fra i quali si riconoscono innanzitutto i componenti della famiglia Sassetti. Le cinque donne a sinistra dovrebbero essere le figlie di Francesco Sassetti (quella che guarda lo spettatore si rivedr\u00e0 anche, cresciuta, negli affreschi della Cappella Tornabuoni), mentre gli uomini davanti a destra i rispettivi mariti o fidanzati. Tra gli amici di casa Sassetti dovrebbero essere rappresentati Maso degli Albizi e forse Angelo Acciaiuoli e Filippo Strozzi il Vecchio.\nL'ultimo uomo della prima fila a sinistra \u00e8 lo stesso pittore che qui si autoritrasse in una fiera posizione con una mano sui fianchi. Accanto a lui, di profilo, il cognato Sebastiano Mainardi. Curiosa \u00e8 la presenza di una serva di colore, con il naso schiacciato e con le labbra tumide. Sulla destra si riconoscono i ritratti poi di alcuni ricchi personaggi fiorentini, come Maso degli Albizi, Agnolo Acciaiuoli e Palla Strozzi, mentre l'uomo in primo piano quasi girato di spalle \u00e8 Neri di Gino Capponi. Le due ultime figure a destra rappresentano forse il Poliziano e il Fonzio. In primo piano si trovano due frati inginocchiati e due monache, probabilmente legati ai Vallombrosani di Santa Trinita, stanno invece ai lati del cataletto; un'altra donna si protende verso il fanciullo, forse la madre.\nLe tre figure dietro la bara sono di aiuto, forse di Sebastiano Mainardi. Vi si vedono anche due falegnami al lavoro: dopotutto quel tratto di strada si chiamava anticamente \"via dei Legnaiuoli\", e la menzione crea un vivo accento realistico.\nProva del fuoco.\nIn alto nella parete destra, viene rappresentato san Francesco che va a predicare dal sultano durante la Settima crociata: questi lo incita a passare sopra al fuoco per dimostrare la sua santit\u00e0 e a sua volta san Francesco sfida i consiglieri del sultano.\nLo schema compositivo ricalca abbastanza fedelmente la struttura dell'analogo affresco di Giotto in Santa Croce: il sultano al centro, a destra san Francesco con i suoi confratelli e a sinistra i consiglieri del sultano, con l'innovazione per\u00f2 di mettere una figura di spalle in primo piano, che fa convergere l'attenzione sul centro della scena. Particolarmente bello \u00e8 il manto cangiante di uno dei consiglieri. Non vi si riconoscono per\u00f2 ritratti, cos\u00ec come generico \u00e8 lo sfondo.\nEsequie di san Francesco.\nChiude la serie la scena in basso a destra con le \"Esequie di san Francesco\", eseguita in 28 giornate, dove il santo giace morto disteso su un catafalco al centro di una grande chiesa rinascimentale, con svariate figure attorno. Chiara \u00e8 la derivazione dal Giotto di Santa Croce (gli stessi gesti dei monaci per esempio), anche se il Ghirlandaio se ne distacca in diversi elementi, come l'impianto monumentale dello sfondo, e il diverso grado di emozioni che pervadono i presenti. Infatti \u00e8 ben vivo il ricordo delle \"Esequie di santa Fina\", dipinte dal Ghirlandaio non molti anni prima, nel 1475.\nI personaggi sono disposti sullo sfondo di un'imponente architettura classica, affollati attorno al catafalco del defunto. Alcuni preti recitano preghiere, tre giovani chierici portano una croce e due ceri processionali, mentre i frati, raccolti attorno al corpo del santo, danno sfogo al loro dolore. Un uomo vestito di rosso, messer Girolamo, cerca con incredulit\u00e0 la ferita nel costato. Probabilmente nel dare un volto ai frati della scena Ghirlandaio attinse tra i religiosi di santa Trinita e del vicino convento francescano di Ognissanti.\nLe tre persone a destra sono padre, figlio e nipote non identificabili, forse legati alla famiglia Sassetti. A destra di nuovo il Poliziano e il Fonzio, i suggeritori dei soggetti e dei temi dell'intero ciclo.\nStile.\nIl ciclo affrescato della Cappella Sassetti fa suo l'impianto compositivo della Cappella Brancacci, con le diverse scene suddivise in due piani sovrapposti e delimitate da pilastri scanalati, con un'applicazione rigorosa della prospettiva. Lo spazio, razionale e civile, mostra spesso squarci di vita quotidiana fiorentina, armonizzate con le scene sacre in primo piano. I personaggi contemporanei, ritratti con precisione nella loro dignit\u00e0 e raffinatezza, arrivano ad essere protagonisti del vivace racconto. Tra le varie influenze si possono cogliere le citazioni archeologiche, la minuzia nei dettagli di stampo fiammingo e la tradizione fiorentina da Giotto in poi.\nLa vena narrativa \u00e8 ricca e feconda e, seppure sia quasi estranea al \"pathos\" concitato, privilegia l'armonia lineare, l'uso di colori luminosi e sereni, l'atmosfera serena.\nLe tombe.\nLe due tombe sono collocate sotto a due archi nel registro all'altezza dell'altare sulle pareti laterali e sono opera di Giuliano da Sangallo, architetto di fiducia del Magnifico. A destra si trova quello di Francesco Sassetti e a sinistra quello della moglie Nora Corsi. Entrambi i sarcofagi sono nella scura pietra di paragone e sono adornati da sobrie decorazioni a bassorilievo e asciutte iscrizioni in scrittura capitale in latino. Gli arcosoli sono invece in pietra serena e sono pure decorati da bassorilievi dorati, oltre che contornati da figurine classicheggianti affrescate a monocromo di ispirazione antiquaria: riprese forse da monete romane nelle collezioni Sassetti, non sono ancora state interpretate con esattezza; a destra ci sono ad esempio gli imperatori e una scena di \"Adlocutio\", celebrando magari il committente come \"vir activus\".\nNelle decorazioni delle tombe si percepisce un maggiore senso archeologico, derivato dall'ostentazione delle teorie e dell'iconografia della cerchia neoplatonica medicea. Le figurette tratte dall'arte greco-romana, magari filtrate dai fregi dei pulpiti di San Lorenzo (pulpito della Passione e pulpito della Resurrezione) di Donatello. Sul sarcofago di Francesco si trovano due bucrani tra festoni con al centro una targa biansata; sulla base dell'arco si trovano due rilievi con una scena di esequie (forse del Sassetti stesso) tra centauri un sacrificio di Eroti, il tutto tra due stemmi Sassetti entro riquadri. Anche nella tomba di Nera Corsi si vedono due riquadri con centauri che reggono scudi araldici Sassetti-Corsi, armati di fionde e sassi (richiamo al nome Sassetti). Il centauro potrebbe essere Chirone, tutore di numerosi eroi greci e simbolo di saggezza e di arte pratica, in cui l'uomo del Rinascimento si poteva identificare. Non a caso un centauro compare anche in un manoscritto della Biblioteca Medicea Laurenziana dell\"Etica Nicomachea\" di Aristotele tradotta dell'Argiropulo, opera fondamentale che indica all'uomo come realizzarsi individualmente, sia attraverso l'attivit\u00e0 manuale che quella del pensiero. La danza di Eroti nella cerimonia funebre ricordano poi la rinascita del defunto, infatti essi stanno per aprire il cratere con le ceneri del defunto al centro.\nSulla tomba di Nera Corsi si trovano anche alcune Nereidi: oltre che rimandare al suo nome Nera, sono anche allegorie del tenero amore coniugale, nelle loro pose che le ritraggono in due casi in atteggiamenti amorosi con un centauro-tritone. inoltre esse accompagnano l'anima nel viaggio verso il paradiso degli antichi, cio\u00e8 le Isole dei Beati. Una figura in piedi su una nave simboleggia poi la Fortuna che guida nelle difficolt\u00e0 e le tempeste della sorte, attraverso le doti dell'individuo.\nIl messaggio complessivo \u00e8 quello dell'esaltazione della vita attiva dell'individuo, confortato dalle virt\u00f9 dell'animo e dell'intelletto e dagli affetti, rispetto agli aiuti o alle difficolt\u00e0 della Fortuna, fino al momento della morte che, secondo la visione cristiana, \u00e8 l'inizio di una nuova vita: non a caso le figure inginocchiate dei due committenti sulla parete centrale guardano intensamente alla \"Nativit\u00e0\" al centro. Le tonalit\u00e0 scure delle tombe dopotutto contrastano con la luminosit\u00e0 degli affreschi e richiamano il tema della morte, esaltata per\u00f2 in senso di rinascita."}
{"id": "486364", "revid": "287204", "url": "https://it.wikipedia.org/wiki?curid=486364", "title": "Tay (popolo)", "text": "I tay (o anche th\u00f4, t'o, tai tho, ngan, phen, thu lao, pa di) sono un gruppo etnico vietnamita.\nAppartengono al ceppo linguistico del tai-kadai e tra i membri pi\u00f9 noti dell'etnia vi \u00e8 N\u00f4ng \u00d0\u1ee9c M\u1ea1nh, segretario generale del Partito Comunista del Vietnam dal 2001 al 2011.\nCi sono circa 1,6 milioni di tay in Vietnam. Molti vivono a nord, nella Regione di Tay Bac e nelle province di Cao Bang, Lang Son e Quang Ninh, dove sono stanziati nelle valli a ridosso dei numerosi monti della zona. Abitano in fertili pianure e praticano l'agricoltura, soprattutto coltivano il riso, il mais e le patate.\nI villaggi tay si trovano di solito ai piedi delle colline e portano spesso il nome di un fiume, di un monte o di una pianura. Ogni villaggio ha 15 o 20 gruppi di case.\nLa maggior parte dei tay pratica il culto degli antenati e l'Animismo. L'altare per gli antenati di solito \u00e8 collocato al centro della casa, \u00e8 considerato sacro e agli invitati non \u00e8 permesso sedersi di fronte ad esso."}
{"id": "486367", "revid": "287204", "url": "https://it.wikipedia.org/wiki?curid=486367", "title": "Ulteo", "text": "Ulteo \u00e8 un progetto composto da tre differenti software GNU/Linux pubblicati con licenza GPL: Online Desktop, Virtual Desktop e Application System.\nFondatore del progetto \u00e8 Ga\u00ebl Duval, noto in quanto creatore a suo tempo della distribuzione \"Mandrake\", ora rinominata in Mandriva Linux.\nStoria.\nLo sviluppo inizi\u00f2 nel 2006, una parte iniziale di tali cambiamenti era a suo tempo stata implementata nella prima versione alpha di Ulteo Application System denominata \"Sirius\", pubblicata per il periodo di test in data 6 dicembre 2006 e basata su architettura Kubuntu/Debian.\nIn seguito, \u00e8 nato Online Desktop, un servizio \"pensato in modo da offrire la possibilit\u00e0 di utilizzare l'Application System all'interno di un browser web\", prescindendo in tal modo dal sistema operativo installato sul proprio PC e rendendo possibile l'utilizzo di un sistema GNU/Linux anche agli utenti che non potessero o non volessero utilizzare una distribuzione live.\nPubblicato il 20 settembre 2007 in beta, rende tra l'altro disponibile al suo interno una suite completa OpenOffice.org a chiunque abbia un web-browser con i plugin JavaScript e Ambiente Sun Java Runtime 1.4+ abilitati.\nIl 17 marzo 2008 \u00e8 la volta della versione beta del sistema applicativo Sirius, che permette la sincronizzazione automatica dei documenti/dati presenti nel computer locale sul proprio Online Desktop, e l'aggiornamento automatico in background sia del sistema applicativo stesso che dei programmi installati. Il sistema applicativo \u00e8 sempre basato su Kubuntu/Debian.\nIl 28 aprile 2008 vede la luce la prima versione del Virtual Desktop, il terzo ed ultimo tassello che completa il mosaico Ulteo, sotto forma di un sincronizzatore di documenti per Windows. Questo \u00e8 un software appositamente pensato per rendere possibile una sincronizzazione automatica dei documenti presenti all'interno di un computer su cui gira Microsoft Windows con quelli presenti su Online Desktop. A partire da questo momento diventa possibile per la prima volta la piena sincronizzazione automatica tra i documenti presenti su Online Desktop, GNU/Linux Application System ed un computer su cui sia installato Virtual Desktop sotto Microsoft Windows, rendendo di fatto fruibili i dati utente in maniera trasparente ed automatica sui tre sistemi.\nIl sincronizzatore di documenti si evolve e il 19 maggio 2008 nasce il Virtual Desktop, di fatto un sistema operativo GNU/Linux completo che, sfruttando le caratteristiche di CoLinux gira su un computer come se fosse un qualsiasi programma Microsoft Windows.\nIn data 22 luglio 2008 esce la prima versione stabile del sistema applicativo Ulteo, che comprende finalmente tutte le caratteristiche previste dal progetto in forma matura: file system composto da diversi strati SquashFs uniti tramite UnionFs, aggiornamento automatico e trasparente all'utente, sincronizzazione automatica e trasparente dei propri documenti con quelli presenti su Online Desktop e/o Virtual Desktop.\nCaratteristiche.\nUlteo \u00e8, secondo Duval, un \nSecondo il punto di vista di Ga\u00ebl Duval e degli sviluppatori di Ulteo, riportato sull'annuncio relativo alla pubblicazione \"gli utenti eseguono attivit\u00e0 che dovrebbero essere riservate a specialisti dei computer, mentre pensiamo che essi dovrebbero occupare il loro tempo usando le applicazioni di cui hanno bisogno\".\nI loro interventi si sono concentrati quindi nel fare in modo che Ulteo debba:\nIn aggiunta al processo di sincronizzazione di cui sopra, esiste un sistema di autenticazione a livello mondiale (basato su kerberos) che consente un single sign-on per tutti i servizi locali e on-line di Ulteo.\nInoltre il sistema \u00e8 strutturato in diversi layers dedicati (kernel, X11, KDE ...) che sono in realt\u00e0 montati su file SquashFS uniti insieme in un file system UnionFs tramite un meccanismo che pu\u00f2 sincronizzare i file di ogni SquashFS con un dettaglio che permette di replicare ogni singolo bit dal server, per cui l'applicazione rimane sempre pulita e aggiornata."}
{"id": "486369", "revid": "486946", "url": "https://it.wikipedia.org/wiki?curid=486369", "title": "Obiettivi fotografici", "text": ""}
{"id": "486371", "revid": "322321", "url": "https://it.wikipedia.org/wiki?curid=486371", "title": "Fontaniva", "text": "Fontaniva \u00e8 un comune italiano di abitanti della provincia di Padova in Veneto, situato circa 30\u00a0km a nord del capoluogo.\nGeografia fisica.\nIl territorio comunale di Fontaniva \u00e8 situato nel cuore della pianura veneta, al confine tra alta e bassa pianura, nella zona delle risorgive, ed \u00e8 attraversato dal corso del fiume Brenta. \nAlla grande ricchezza d'acqua del territorio si deve probabilmente il nome della localit\u00e0, che secondo alcuni deriverebbe dal latino \"fontes ibi\" (in questo luogo ci sono delle fontane) o \"fons viva\" (fontana viva).\nLa frazione pi\u00f9 importante \u00e8 San Giorgio in Brenta, con pi\u00f9 di un migliaio di abitanti, fondata in epoca longobarda e sede di un ramo della famiglia Borromeo.\nStoria.\nIl territorio di Fontaniva appartiene, con certezza storica, alla centuriazione romana di Cittadella-Bassano e quindi fu abitato fin dall'epoca romana. Ne sono testimonianza i resti di piccoli insediamenti agricoli che sono emersi, dagli anni ottanta del secolo scorso ad oggi. Tali resti consistono in mattoni, tegole, coppi, pesi da telaio, parti di macine da cereali e parti di anfore rinvenuti in superficie durante le arature e conservati presso il locale \"Museo storico agricolo\".\nNei primi anni del 2000 sono emersi resti archeologici, oggetto ancora di studio e di indagine, che fanno pensare ad insediamenti, nel territorio di Fontaniva, di epoca eneolitica (per ora i pi\u00f9 antichi dell'Alta Padovana).\nIl territorio di Fontaniva, dopo la caduta dell'Impero Romano, sub\u00ec le invasione barbariche e venne, in particolare, fatto oggetto di insediamenti di genti longobarde, da cui ebbe origine una delle pi\u00f9 antiche e potenti famiglie padovane, i Fontaniva, che presero il nome dal paese.\nLa famiglia Peraga discenderebbe proprio dai Fontaniva. La prima arma araldica dei Peraga era \"una roda zala in campo azuro\" (una ruota gialla in campo azzurro). Successivamente i Peraga usarono armi con diverse variazioni: o con tre ruote o con la presenza di un leone rampante (simbolo dei Fontaniva).\nFontaniva \u00e8 una delle localit\u00e0 interessate dalle vicende umane e storiche che si svolsero tra il XI secolo e il XIII secolo e dalle numerose propriet\u00e0 che videro protagonisti i vari componenti della famiglia degli Ezzelini. Propriet\u00e0 che furono certosinamente accertate, censite e documentate dopo la loro definitiva sconfitta avvenuta nel 1260. \nReligione.\nLa maggior parte dei cittadini di Fontaniva \u00e8 cattolica. La chiesa di Fontaniva, risalente al 1642 ed ampliata nel 1863, \u00e8 a capo dall'omonimo vicariato della diocesi di Vicenza."}
{"id": "486372", "revid": "119028724", "url": "https://it.wikipedia.org/wiki?curid=486372", "title": "Vincenzo Viviani", "text": "Fu allievo di Evangelista Torricelli e discepolo (il pi\u00f9 giovane) di Galileo Galilei. In geometria leg\u00f2 il suo nome al teorema di Viviani e alla curva di Viviani. \nBiografia.\nNato e cresciuto a Firenze, Viviani studi\u00f2 presso un collegio di Gesuiti. Il Granduca Ferdinando II de' Medici gli accord\u00f2 una borsa di studio per acquistare libri di matematica. Viviani studi\u00f2 questa materia sotto la guida del galileiano Padre Clemente Settimi. Fu poi allievo di Evangelista Torricelli e si dedic\u00f2 alla fisica e alla geometria.\nNel 1639, a 17 anni, divenne assistente di Galileo Galilei ad Arcetri, fino alla morte del maestro nel 1642. Di Galilei raccolse l'eredit\u00e0 di manoscritti, documenti e lettere, procurandosi di conservare la memoria dello scienziato pisano e di diffondere il suo insegnamento. Tutto questo materiale conflu\u00ec nell'opera \"Racconto istorico della vita di Galileo\" con notazioni sulla vita pubblica e privata dello scienziato pisano. A Firenze, Viviani fece incidere l'intera vita e le opere di Galilei su alcune lunghe epigrafi in latino sulla facciata del suo palazzo, che venne da allora soprannominato Palazzo dei Cartelloni. Dal 1655 al 1656 cur\u00f2 la prima edizione dell'opera completa di Galilei.\nDopo la morte di Torricelli nel 1647, Viviani subentr\u00f2 come suo successore all'Accademia delle Arti del Disegno di Firenze. Ferdinando II lo nomin\u00f2 Ufficiale dei Fiumi, carica che Viviani occup\u00f2 per il resto della sua vita. In seguito Viviani sar\u00e0 anche Ingegnere della Magistratura di Parte Guelfa. Egli fu inoltre uno dei primi membri del gabinetto sperimentale del Granduca, l'Accademia del Cimento, fondata un decennio pi\u00f9 tardi.\nNel 1660, assieme a Giovanni Alfonso Borelli, condusse un esperimento per determinare la velocit\u00e0 del suono: misurando l'intervallo di tempo tra la vista del bagliore dello scoppio di un cannone posto a una certa distanza e la percezione del rumore, giunsero a un risultato di 350 metri al secondo, valore molto pi\u00f9 vicino alle misurazioni attuali (331,29 metri/secondo ad una temperatura di 0\u00a0\u00b0C) del precedente di 478 metri/secondo ottenuto da Pierre Gassendi. Molto probabile che Viviani partecipasse, con Borelli all'esperimento della misurazione della velocit\u00e0 della luce a mezzo di specchi riflettenti, sulla distanza Firenze-Pistoia.\nNel 1661 Viviani condusse esperimenti sulla rotazione del pendolo, 190 anni prima della famosa dimostrazione di Foucault.\nDal 1666, con il crescere della sua fama di matematico, Viviani cominci\u00f2 a ricevere svariate offerte di incarichi dalle corti europee: Luigi XIV di Francia gli offr\u00ec un posto all'Academie Royale des Sciences, Giovanni II Casimiro di Polonia voleva nominarlo astronomo di corte. Timoroso di perdere Viviani, il Granduca lo nomin\u00f2 allora matematico di corte: Viviani accett\u00f2 e declin\u00f2 le altre offerte.\nNel 1687 pubblic\u00f2 un trattato sull'ingegneria idrica, \"Discorso intorno al difendersi da' riempimenti e dalle corrosione de' fiumi\". \nAlla sua morte, Viviani lasci\u00f2 un'opera quasi completa sulla resistenza dei solidi, in seguito completata e pubblicata da Luigi Guido Grandi. \nNegli anni Trenta del Settecento, la Chiesa finalmente consent\u00ec che la salma di Galileo fosse seppellita in una tomba convenientemente decorata nella basilica fiorentina di Santa Croce: il monumento funerario venne realizzato anche con fondi lasciati da Viviani per quel preciso scopo. Anche i resti di Viviani vennero traslati nella nuova tomba di Galileo.\nGli strumenti matematici raccolti da Viviani nel corso della sua vita sono oggi conservati presso il Museo Galileo di Firenze.\nGli \u00e8 stato dedicato il cratere lunare Viviani."}
{"id": "486379", "revid": "345405", "url": "https://it.wikipedia.org/wiki?curid=486379", "title": "Basilica di Nostra Signora della Pace", "text": "La basilica di Nostra Signora della Pace (in francese \"basilique de Notre Dame de la Paix\") \u00e8 una chiesa cattolica situata a Yamoussoukro, in Costa d'Avorio. Nonostante la sua grandiosit\u00e0 non \u00e8 una cattedrale: la sede del vescovo \u00e8 infatti la vicina cattedrale di Sant'Agostino.\nFu voluta dal primo presidente del paese, F\u00e9lix Houphou\u00ebt-Boigny, e progettata dall'architetto Pierre Fakhoury sul modello della basilica di San Pietro.\nStoria.\nCostruita tra il 1985 e il 1989 con marmo, \u00e8 costata circa 250 milioni di euro. Fu consacrata da papa Giovanni Paolo II il 10 settembre 1990. Giovanni Paolo II accett\u00f2 di essere presente alla consacrazione solo a patto che accanto alla basilica fosse poi costruito un ospedale. A seguito della posa simbolica prima pietra posata durante la visita papale, l'inizio dei lavori della struttura ospedaliera era inizialmente previsto per il 2000, ma rimase congelata per la crisi politico-militare del 2002-2011; l'ospedale venne finalmente completato nel 2014 e aperto nel gennaio 2015, dopo una spesa di 21,3 milioni di euro.\nIl \"Guinness dei primati\" la classifica fra le chiese pi\u00f9 grandi del mondo, con una superficie esterna di 30.000 m\u00b2 ed interna di 7.989 m\u00b2. Rispetto al suo modello vaticano \u00e8 pi\u00f9 alta (158 m, altezza misurata con la croce posta sulla cupola, contro 133 di San Pietro), pi\u00f9 lunga e pi\u00f9 larga. Nonostante questo sorpasso non si fregia comunque del record di chiesa pi\u00f9 alta del mondo, che \u00e8 detenuto dalla guglia della cattedrale di Ulma in Germania, alta 161,53 metri. Tuttavia San Pietro \u00e8 pi\u00f9 capiente: Notre Dame de la Paix pu\u00f2 contenere 7.000 fedeli nella navata e 11.000 in altre aree del complesso, mentre la basilica romana pu\u00f2 contenere al suo interno 60.000 fedeli. Infatti del complesso fanno parte anche un rettorato e una villa riservata esclusivamente alle visite papali.\nNel colonnato sono realizzate 4 cappelle quella a nord est dedicata a S. Giovanni ospita un concerto di 7 campane in La2 fuse da una fonderia francese, il campanone pesa 4.300\u00a0kg.\nLa costruzione fu voluta e in gran parte finanziata dal presidente Houphou\u00ebt-Boigny, per dare lustro alla sua citt\u00e0 natale, elevata al rango di capitale nel 1983. A chiesa quasi ultimata, Houphou\u00ebt-Boigny ordin\u00f2 una vetrata a mosaico, importata dalla Francia, raffigurante Ges\u00f9 e gli apostoli. Nella magnifica vetrata sono raffigurati tutti gli artefici della costruzione della basilica: l'ingegnere e architetto, il presidente Boigny, i costruttori della vetrata e molti altri personaggi. All'interno della basilica, oltre ad un presepe in ebano di pregevole fattura ed una croce in oro del peso di 13 chilogrammi, \u00e8 posta una statua donata da un detenuto del carcere di Abidjan.\nLa basilica \u00e8 stata edificata su un'area di propriet\u00e0 del vecchio presidente che sostenne di averne finanziato per intero le spese per la realizzazione che si aggirano oltre i 300 milioni di dollari e donata in seguito al Vaticano. Numerose sono le critiche su chi realmente ha pagato questa costruzione, la totalit\u00e0 dei finanziamenti si pensa vengano direttamente dalle casse dello stato. \u00c8 gestita da religiosi appartenenti alla Societ\u00e0 dell'apostolato cattolico (chiamati popolarmente \"Pallottini\").\nCritiche.\nLa costruzione della struttura ha dato origine a critiche, in parte per le condizioni socio-economiche della Costa d'Avorio, paese in via di sviluppo con enormi problematiche sociali, ma anche per la presenza in una zona geografica solo a minoranza cattolica. Sono state coinvolte nella polemica anche le donazioni ricevute da organizzazioni cattoliche, accusate di aver ignorato raccolte fondi per progetti umanitari pi\u00f9 urgenti. Il presidente Houphou\u00ebt-Boigny \u00e8 stato accusato di irresponsabilit\u00e0 per aver finanziato l'opera anche con denaro pubblico, nonostante abbia dichiarato di aver usato il suo denaro proprio."}
{"id": "486384", "revid": "339392", "url": "https://it.wikipedia.org/wiki?curid=486384", "title": "Copa Am\u00e9rica 1922", "text": ""}
{"id": "486388", "revid": "339392", "url": "https://it.wikipedia.org/wiki?curid=486388", "title": "Maracan\u00e0", "text": ""}
{"id": "486391", "revid": "6066", "url": "https://it.wikipedia.org/wiki?curid=486391", "title": "Flavio Arriano", "text": ""}
{"id": "486393", "revid": "17351", "url": "https://it.wikipedia.org/wiki?curid=486393", "title": "Aeroporti di Roma S.p.A.", "text": ""}
{"id": "486394", "revid": "1543377", "url": "https://it.wikipedia.org/wiki?curid=486394", "title": "Cinocefalo", "text": "Il termine Cinocefalo (dal greco antico \"\u03ba\u03c5\u03bd\u03bf\u03ba\u1f10\u03c6\u03b1\u03bb\u03bf\u03c2\" che significa \"testa di cane\") designa un essere mitico dal corpo d'uomo e dalla testa di canide, di dimensioni variabili da umane a gigantesche.\nI Cinocefali, assieme agli Sciapodi, i Blemmi, i Ciclopi, gli Ippopodi e altre creature consimili, vengono pi\u00f9 in generale categorizzati come Popoli mostruosi. Ai Cinocefali vengono attribuite, nella maggioranza dei casi, caratteristiche negative quali l'irrazionalit\u00e0, l'aggressivit\u00e0 e la dissolutezza dei costumi.\nSignificato, diffusione e fonti storiche del mito.\nIl mito del popolo di uomini-cane \u00e8 presente in tutte le culture indoeuropee di et\u00e0 classica, dall'Africa settentrionale alla Grecia, dalla Persia all'India, nelle quali i Cinocefali vengono sempre indicati con nomi concernenti l'attributo canino. Popolazioni di uomini-cane vengono descritte da vari autori latini e greci con nomi diversi e collocate nei luoghi pi\u00f9 remoti.\nVengono descritti come creature mostruose realmente esistenti, talvolta mutuando, per\u00f2, racconti o miti di altri paesi, come probabilmente viene fatto da Ctesia (IV secolo a.C.) descrivendo, nella sua storia dell'India, i \"Calystrien\". Le creature di Ctesia coincidono con gli Swamukha indiani (letteralmente \"faccia di cane\") citati nei Pur\u0101\u1e47a.\nLa fonte greca pi\u00f9 antica (VIII secolo a.C./VII secolo a.C.), Esiodo, distingue fra \"Hemikynes\" (in greco antico \u1f21\u03bc\u03af\u03ba\u03c5\u03bd\u03b5\u03c2, \"mezzi cane\") descritti come umanoidi dal corpo di cane e \"kynokephaloi\", dalla testa di cane e corpo umano, ma li colloca, entrambi, sulle coste del Mar Nero, trattandoli come un'unica popolazione. Popoli di uomini-cane vengono anche creati ex novo, come fa Luciano di Samosata, nella composizione dell'opera satirica \"Storia Vera\", introducendo la razza immaginaria dei \"Cinobalanoi\" (in greco antico \u039a\u03c5\u03bd\u03bf\u03b2\u03ac\u03bb\u03b1\u03bd\u03bf\u03b9, \"ghiande canine\", riferito alle ghiande - col significato probabile di peni - alate cavalcate da questi esseri).\nGli autori classici successivi non apportano varianti al mito, se non per il luogo (sempre molto distante) e il nome. Per Strabone e Plinio il Vecchio si chiamano \"Cynamolgi\" e abitano in Etiopia, mentre Tertulliano descrive i \"Cynopennae\" e li colloca nella Persia.\nI Cinocefali vengono, successivamente, \"catalogati\" (come gi\u00e0 facevano, in parte, gli stessi autori classici, ma ora molto pi\u00f9 estesamente), in trattati quali il \"Liber monstrorum de diversis generibus\" (VIII secolo), assieme a molteplici creature mostruose, abitanti nelle terre orientali lontane e sconosciute ritenute contigue al Giardino dell'Eden.\nPopoli reali, poco noti o ostili, vengono altres\u00ec identificati da autori medievali occidentali, pi\u00f9 o meno direttamente, con questi esseri fantastici. Per esempio, Paolo Diacono nella sua \"Historia Langobardorum\" afferma che i Longobardi, per intimorire degli avversari, alimentassero la diceria di avere tra loro dei feroci Cinocefali. Il miniaturista francese Ademaro di Chabannes scrive nella \"Historia Francorum\" - riferendosi ad alcuni Saraceni catturati dai Franchi presso Limoges - che costoro non si esprimevano nella loro lingua, ma guaivano e abbaiavano come cani. Il chierico Hyon de Narbonne (Ivo di Narbona), in una lettera indirizzata a Gerardus de Malemort, arcivescovo di Bordeaux, testimonia l'assedio dei Tartari a Wiener Neustadt, cittadina del ducato austriaco al confine con l'Ungheria. Nel descrivere le atrocit\u00e0 compiute dagli assedianti, Hyon afferma che i capi dei Tartari hanno dei Cinocefali tra le loro file, a cui danno in pasto i corpi sezionati dei prigionieri. Il frate francescano Giovanni da Pian del Carpine nella \"Historia Mongalorum\", attribuisce caratteristiche canine al volto dei Samoiedi.\nAnubi, il Buon Pastore e San Cristoforo Cinocefalo.\nAffini ai Cinocefali, dal punto di vista \"teratologico\" avendo le stesse fattezze, sono anche le divinit\u00e0 egizie Anubi e Upuaut. In questo caso per\u00f2, l'uomo-cane assume un significato simbolico differente, quale tramite fra il mondo dei vivi e dei morti, nel quale il defunto rinasce a nuova vita.\nIl santo cristiano Cristoforo viene raffigurato in moltissime icone e affreschi bizantini con le fattezze di Cinocefalo. Nella \"Passio sancti Christophori martyris\", un testo presente in varie opere di patristica e che ebbe molta diffusione in epoca medioevale, viene narrata la leggenda del santo, che sarebbe proprio un Cinocefalo convertitosi al Cristianesimo.\nSan Cristoforo Cinocefalo presenta caratteri comuni sia al dio egizio (San Cristoforo traghetta Ges\u00f9 bambino, portandolo sulle spalle, da una riva all'altra di un fiume, cos\u00ec come Anubi \"traghetta\" le anime fra il regno dei vivi a quello dei morti) sia ai molteplici racconti di Cinocefali (talvolta San Cristoforo viene rappresentato come un gigante, attributo condiviso da diverse popolazioni di uomini-cane).\nLa figura di San Cristoforo, sebbene acquisisca alcuni tratti del mito dei Cinocefali (il gigantismo, l'abbruttimento prima della conversione) ne ribalta completamente lo status morale, nella sua santit\u00e0. Un autore altomedievale (IX secolo), il monaco benedettino Ratramno di Corbie (\"Ratramnus\") nella lettera \"Epistola de Cynocephalis\" afferma che i Cinocefali debbano essere considerati come esseri umani. Questo documento esprime un duplice e pi\u00f9 complesso atteggiamento verso i \"popoli mostruosi\" che si sviluppa nel tempo, che vede al di l\u00e0 dell'ostilit\u00e0 prevalente, anche l'accettazione come parte della creazione di Dio.\nCome riportato da Massimo Izzi, A.H.Krappe e Ph. Walter, la figura di San Cristoforo sarebbe, anche, un retaggio di culti pagani legati al moto astronomico di Sirio, stella appartenente alla costellazione del Cane Maggiore. La festa del santo cade il 25 luglio e il riferimento astronomico riguarderebbe il periodo della \"canicola\", quello in cui il sorgere e tramontare di Sirio coincidono con quelli del Sole.\nVarianti del mito.\nUna variante significativa che descrive popolazioni in cui le femmine (talvolta indicate come amazzoni) sono sempre completamente umane, mentre i maschi sono Cinocefali o cani. La progenie di queste donne, a seconda del sesso del nascituro, perpetua questo dimorfismo. Il mito ha la medesima ampia diffusione di quello dei popoli Cinocefali. Il cronachista medievale tedesco Adamo da Brema nella sua \"Descriptio Insularum Aquilonis\", in cui descrive la geografia, i popoli e costumi della Scandinavia colloca questa terra sulle coste del Mar Baltico.\nBibliografia.\nFonti primarie.\nSono qui raccolte le fonti storiche principali che forniscono, nel tempo, supporto alla elaborazione e diffusione del mito dei Cinocefali. Le fonti sono indicate in ordine alfabetico. Per le fonti rinascimentali e moderne \u00e8 indicato anche l'anno di pubblicazione.\nViene utilizzata la convenzione: Libro[in numeri romani].Capitolo.paragrafo/iSuddivisioni assenti vengono indicate con un punto. Per esempio, (I..11) della \"Historia Langobardorum\" significa paragrafo 11 del Libro I, senza suddivisione di capitoli. Suddivisioni ulteriori sono esplicitate."}
{"id": "486397", "revid": "86599", "url": "https://it.wikipedia.org/wiki?curid=486397", "title": "Prosper-Mathieu Henry", "text": "Il Minor Planet Center gli accredita la scoperta di sette asteroidi, effettuate tra il 1872 e il 1878. Tuttavia \u00e8 noto che scopr\u00ec, assieme al fratello Paul-Pierre Henry, quattordici asteroidi, ma i due vollero annunciare alternativamente la paternit\u00e0 di ogni asteroide da loro individuato."}
{"id": "486398", "revid": "77358", "url": "https://it.wikipedia.org/wiki?curid=486398", "title": "Prosper Henry", "text": ""}
{"id": "486399", "revid": "77358", "url": "https://it.wikipedia.org/wiki?curid=486399", "title": "Mathieu-Prosper Henry", "text": ""}
{"id": "486401", "revid": "77358", "url": "https://it.wikipedia.org/wiki?curid=486401", "title": "Mathieu Prosper Henry", "text": ""}
{"id": "486407", "revid": "1318658", "url": "https://it.wikipedia.org/wiki?curid=486407", "title": "SRG SSR", "text": "La SRG SSR (in tedesco Schweizerische Radio- und Fernsehgesellschaft\", in italiano Societ\u00e0 svizzera di radiotelevisione\", in francese Soci\u00e9t\u00e9 suisse de radiodiffusion et t\u00e9l\u00e9vision\", in romancio Societad svizra da radio e televisiun\"), fino al 2010 \"SRG SSR id\u00e9e suisse\", \u00e8 l'azienda che gestisce il servizio pubblico radiofonico e televisivo svizzero. La societ\u00e0, gi\u00e0 membro dell'Unione europea di radiodiffusione e azionista del canale d'informazione Euronews, svolge anche un'azione solidale verso i paesi colpiti da catastrofi naturali o guerre attraverso La Catena della Solidariet\u00e0.\nStoria.\nLa terza emittente radiofonica pubblica europea ha iniziato a trasmettere da Losanna nel 1922, fin dall'inizio sulla base di un sistema di licenze a pagamento. Nel 1923 furono acquistate 980 licenze. Nel giro di pochi anni, in tutto il paese sono nate cooperative radiofoniche che operano secondo gli stessi principi. Nel 1930 si decise che la radio era un importante servizio pubblico che non doveva diventare un'attivit\u00e0 di lucro per interessi privati e che doveva essere strutturata su base federale. Nel 1931 fu fondata la SRG SSR (vedi nomi originali sopra), come organizzazione di coordinamento delle associazioni regionali di radiodiffusione, e ricevette dal Consiglio federale l'unica concessione per la radiodiffusione. Nello stesso anno si decise che tutti i notiziari del nuovo mezzo di comunicazione dovevano essere trasmessi dall'agenzia svizzera di stampa SDA, decisione che rimase invariata fino al 1971.\nStruttura aziendale.\nLa SRG SSR \u00e8 un'azienda di servizio pubblico senza scopo di lucro che si ispira al diritto delle societ\u00e0 anonime. \u00c8 organizzata come una holding nazionale, dotata di quattro societ\u00e0 regionali, sette unit\u00e0 di business, quattro unit\u00e0 di organizzazione nazionali e sei filiali e societ\u00e0 in partecipazione raggruppanti le attivit\u00e0 che contribuiscono al mandato di servizio pubblico, senza esserne direttamente legate.\nRadio e televisione.\nSRG SSR dispone di quattro unit\u00e0 operative ripartite tra le quattro regioni linguistiche, che producono e diffondono i programmi radiotelevisivi e l'offerta web dell'azienda. Queste quattro unit\u00e0 raggruppano sette canali televisivi e diciassette stazioni radiofoniche nelle quattro lingue nazionali svizzere (tedesco, francese, italiano e romancio). SRG SSR \u00e8 inoltre editrice del portale web swissinfo.ch che si rivolge ad un pubblico svizzero e straniero.\nRSI.\nAcronimo di \"Radiotelevisione svizzera di lingua italiana\", \u00e8 l'unit\u00e0 operativa per la Svizzera italiana. Possiede due canali televisivi e tre radiofonici.\nSRF.\nAcronimo di \"Schweizer Radio und Fernsehen\", \u00e8 l'unit\u00e0 operativa per la Svizzera tedesca. Possiede tre canali televisivi e sei radiofonici.\nRTS.\nAcronimo di \"Radiot\u00e9l\u00e9vision Suisse\", \u00e8 l'unit\u00e0 operativa per la Svizzera romanda. Possiede due canali televisivi e quattro radiofonici.\nRTR.\nAcronimo di \"Radiotelevisiun Svizra Rumantscha\", \u00e8 l'unit\u00e0 operativa per la Svizzera di lingua romancia, localizzata interamente nell'ambito del Canton Grigioni. Possiede un solo canale, radiofonico, e produce programmi televisivi per i canali RSI LA2, SRF 1 e SRF info.\nCanali televisivi chiusi\nInternet e satellite.\nSwiss Satellite Radio\nSiti internet\nDirigenti.\nI dirigenti delle unit\u00e0 d'impresa formano, assieme al direttore generale e al direttore generale aggiunto, il comitato di direzione della SRG SSR.\nDirettori generali\nMembri del comitato di direzione\nCapitale.\nSociet\u00e0 senza scopo di lucro a finanziamento misto, trae le sue risorse principalmente dai proventi del canone (71%), ma anche dagli introiti pubblicitari (23%) e infine, da altre fonti, come la vendita dei programmi ad altre emittenti (6%).\nLa tassa viene riscossa dalla societ\u00e0 privata Serafe. Tutte le economie domestiche svizzere in possesso di un dispositivo per la ricezione del segnale sono tenute a pagare il canone.\nNel 2009 gli sforzi compiuti dal Consiglio di amministrazione per risanare un deficit di oltre 50 milioni di franchi svizzeri, condussero alla fusione di T\u00e9l\u00e9vision Suisse Romande e Radio Suisse Romande in Radio T\u00e9l\u00e9vision Suisse (RTS), con l'intento di ridurre i costi operativi generali."}
{"id": "486408", "revid": "762947", "url": "https://it.wikipedia.org/wiki?curid=486408", "title": "Marius Petipa", "text": "Maestro di danza e primo \"ma\u00eetre de ballet\" del balletto imperiale di San Pietroburgo, Russia, tra il 1862 e il 1905 circa, fu creatore di oltre cinquanta balletti, molti dei quali permangono nel repertorio classico odierno. Formato alla scuola francese, Petipa ha sviluppato considerevolmente la tecnica del Balletto influenzando in modo particolare l'evoluzione e lo sviluppo della scuola russa. Molte delle sue coreografie sono state salvate da Nikol\u00e1j Grigor'evi\u010d Serg\u00e9ev in quella che \u00e8 nota come la \"Collezione Serg\u00e9ev\".\nBiografia.\nLa giovinezza: studi e successi (1825 - 1844).\nMarius Petipa nasce a Marsiglia, l'11 marzo 1818 con il nome di Victor Marius Alphonse Petipa. Il padre Jean-Antoine Petipa era un famoso ballerino, coreografo e insegnante ed insegn\u00f2 danza classica ai figli Marius e Lucien. Lucien ebbe molto successo come ballerino, creando diversi ruoli principali, tra cui il ruolo di Albrecht, nel balletto \"Giselle\". La madre, Victorine Grasseau, era una nota attrice tragica e insegnante di teatro. Alla nascita di Marius, il padre era \"Premier Danseur\" (Primo Danzatore) presso il Grand-Th\u00e9atre de Marseille e nell'anno 1819 fu nominato Ma\u00eetre de Ballet del teatro. Il giovane Marius pass\u00f2 l'infanzia viaggiando per l'Europa con la famiglia poich\u00e9 gli impegni professionali dei genitori costringevano a continui trasferimenti da una citt\u00e0 all'altra. Nel 1824 la famiglia si stabil\u00ec a Bruxelles, in Belgio e a sette anni Marius inizi\u00f2 lo studio della danza anche se il suo interesse per questa disciplina non era primario. Ricevette un'educazione generale presso il \"Grand College\" di Bruxelles e frequent\u00f2 contemporaneamente il Conservatorio dove studi\u00f2 violino. A Bruxelles avvenne il suo debutto: al Th\u00e9\u00e2tre de la Monnaie, Marius calc\u00f2 per la prima volta il palco di un teatro in una rappresentazione ufficiale. L'opera inscenata fu \"La Dansomanie\", di Pierre Gardel, nel 1831 per opera del padre Jean-Antoine.\nLa rivoluzione belga che scoppi\u00f2 negli anni '30 port\u00f2 la famiglia Petipa ad una forte crisi finanziaria. Il padre perse il lavoro e tutta la famiglia fu costretta ad emigrare a Bordeaux nel 1834. Qui il padre ottenne il posto di \"Premier Ma\u00eetre de Ballet\" al Grand Th\u00e9\u00e2tre de Bordeaux. In quella citt\u00e0 Marius complet\u00f2 gli studi accademici sotto la guida del grande Auguste Vestris. Nel 1838 Petipa fu nominato \"Premier danseur\" per il Ballet de Nantes e a Nantes il giovane Petipa inizi\u00f2 a comporre le sue prime coreografie creando una serie di balletti in un atto e alcuni \"divertissement\".\nNel 1839 padre e figlio dunque girarono tutto il Nord America in tourn\u00e9e con un gruppo di ballerini francesi. In America non and\u00f2 benissimo perch\u00e9 il pubblico americano ancora non aveva la capacit\u00e0 di apprezzare il balletto classico. Ritornato in Europa, il giovane Petipa ebbe un grandissimo successo: fu scelto come protagonista in numerosi balletti, come \"Giselle\" e \"La Fille Mal Gard\u00e9e\". In \"La P\u00e9ri\", il giovane Petipa danz\u00f2 assieme alla celebre Carlotta Grisi: il duo rimase nella storia della danza classica.\nTornato a Bordeaux, Marius Petipa coreograf\u00f2 alcuni lavori propri, tra cui \"La Jolie Bordelaise\", \"La Vendange\", \"L'Intrigue Amoureuse\" e \"Le Langage des Fleurs\".\nMadrid, 1845: Teatro Reale di Spagna.\nNel 1845, a seguito del fallimento dell'impresario di Bordeaux, Marius venne ingaggiato dal Teatro del Re a Madrid, Spagna. Inizialmente la sua esperienza spagnola, che dur\u00f2 poco pi\u00f9 di due anni, comprendeva solamente la danza e non la coreografia: l\u00ec studi\u00f2 nel frattempo le danze spagnole. L'influenza della nuova conoscenza port\u00f2 Petipa a sperimentare nuove coreografie: nacquero cos\u00ec i balletti \"Carmen et son Tor\u00e9ro\", \"La Perle de S\u00e9ville\", \"L'Aventure d'une fille de Madrid\", \"La Fleur de Grenade\" e \"D\u00e9part pour la course des taureaux\".\nSan Pietroburgo, 1847: Teatro Imperiale.\nIl 24 maggio 1847, in seguito ad una relazione con la marchesa di Chateaubriand, il ventinovenne ballerino dovette abbandonare la Spagna e si rec\u00f2 a San Pietroburgo su suggerimento del Ma\u00eetre de Ballet Antoine Titus: l\u00ec fu offerto al giovane un contratto di un anno come primo ballerino in sostituzione di un altro francese, Emile Gredlu.Petipa fu allarmato quando seppe che la compagnia di balletto aveva appena iniziato una pausa di circa quattro mesi ma le sue preoccupazioni scomparvero presto dopo aver saputo che avrebbe ricevuto comunque il compenso.\nMarius debutt\u00f2 a fianco di un altro ballerino in \"Paquita\" di Joseph Mazilier, per il Balletto Imperiale e la sua esibizione, secondo la critica del tempo, ebbe molto successo, soprattutto nel ruolo mimico di Lucien d'Hervilly.\nNel febbraio del 1848 produsse, insieme al padre, \"Le Diable amourex\", sempre di Joseph Mazilier. Quando Maria Taglioni lasci\u00f2 San Pietroburgo nel 1842, la gloria e la bellezza del balletto della citt\u00e0 stavano diminuendo sempre di pi\u00f9. Fu grazie a Petipa che si inizi\u00f2 in Russia una nuova stagione della danza. A questo proposito il critico russo Raphael Zotov scrisse di aver assistito alla rinascita della compagnia e all'ulteriore crescita di livello del balletto russo, grazie soprattutto alla produzione di \"Paquita\" e di \"Satanella\" (il nome con cui \"Le Diable amoreux\" sbarc\u00f2 in Russia). L'anno successivo, l'ormai trentenne ballerino coreograf\u00f2 il suo primo balletto \"Leda\" (o \"Il lattaio svizzero\").\nLa capacit\u00e0 di ricostruire vecchi balletti e creare danze nuove \u00e8 solo la conseguenza della grande attivit\u00e0 giovanile: viaggiando tra la Spagna e la Francia, prima di approdare in Russia, compose pi\u00f9 di quindici balletti, con passi e stili sempre diversi. La maturit\u00e0 completa sarebbe per\u00f2 arrivata dopo alcuni anni.\nNella seconda met\u00e0 dell'Ottocento, la stella di Jules Perrot, subentrato a San Pietroburgo al posto di Petipa insieme a Arthur Saint-L\u00e9on, si stava spegnendo. Petipa decise dunque di tornare a coreografare, proponendo i balletti \"Un mariage au temps de la R\u00e9gence\" nel 1858; \"La marche des innocents\" nel 1859; \"The Blue Dahlia\" nel 1860. Questi balletti furono inoltre la piattaforma di lancio per la ballerina Maria Sergeyevna Surovshchikova, moglie di Petipa dal 1854, dalla quale ebbe tre figli: tra questi Marie Mariusovna divenne un'importante ballerina.\nLa rivelazione, 1862: nascita di un coreografo.\nNel 1858, a causa dell'et\u00e0 non pi\u00f9 giovane, Petipa smise di danzare scegliendo come alternativa la coreografia. Il successo da coreografo arriv\u00f2 nel 1862 con il balletto \"La Fille du Pharaon\" (\"La Figlia del Faraone\"), basato su un racconto di Th\u00e9ophile Gautier. In seguito a questo successo, Petipa fu designato come uno dei \"maestri di balletto\" della compagnia. Immediatamente riusc\u00ec a spodestare Saint-L\u00e9on, succeduto a Perrot, portando al successo la moglie Surovshchikova, in rivalit\u00e0 con Marfa Muravieva, prediletta di Saint-L\u00e9on. Pochi anni pi\u00f9 tardi, nel 1869, Petipa venne incaricato di gestire e farsi carico del Balletto Imperiale: quest'anno coincide anche con la \"prima mondiale\" del balletto Don Chisciotte. Il successo era nuovamente dietro l'angolo.\nInizi\u00f2 cos\u00ec l'epoca dei cosiddetti balletti \"\u00e0 grand spectacle\": primi tra queste nuove produzioni furono \"Le Roi Candaules\" nel 1868 e la celebre \"La Bayad\u00e8re\" nel 1877.\nLo Specchio magico, il nuovo secolo, il declino.\nNel 1882, Petipa spos\u00f2 in seconde nozze una ballerina del Balletto di Mosca, la giovane Lubova Leonidovna: inizia l'ultimo capitolo della sua vita, dopo 56 anni di servizio per una stessa compagnia di balletto. Nel 1895 lavora con Lev Ivanov per il riallestimento de Il lago dei cigni di \u010cajkovskij coreografando il primo e il terzo atto. Bench\u00e9 ufficialmente definito \"maestro di balletto a vita\", l'ultima sua opera, \"Lo specchio magico\", si rivel\u00f2 un disastro. Il balletto fu creato all'inizio del nuovo secolo, nel 1902. L'ormai ultraottantenne Petipa si ritir\u00f2 a vita privata, anticipando la pensione e non concludendo la stagione.Tre anni pi\u00f9 tardi, nel 1906, vennero pubblicate le sue memorie e fu colpito da una grave malattia: questa port\u00f2 il coreografo a prendere la decisione di tornare a Gurzuf nel 1907 dove mor\u00ec il 14 luglio 1910, lasciando un'impronta indelebile nel balletto classico. Venne sepolto nel Cimitero Tichvin del Monastero di Alexander Nevskij.\nOpere.\nIl repertorio di balletti del coreografo \u00e8 estremamente vasto ed eterogeneo: compaiono infatti diverse tipologie di storie, dal racconto egizio alle fiabe classiche; dalle rappresentazioni orientali alla tradizione spagnola. Tra le innumerevoli opere di Marius, spiccano, per la loro importanza storica, circa una decina di balletti:\nQuando nei primi anni del '60 Petipa divenne il secondo \"maestro di balletto\" e Perrot lasci\u00f2 la Russia, Arthur Saint-L\u00e9on, \"maestro di balletto\", decise di produrre \"Le Corsaire\" in una veste nuova. Il 24 gennaio 1863 Petipa present\u00f2 una versione completamente revisionata, mettendo in risalto la figura di \"prima ballerina\" della moglie, Mariia Surovshchikova-Petipa. Le musiche furono commissionate a Cesare Pugni, che decise di aggiungere brani e modificare lo spartito gi\u00e0 esistente.Il III atto venne poi modificato, soprattutto per quanto riguarda il \"pas\": originariamente presentava solo una variazione, mentre Petipa decise di portarlo entro gli schemi classici, costituendo il \"Grand Pas de Trois des Odalisques\"."}
{"id": "486410", "revid": "37401", "url": "https://it.wikipedia.org/wiki?curid=486410", "title": "Carlo Farina", "text": "Biografia.\nNulla si conosce della sua formazione, tuttavia \u00e8 probabile che abbia ricevuto almeno i primi rudimenti dal padre, Luigi Farina da Casalmaggiore, \"sonatore di viola\" che era stato al servizio dei Gonzaga a Mantova all'inizio del XVII secolo. A Mantova, in quel periodo, l'ambiente musicale era reso estremamente stimolante dalla presenza di Claudio Monteverdi e del violinista Salomone Rossi.\nGi\u00e0 all'et\u00e0 di 25 anni, Carlo \u00e8 considerato un ottimo violinista, tanto che viene assunto come \"Konzertmeister\" alla corte dell'elettore Giovanni Giorgio I di Sassonia a Dresda, sotto la direzione di Heinrich Sch\u00fctz, e, due anni dopo, nel marzo del 1627 \u00e8 a Torgau, dove partecipa alla prima rappresentazione della \"Dafne\" di Sch\u00fctz, eseguita in occasione del matrimonio di Sofia Eleonora di Sassonia con il langravio di Assia-Darmstadt. L'incarico di Carlo Farina a Dresda, si conclude per\u00f2 al termine dell'anno 1628, a causa delle ristrettezze in cui versava la corte a causa della Guerra dei Trent'Anni. Nel corso del 1629 venne assunto, con identica mansione, il violinista mantovano Francesco Castelli.\nRiguardo ai periodi successivi, le notizie biografiche sono scarse. \u00c8 documentata la sua presenza alla Steccata di Parma dal dicembre del 1631 ma non oltre il 1632, secondo alcuni presta servizio al principe di Massa intorno al 1635, \u00e8 segnalata la sua presenza a Lucca per la festa di Santa Croce, ma alla fine dell'anno lascia definitivamente l'Italia. Ingaggiato dal Consiglio della citt\u00e0 di Danzica per il 1636-1637, nel 1638 \u00e8 al servizio dell'imperatrice Eleonora a Vienna. Muore in questa citt\u00e0, nel 1639.\nRiguardo allo stile musicale, le composizioni di Farina non si distinguono tanto per l'originalit\u00e0 della scrittura, preziosa ma del tutto simile allo stile dei migliori compositori strumentali del suo tempo (Biagio Marini, Dario Castello, ecc.), n\u00e9 per l'uso della forma, ma piuttosto per il profondo sperimentalismo tecnico nell'uso del violino e degli altri strumenti ad arco. Una scrittura assai personale e impegnativa caratterizza le sonate solistiche per un violino e basso continuo. Tuttavia, il suo brano pi\u00f9 noto \u00e8 il \"Capriccio Stravagante\", che inaugura una prolifica stagione di musica onomatopeica e a programma nei paesi di lingua tedesca, stagione che si estender\u00e0 fino alla fine del secolo XVII, in particolare con le opere di Johann Heinrich Schmelzer, Heinrich Biber, Johann Jakob Walther. In questo brano, per un gruppo di 4 archi da braccio (corrispondente al moderno quartetto d'archi) con basso continuo, si utilizzano per la prima volta nella storia degli strumenti ad arco il pizzicato, i glissandi, la percussione delle corde col legno dell'archetto. La scrittura \u00e8 vivace, piena di brio, e tuttavia non scade nella superficialit\u00e0 anche quando si limita ad effetti onomatopeici come i versi degli uccelli o l'imitazione di strumenti quali il flautino militare, il tamburo, la ghironda, la chitarra spagnola.\nOpere pubblicate.\nTutte le raccolte sono per strumenti ad arco e basso continuo:"}
{"id": "486412", "revid": "196390", "url": "https://it.wikipedia.org/wiki?curid=486412", "title": "Codice da Vinci", "text": ""}
{"id": "486414", "revid": "2730", "url": "https://it.wikipedia.org/wiki?curid=486414", "title": "Nucleic Acid Test", "text": "Per test di acido nucleico o nucleic acid test (NAT) si intende un insieme di alcune tecniche di laboratorio, di biologia molecolare, con le quali \u00e8 possibile moltiplicare (amplificare) frammenti anche estremamente piccoli di materiale genetico (DNA o RNA) in modo tale da poterlo identificare e quantificare.\nQueste tecniche hanno svariati utilizzi:\nA questo insieme di tecniche appartiene la reazione a catena della polimerasi."}
{"id": "486428", "revid": "599013", "url": "https://it.wikipedia.org/wiki?curid=486428", "title": "Hcv", "text": ""}
{"id": "486429", "revid": "363629", "url": "https://it.wikipedia.org/wiki?curid=486429", "title": "HBV", "text": ""}
{"id": "486431", "revid": "7336", "url": "https://it.wikipedia.org/wiki?curid=486431", "title": "Mucca pazza", "text": ""}
{"id": "486432", "revid": "7336", "url": "https://it.wikipedia.org/wiki?curid=486432", "title": "Morbo della mucca pazza", "text": ""}
{"id": "486441", "revid": "633110", "url": "https://it.wikipedia.org/wiki?curid=486441", "title": "Bristol Blenheim", "text": "Il Bristol Blenheim era un aereo monoplano e bimotore realizzato nella seconda met\u00e0 degli anni trenta dall'azienda britannica Bristol Aeroplane Company. In patria fu prodotto in migliaia di esemplari dall'azienda progettista, dalla Avro e dalla Rootes Aircraft Factory; in seguito alla concessione della relativa licenza, fu prodotto anche in Canada, Finlandia e Jugoslavia.\nVenne impiegato principalmente dalla Royal Air Force presso la quale rimase in servizio negli anni che vanno tra il 1937 ed il 1945 partecipando, nel corso della seconda guerra mondiale, a gran parte delle campagne belliche che in quegli anni videro impegnate le forze armate britanniche. Trov\u00f2 impiego anche nelle forze aeree di numerose altre nazioni, in particolare appartenenti al Commonwealth ma, nelle file delle forze finlandesi e romene, venne schierato anche dalle potenze dell'Asse.\nIl Blenheim venne inizialmente impiegato nel ruolo di bombardiere leggero ma, in seguito alla realizzazione di apposite versioni, fu utilizzato anche come caccia di scorta; fu tra i primi aerei britannici equipaggiato con apparato radar di intercettazione, venendo cos\u00ec schierato nei reparti destinati alla caccia notturna.\nStoria del progetto.\nSviluppo.\nLe origini del Blenheim si devono all'incontro tra le idee di Lord Harold Harmsworth I visconte Rothermere, proprietario del Daily Mail, e quelle del progettista della Bristol Frank Barnwell. Il primo dei due, all'inizio degli anni trenta, aveva invitato le aziende aeronautiche britanniche a realizzare \"il pi\u00f9 veloce aereo commerciale d'Europa, se non del mondo intero\", per servirsene nel proprio lavoro, per incoraggiare l'uso del mezzo aereo presso gli uomini d'affari e, non ultimo, per dimostrare al Ministero dell'aria britannico che gli aerei da caccia dell'epoca non sarebbero stati in grado di opporsi ad un veloce aereo da trasporto utilizzato nel ruolo di bombardiere.\nBarnwell, dal canto suo, nell'estate del 1933 aveva curato il progetto Type 135: si trattava di un aereo da trasporto monoplano destinato ad ospitare sei passeggeri, per il quale era previsto l'impiego di una coppia di motori Bristol Aquila. Barnwell arriv\u00f2 a stimare che, impiegando motori Bristol Mercury l'aereo avrebbe potuto raggiungere la velocit\u00e0 di 240\u00a0mph (386\u00a0km/h); nel giugno del 1934 Lord Rothermere si assunse la responsabilit\u00e0 di coprire tutti i costi di realizzazione del velivolo, a patto che questo venisse portato in volo entro i successivi dodici mesi.\nLa Bristol rivide quindi il progetto del Type 135 sostituendo i motori, come indicato, e riducendo la sezione della fusoliera al fine di ottenere un miglior rendimento aerodinamico; venne nel frattempo aumentata l'autonomia dell'aereo poich\u00e9 quella prevista inizialmente non rispondeva alle aspettative del committente. Prese cos\u00ec forma il Type 142 al quale venne comunque affiancato il Type 143 che manteneva gli originari motori Aquila; i due velivoli avevano il 70% delle parti in comune e mentre il primo era \"esclusiva\" di Lord Rothermere il secondo non tard\u00f2 ad attirare l'attenzione di potenziali compratori, anche grazie all'esposizione del mockup al Salone di Parigi nel novembre del 1934.\nIn particolare rispetto al Type 143 emerse la richiesta del governo finlandese per un velivolo particolarmente versatile che, con poche specifiche modifiche, potesse essere impiegato sia in ambito civile che militare; la Bristol rispose approntando una variante specifica (denominata Type 143F) che prevedeva l'utilizzo di motori Mercury e che, grazie a sezioni di fusoliera intercambiabili, potesse fungere da trasporto (passeggeri, merci e postale), da aeroambulanza e da cacciabombardiere.\nNel frattempo il prototipo del Type 142 era stato approntato: immatricolato con il codice \"G-ADCZ\" e battezzato da Lord Rothermere \"Britannia First\", il nuovo bimotore venne portato in volo a Filton il 12 aprile 1935, suscitando estremo scalpore poich\u00e9 risult\u00f2 capace di volare a 307\u00a0mph (494\u00a0km/h), cio\u00e8 50\u00a0miglia orarie (80\u00a0km/h) pi\u00f9 veloce rispetto al nuovo caccia del RAF, il Gloster Gladiator, che sarebbe stato consegnato ai reparti solamente due anni pi\u00f9 tardi! \nSia le prestazioni messe in mostra dal nuovo bimotore che le impressioni riportate dai collaudatori condussero l'Air Ministry a chiedere di poter trattenere il prototipo per valutarlo come potenziale bombardiere: fu cos\u00ec che, con estrema soddisfazione per aver trovato conferma della propria tesi iniziale, Lord Rothermere decise di regalare il \"Britannia First\" al ministero.\nNel maggio del 1935 Frank Barnwell present\u00f2 un primo progetto per una versione da bombardamento equipaggiata, ancora una volta, con i motori Aquila cui fece seguito, il mese successivo, la proposta per la versione dotata di motori Mercury; in questa seconda configurazione la versione definitiva del progetto Type 142M vide infine la luce nel mese di luglio: venne prevista la possibilit\u00e0 di trasportare 1\u00a0000\u00a0libbre (circa 454\u00a0kg) di bombe, alla velocit\u00e0 massima di 278\u00a0mph (447\u00a0km/h) e sulla base di questa proposta l'Air Ministry emise la \"Specifica n\u00b0 28/35\" cui fece seguito, nel mese di agosto, la stipula del contratto per 150 esemplari di quello che, nel maggio dell'anno successivo, sarebbe stato battezzato \"Blenheim\".\nPer contro il Type 143, il cui prototipo vol\u00f2 per la prima volta il 20 gennaio del 1936, non trov\u00f2 favorevoli condizioni di sviluppo: gli impegni gi\u00e0 assunti per la produzione del Blenheim e la lunga gestazione del progetto dei motori Aquila portarono prima l'accantonamento e poi il definitivo abbandono di ogni successiva evoluzione.\nNel frattempo il progetto del Type 142M conosceva un rapido successo e, senza che ancora il prototipo avesse staccato le ruote da terra, aveva gi\u00e0 raccolto (oltre a quello delle autorit\u00e0 britanniche) ordini in giro per l'Europa: nel mese di settembre del 1935 dieci esemplari furono ordinati dalla Finlandia e otto, pi\u00f9 la licenza di costruzione, dalla Lituania cui fecero seguito nuovi contatti con i finlandesi per diciotto aerei (nel marzo del 1936), con la Turchia per dodici velivoli (aprile 1936) e con la Jugoslavia (maggio 1936). Questi contatti commerciali non vennero osteggiati dall'Air Ministy a patto che i contraenti fossero nazioni considerate \"amiche\", che gli ordini prevedessero un limitato numero di velivoli e che fosse comunque data precedenza all'evasione degli ordinativi sottoscritti dalla RAF.\nInfine, il 25 giugno del 1936, il prototipo del Blenheim venne portato in volo e, dopo aver felicemente completato il ciclo di prove valutative senza che vi fosse la necessit\u00e0 di apportare modifiche considerevoli, ne fu autorizzata la produzione in serie che ebbe inizio a partire dal mese di dicembre.\nLa prima (ed unica) versione prodotta in serie del Type 142M venne destinata al ruolo di bombardiere e designata come Blenheim Mk.I; fu costruita complessivamente in 1\u00a0457 esemplari la cui produzione venne completata, oltre che dalla Bristol, nelle officine della Avro (a Chadderton) ed in quelle della Rootes Aircraft Factory (a Speke, nei pressi di Liverpool). Un piccolo quantitativo di Mk.I venne esportato all'estero: due velivoli furono ceduti alla Grecia, ventidue alla Finlandia, ventiquattro alla Jugoslavia, trenta alla Turchia e trentacinque al Regno di Romania; inoltre la licenza di costruzione venne ceduta sia alla Finlandia (che costru\u00ec cinquantacinque velivoli tra il 1941 ed il 1944 negli impianti dell'azienda nazionalizzata Valtion lentokonetehdas, situata nei pressi di Tampere) che alla Jugoslavia (quarantotto esemplari, presso la Ikarus A.D. a Belgrado).\nEvoluzione.\nGi\u00e0 nel mese di agosto del 1935 la Bristol pens\u00f2 ad una versione modificata del Blenheim per rispondere alla \"Specifica n\u00b0 G.24/35\" con la quale l'Air Ministry individuava le caratteristiche per un aereo da ricognizione e bombardamento da destinare al Coastal Command della RAF. Denominata Type 149, la nuova versione del bimotore venne progettata in previsione dell'utilizzo di una coppia di motori Bristol Aquila dotati di compressore ma non trov\u00f2 il favore delle autorit\u00e0 che in assenza di proposte soddisfacenti decisero di unificare la \"G.24/35\" con la \"Specifica M.15/35\" relativa ad un aerosilurante destinato ad operare dalla terraferma. La combinazione delle due richieste diede origine alla \"Specifica 10/36\" per la quale la Bristol appront\u00f2 il Type 152 che venne successivamente scelto per la produzione in serie. In ogni caso, come soluzione ad interim, l'Air Ministry diede la propria approvazione per una variante da ricognizione del Blenheim che mantenesse i motori Mercury e che potesse godere di maggior autonomia operativa; per ottemperare a quest'ultima richiesta la Bristol previde l'impiego di serbatoi subalari e sganciabili da utilizzare in alternativa ad una rastrelliera per carichi offensivi di caduta.\nIn questa configurazione il Type 149 ricevette la designazione di Blenheim Mk.II, ma non and\u00f2 oltre lo stadio di prototipo in quanto era nel frattempo in corso un ulteriore sviluppo del velivolo cui si prefer\u00ec dare la precedenza: pur mantenendo (ancora una volta) la medesima denominazione di fabbrica, in questo caso l'aereo era caratterizzato dalla presenza di serbatoi aggiuntivi interni alla struttura alare in luogo di quelli esterni. Nata in ottemperanza alla \"Specifica 11/36\" la nuova versione venne inizialmente individuata con il nome di Bolingbroke Mk.I ed il suo prototipo portato in volo per la prima volta il 24 settembre del 1937. I collaudi evidenziarono l'insoddisfazione del pilota nei confronti della disposizione delle superfici vetrate poich\u00e9, in particolare nel corso delle manovre di atterraggio, impediva la corretta visuale; le modifiche apportate diedero origine al caratteristico muso allungato (ed asimmetrico nella parte superiore). La rapidit\u00e0 del processo di sviluppo vide la realizzazione di un primo lotto di aerei costruiti in serie con l'impiego del nuovo muso, ma non dei serbatoi integrati nelle ali cui fu attribuita, per evitare fraintendimenti, nuovamente la denominazione di Blenheim ed il progressivo Mk.III. La produzione venne poi concentrata sulla successiva variante Mk.IV che comprendeva i serbatoi alari integrati; a quest'ultimo standard furono aggiornati anche tutti i Mk.III prima della consegna ai reparti.\nPer consentire la produzione su larga scala degli esemplari Mk.IV la produzione prosegu\u00ec, anche in questo caso, sia presso gli stabilimenti della Avro che presso quelli della Rootes; quest'ultima provvide anche ad aggiornare allo standard Mk.IV gli ultimi sessantotto esemplari di Mk.I usciti dalle proprie linee, che assunsero la designazione Mk.IVL. La RAF ricevette i primi Mk.IV nel febbraio del 1939 mentre, in epoca successiva, alcuni esemplari furono consegnati al Portogallo (sei aerei) ed alla Turchia (uno). La licenza di costruzione fu ceduta ancora una volta alla Finlandia che inizi\u00f2 la produzione nei primi mesi del 1944; fino al mese di settembre dello stesso anno vennero complessivamente realizzati quindici aerei di cui cinque rimasti non assemblati al termine della produzione.\nLa versione Mk.IV del Blenheim attir\u00f2 l'attenzione del governo canadese che, alla ricerca di un aereo da pattugliamento marittimo, ne acquis\u00ec dalla Bristol la licenza di produzione assegnando il contratto alla Fairchild Aircraft Ltd. (azienda canadese sussidiaria della statunitense Fairchild Aircraft). Per i Blenheim \"canadesi\", per quanto identici esteriormente agli originari esemplari britannici, venne recuperata la denominazione Bristol Bolingbroke gi\u00e0 precedentemente accantonata; prodotta a partire dal 1939, la versione canadese del Blenheim ebbe un processo di sviluppo piuttosto marginale ma autonomo rispetto alle varianti della casa madre. \nNel frattempo, sul finire del 1938 il Fighter Command della RAF espresse la necessit\u00e0 di un aereo da caccia destinato alle missioni di scorta a lungo raggio e le prestazioni del Blenheim sembrarono adatte a questo ruolo. Dalla modifica di un esemplare di Mk.I nacque il Blenheim Mk.IF: l'unica modifica visibile esternamente era costituita dalla presenza di una gondola nel ventre della fusoliera, applicata sui portelli del vano bombe, nella quale trovava alloggiamento l'armamento costituito da quattro mitragliatrici Browning. Gli esemplari di questa serie, in origine tutti bombardieri Mk.I, entrarono in servizio a partire dal mese di dicembre del 1938.\nAnche nel caso del Mk.IV il Coastal Command e, in misura minore, il Fighter Command della RAF impiegarono una versione da caccia del Blenheim: identificata come Mk.IVF si caratterizzava, come la precedente Mk.IF, per la presenza della gondola contenente le quattro mitragliatrici; consegnati tra la fine del 1939 e l'inizio del 1940, gli aerei furono impiegati operativamente per un paio d'anni prima di essere relegati a compiti di seconda linea.\nL'ultimo passo nello sviluppo evolutivo del Blenheim si registr\u00f2 nel gennaio del 1940 su proposta della Bristol: si trattava di una versione da attacco al suolo (con la possibilit\u00e0 di adattamento a missioni di intercettazione a bassa quota o di addestramento). Le autorit\u00e0 valutarono positivamente l'offerta e rilasciarono la \"Specifica B.6/40\" che prevedeva per il nuovo aereo sia l'impiego come bombardiere in picchiata che quello nel ruolo di bombardiere tattico a bassa quota. L'aereo cos\u00ec concepito venne denominato Type 149CS dall'azienda e Bisley Mk.I dalla RAF.\nVennero ordinati due prototipi il cui primo volo avvenne per\u00f2 solo nell'autunno del 1940 quando l'esito delle operazioni belliche sul fronte occidentale aveva gi\u00e0 visto svilupparsi l'Operazione Dynamo e la RAF non aveva pi\u00f9 necessit\u00e0 immediate per un aereo da attacco al suolo. Venne pertanto richiesto alla Bristol di rivedere il progetto del Type 149CS in modo da contemplare anche la possibilit\u00e0 di operare come bombardiere tattico ad alta quota con la reintroduzione del terzo membro d'equipaggio in funzione di navigatore/bombardiere. Al prototipo di questa nuova variante venne assegnata la codifica Type 149HA: si differenziava dalla prima per la presenza di pannelli vetrati nel muso nella zona destinata al navigatore/bombardiere, non necessari nella versione da bombardamento in picchiata.\nLa produzione in serie ebbe inizio nell'ottobre del 1941 ad opera della Rootes Securities con la designazione interna di Type 160; il mese successivo, dopo che erano stati completati due esemplari, la RAF cambi\u00f2 (ancora una volta) le proprie idee ed opt\u00f2, al fine di evitare fraintendimenti tra aerei simili, per il ritorno alla denominazione Blenheim assegnando al nuovo modello il progressivo Mk.V. La produzione in serie venne ultimata con il completamento del 942\u00ba esemplare.\nTecnica.\nCellula.\nIl Blenheim era un bombardiere leggero, triposto e bimotore; la sua struttura era interamente metallica realizzata in leghe di alluminio, cos\u00ec come il rivestimento (di tipo lavorante), ad eccezione delle superfici di controllo che erano rivestite in tela.\nLa fusoliera era realizzata in tre tronchi con rivestimento in Alclad chiodato; aveva ampia sezione frontale e nella versione Mk.I lo spazioso abitacolo interamente vetrato ospitava il pilota ed il navigatore/bombardiere; l'ala era disposta in posizione mediana, al fine di ricavare lo spazio necessario per la realizzazione del vano bombe. Nella zona centrale della fusoliera, in corrispondenza del bordo d'uscita alare, era presente una postazione difensiva, nella forma di una torretta vetrata girevole e semiretrattile.\nCon il passaggio alla versione Mk.IV, la cui fusoliera era stata allungata di 3\u00a0ft (circa 91\u00a0cm), si ebbe una considerevole trasformazione delle linee esterne della cabina: la distanza tra il sedile del pilota e la superficie vetrata della cabina generava sgraditi riflessi e, per risolvere il problema, si decise di avvicinare la parte superiore della finestratura alla postazione del pilota e di abbassare la zona frontale inferiore. Nella soluzione finale il muso del Blenheim presentava una scalatura nella parte sinistra del muso, che ne avrebbe costituito la principale caratteristica esteriore.\nNella versione Mk.V si arriv\u00f2 ad optare per una configurazione del frontale intercambiabile: per l'impiego come bombardiere in picchiata il muso era completamente metallico ed occupato dalle quattro mitragliatrici disposte frontalmente, mentre in caso di utilizzo come bombardiere in quota il cono di prua riproponeva, in forme maggiormente affusolate e simmetriche, la zona vetrata e la postazione per il navigatore/puntatore.\nI motori erano alloggiati all'interno di due gondole sistemate sul bordo d'entrata alare; all'interno delle gondole, nella zona posteriore, era ricavato l'alloggiamento per il carrello d'atterraggio che vi si ritraeva, con movimento retrogrado rettilineo, lasciando sporgere parzialmente la singola ruota. Nelle versioni Mk.I e Mk.IV il vano del carrello veniva chiuso mediante un pannello metallico fissato frontalmente sulla parte retrattile mentre nella versione Mk.V si pass\u00f2 al sistema di pannelli laterali incernierati all'apertura nella gondola motore.\nL'ala media, rastremata verso le estremit\u00e0, era realizzata in tre pezzi di cui quello centrale era imbullonato alla fusoliera; i due longheroni alari erano ricavati da due pesanti flange in acciaio con nervature in Alclad; anche le centine erano realizzate in Alclad e dello stesso materiale era il rivestimento dell'ala. Era dotata di alettoni \"Frise\" e di ipersostentatori; nelle misure esterne rimase inalterata nel passaggio dalla versione Mk.I alla Mk.IV mentre nella versione Mk.V l'apertura venne ridotta di 3\u00a0ft. Nella struttura interna il passaggio dalla versione Mk.I alla Mk.IV segn\u00f2 l'introduzione di serbatoi alari integrati, sistemati nella sezione esterna di ciascuna semiala.\nL'impennaggio era di tipo classico, anch'esso interamente metallico con superfici mobili rivestite in tela e bilanciate aerodinamicamente e staticamente.\nMotori.\nIl Blenheim fu dotato, durante tutto il proprio ciclo evolutivo, del radiale Bristol Mercury, un motore a nove cilindri raffreddato ad aria. Lo sviluppo del motore and\u00f2 di pari passo con quello del velivolo e versioni via via pi\u00f9 potenti si susseguirono nel tempo passando dagli 850\u00a0hp (pari a 634\u00a0kW) del \"Mercury VIII\" installato sui Blenheim Mk.I fino ai 950\u00a0hp (708\u00a0kW) dei \"Mercury 25\" oppure \"Mercury 30\" che equipaggiarono i Blenheim Mk.V.\nRare eccezioni all'impiego del radiale britannico furono rappresentate dalla realizzazione di alcuni esemplari di Bolingbroke dotati di motori Wright Cyclone 9 o di Pratt &amp; Whitney R-1535 Twin Wasp Junior.\nLe eliche erano di tipo tripala metalliche e la cappottatura dei motori era caratterizzata dalla presenza di flabelli mobili, per regolare la portata del flusso d'aria destinato al raffreddamento.\nSistemi.\nI Blenheim erano, all'inizio della guerra, gli unici aerei disponibili in grado di poter alloggiare i primi equipaggiamenti radar da intercettazione all'epoca allo stadio iniziale del loro sviluppo: gli apparati \"Airborne Intercept\" (AI) pesavano 600\u00a0lb (circa 272\u00a0kg) e per il loro impiego era necessaria la presenza di un operatore dedicato, per cui la versione da caccia Blenheim Mk.IF aveva tutte le caratteristiche necessarie per adempiere al ruolo di caccia notturno.\nPer il funzionamento dell'apparato radar erano presenti un'antenna trasmittente, sistemata all'estremit\u00e0 di prua, e diverse antenne riceventi per determinare la posizione del bersaglio: due disposte sulle gondole motore in prossimit\u00e0 del bordo d'entrata alare, per determinare la posizione laterale del bersaglio rispetto al radar, ed una su ciascun bordo dell'ala sinistra per determinarne l'altezza.\nDeterminare la posizione dei bersagli in condizioni operative risult\u00f2 inizialmente pressoch\u00e9 impossibile, tuttavia il lavoro di sviluppo sugli apparati AI prosegu\u00ec senza sosta e prima dell'arrivo della primavera del 1941 tutte le principali criticit\u00e0 erano state superate.\nArmamento.\nLa configurazione originaria dei Blenheim Mk.I da bombardamento prevedeva la possibilit\u00e0 di trasportare nel vano bombe interno alla fusoliera un carico offensivo di 1\u00a0000\u00a0lb (pari a 454\u00a0kg) mentre nella versione Mk.IV fu prevista la possibilit\u00e0 di trasportare mediante rastrelliere subalari altre 320\u00a0lb di bombe.\nAncora nelle varianti da bombardamento le dotazioni difensive subirono un progressivo incremento: inizialmente, nella versione Mk.I, erano presenti complessivamente due mitragliatrici calibro .303\u00a0in (7,7\u00a0mm), di cui una (Browning .303 Mk. II) annegata nella semiala sinistra e sparante in avanti e l'altra (all'inizio venne impiegata una Vickers K, ma successivamente furono installate anche Lewis e Browning) sistemata nella postazione del mitragliere, costituita da una torretta girevole disposta nella zona dorsale al centro della fusoliera ma gi\u00e0 nella versione Mk.IV le mitragliatrici nella torretta potevano essere due ed erano integrate da un'altra mitragliatrice o due (sempre dello stesso calibro) disposte, rivolte in senso contrario a quello di marcia, in una torretta \"Frazer Nash FN54\" (oppure \"FN54A\") sistemata nella zona inferiore destra del muso. La variante da bombardamento del Blenheim nella versione Mk.V utilizzava lo stesso schema nell'armamento difensivo, impiegando per\u00f2 una torretta dorsale \"Bristol BX\", di concezione pi\u00f9 recente e sistemata all'interno di un'apertura pi\u00f9 ampia ricavata nel tronco della fusoliera; questa torretta poteva essere espulsa dal proprio alloggiamento al fine di consentire una via di fuga d'emergenza all'equipaggio in caso di necessit\u00e0.\nLe varianti da caccia e caccia notturna (Mk.IF e Mk.IVF) erano provviste di una gondola ventrale contenente quattro mitragliatrici Browning calibro .303\u00a0in rivolte nel senso di marcia; lo stesso armamento era previsto per la configurazione da attacco al suolo della variante Mk.V, con le mitragliatrici disposte all'estrema prua.\nImpiego operativo.\nAl momento dell'invasione tedesca della Polonia, il Blenheim era tra i velivoli pi\u00f9 comuni nei reparti della Royal Air Force, per quantit\u00e0 secondo solamente al Battle e, alla pari del monomotore della Fairey, veniva ancora considerato un mezzo moderno e formidabile; pertanto furono numerose le missioni svolte \"per la prima volta\" che vennero affidate ai reparti dotati dei Blenheim, in tutti i numerosi teatri di guerra.\nL'esperienza del conflitto mise per\u00f2 in luce che le valutazioni fatte all'epoca, pur non lontana, della nascita del progetto del Type 142 erano state rapidamente superate, soprattutto in considerazione della comparsa di veloci ed agili monoplani tra le file dei nemici; divenne presto evidente che per il Blenheim diventava sempre pi\u00f9 difficile ottenere risultati senza pagare perdite inaccettabili.\nRegno Unito.\nLe prime consegne alla RAF ebbero luogo nel marzo del 1937, presso il No. 114 \"Squadron\", stanziato presso la base di Wyton (nei pressi di St. Ives). Due anni dopo, all'epoca della crisi di Monaco gli \"squadron\" da bombardamento equipaggiati con i Blenheim erano complessivamente sedici, appartenenti a tre diversi \"Group\". Nel frattempo i Blenheim avevano cominciato a prendere servizio nei reparti schierati nei territori coloniali: all'inizio del 1938 vennero schierati in Iraq mentre con l'anno successivo trovarono impiego in India.\nCon l'avvio della produzione del Mk.IV il ruolo di bombardiere nei reparti metropolitani fu demandato quasi esclusivamente alla nuova versione ed allo scoppio della guerra solamente due degli \"squadron\" da bombardamento stanziati nella madre patria impiegavano ancora i Mk.I che, per contro, costituivano il materiale di volo di undici \"squadron\" stanziati oltremare (in Egitto, ad Aden, in India ed a Singapore). Sempre nello stesso momento i Blenheim Mk.IF equipaggiavano sette \"squadron\" da caccia presso i quali avevano sostituito (o stavano progressivamente sostituendo) i precedenti velivoli, generalmente biplani.\nDal canto loro i Blenheim Mk.IV nel settembre del 1939 risultavano equipaggiare sette \"squadron\" da bombardamento, due destinati alla cooperazione con le truppe di terra (con compiti di ricognizione ed appoggio tattico) e uno da caccia.\nIl primo velivolo britannico ad oltrepassare le frontiere tedesche dopo lo scoppio della guerra fu, il 3 settembre del 1939, un Blenheim Mk.IV del No.139 \"Squadron\" di Wyton per una missione di ricognizione nella Jadebusen, nei pressi di Wilhelmshaven, alla ricerca della flotta tedesca. Il giorno successivo dieci Blenheim e otto Vickers Wellington bombardarono la nave \"Admiral Scheer\"; nel corso dell'azione, ostacolata dal maltempo e dalla vivace reazione della difesa contraerea, gli aerei britannici non ottennero risultati di particolare prestigio mentre andarono perduti quattro o cinque Blenheim e due Wellington.\nIn acque non distanti un Blenheim Mk.IV del No.82 \"Squadron\" divenne il primo aereo della RAF ad affondare un U-Boot: il sommergibile in questione era l'U-31 affondato durante la fase di navigazione in superficie nella baia di Helgoland l'11 marzo del 1940.\nL'impiego dei Blenheim avvenne prevalentemente ad opera del Bomber Command ma diversi Mk.IV ed alcuni Mk.I furono assegnati all'Advanced Air Striking Force ed all'Air Component della British Expeditionary Force, le componenti aeree delle forze di spedizione britanniche schierate sul suolo francese fino alla ritirata di Dunkerque.\nI reparti del Bomber Command schierati sul suolo britannico furono impiegati nel contrasto alle forze tedesche impegnate nella conquista della Norvegia, del Belgio e dei Paesi Bassi; nel corso di queste azioni i Blenheim poco poterono contro l'avanzata delle armate nemiche e furono spesso oggetto degli attacchi da parte di caccia della Luftwaffe. Durante queste campagne ebbero luogo anche missioni a lungo raggio degli \"squadron\" equipaggiati con i Mk.IF durante le quali emersero con chiarezza i limiti del Blenheim di fronte ai caccia monoplani della Luftwaffe, in particolare i pi\u00f9 veloci e maneggevoli Messerschmitt Bf 109.\nAnche sul suolo francese le operazioni non furono particolarmente fortunate ed all'azione dei caccia e dell'artiglieria contraerea, si unirono i bombardamenti delle basi operative da parte dei Dornier Do 17 che causarono danni significativi, mettendo fuori causa diversi aerei ancora prima che potessero prendere il volo.\nNei giorni successivi all'evacuazione del suolo francese dal porto di Dunkerque l'entrata in guerra del Regno d'Italia a fianco della Germania segn\u00f2 l'apertura del fronte nordafricano: anche in questo caso la prima azione della RAF venne affidata ai Blenheim che dalle loro basi egiziane attaccarono in due diverse azioni l'aeroporto di El Adem causando la distruzione al suolo di una ventina di aerei italiani.\nAll'inizio dell'estate del 1940 l'intensificarsi dei raid notturni da parte dei bombardieri tedeschi contro le principali citt\u00e0 britanniche venne contrastato prevalentemente dai reparti dei Blenheim Mk.IF specificamente destinati alla caccia notturna: il bimotore della Bristol era, nel bene e nel male, l'unico velivolo in grado di impiegare i pesanti e voluminosi apparati radar per l'intercettazione. Il primo abbattimento notturno venne registrato nella notte tra il 2 ed il 3 luglio 1940 ad opera di un Blenheim della Fighter Interception Unit (FIU) che abbatt\u00e9 un Dornier Do-17Z, ma prima dell'inverno successivo i Blenheim vennero affiancati in questo ruolo dagli Hurricane e dai pi\u00f9 recenti Beaufighter, dai quali vennero definitivamente sostituiti all'inizio della successiva primavera.\nA partire dal mese di gennaio del 1941 i Blenheim vennero impiegati sui cieli francesi in operazioni (denominate \"Circus\") che prevedevano l'attacco alle basi aeree della Luftwaffe ma con le quali si intendeva anche attirare gli aerei del nemico verso i caccia che scortavano l'azione dei bombardieri, al fine di attirarli in combattimenti ravvicinati. Per quanto ben presto svelata, questa tattica venne protratta per diverso tempo anche per costringere la Luftwaffe a distrarre velivoli dal fronte orientale aperto alla fine di giugno con l'avvio dell'operazione Barbarossa.\nNell'aprile di quello stesso 1941, con il \"Coastal Command\" ancora impegnato nelle operazioni che passarono alla storia come battaglia dell'Atlantico, la RAF si impegn\u00f2 nel tentativo di bloccare il passaggio nello stretto di Dover alle navi tedesche. Le operazioni, denominate \"Channel Stop\", videro l'impiego dei Blenheim Mk.IV del No.2 \"Group\", impegnati in missioni a bassa quota nelle acque antistanti la Norvegia, la Danimarca ed i Paesi Bassi. L'impegno si rivel\u00f2 gravoso in termini di perdite di velivoli, e vite umane, sia a causa della contraerea montata sulle navi, sia per merito della vigilanza costiera operata dalla Luftwaffe; in ogni caso i successi registrati, per quanto rivelatisi inferiori a quanto inizialmente rivendicato dai piloti, contribuirono a fornire preziosa esperienza operativa ai reparti messa a frutto in epoca successiva quando si resero disponibili i pi\u00f9 moderni e meglio armati Beaufigher e Mosquito.\nIl 1941 vide ancora i Blenheim della RAF impegnati a contrastare le forze tedesche nel Mediterraneo, in Nordafrica e nel Medio Oriente: nel mese di aprile alcuni esemplari del No.11 \"Squadron\" presero parte alle azioni in Grecia, prima dell'evacuazione, mentre, sempre negli stessi giorni, gli aerei in forza al No.203 \"Squadron\" vennero brevemente impiegati in Iraq, operando dalla base RAF Habbaniyya. L'estate successiva questo stesso reparto pass\u00f2 quindi ad operare contro le forze della Francia di Vichy in Siria ed in Libano.\nProgressivamente dismessi dai reparti stanziati nel territorio metropolitano, i Blenheim vennero dislocati nel teatro nordafricano: in particolare nella seconda met\u00e0 del 1941 diversi \"squadron\" furono trasferiti a Malta da dove, congiuntamente ai Wellington stanziati sulle basi egiziane, poterono dedicarsi ad operazioni di contrasto ai convogli operanti tra la Sicilia ed il Nordafrica, preziosi per il rifornimento delle truppe italiane e dell'Afrikakorps. Secondo le fonti reperite, durante il secondo semestre del 1941 il 65% del naviglio mercantile impiegato nei convogli dalle forze dell'Asse venne affondato, ma la RAF pag\u00f2 un prezzo elevato per questo risultato, arrivando (in alcuni casi) a perdere circa il 90% dei mezzi e degli equipaggi impegnati. Nell'autunno di quell'anno i Blenheim vennero impiegati anche per il supporto all'Operazione Crusader che port\u00f2, il 7 dicembre, alla ritirata delle truppe di Erwin Rommel verso El-Agheila.\nIn quello stesso giorno l'apertura del fronte nel Pacifico seguita all'attacco di Pearl Harbor, determin\u00f2 ulteriori rischieramenti dei reparti della RAF e la maggior parte degli \"squadron\" equipaggiati con i Blenheim venne trasferita in Estremo Oriente per fronteggiare le forze giapponesi. Nel mese di gennaio del 1942, operando dalla base nei pressi di Palembang (sull'isola di Sumatra, all'epoca parte delle Indie orientali olandesi), tre \"squadron\" di Blenheim svolsero compiti di bombardamento, ricognizione e scorta ai convogli, presto raggiunti dai resti di una quarta unit\u00e0 evacuata da Singapore nei primi giorni di febbraio. Via via sempre meno numerosi, i Blenheim dovettero abbandonare anche Sumatra per raggiungere Giava dove, tuttavia, gran parte dei velivoli venne distrutta o catturata durante un attacco di terra all'aeroporto di Kalidjati che colse di sorpresa i difensori.\nIl No.113 \"Squadron\", sempre negli stessi giorni, venne inizialmente stanziato a Rangoon in Birmania ma, incalzato dall'avanzata giapponese, fu costretto a spostarsi a Magway prima di essere definitivamente sciolto all'inizio di marzo. Pi\u00f9 tardi, all'inizio di aprile, i Blenheim del No.11 \"Squadron\" presero parte alle operazioni di difesa dell'isola di Ceylon subendo perdite considerevoli.\nIl 1942 fu l'ultimo anno durante il quale i Blenheim vennero impiegati in grandi numeri, progressivamente rimpiazzati nei diversi compiti, da una serie di nuovi aerei nel frattempo resisi disponibili. Cos\u00ec il Coastal Command pass\u00f2 all'impiego dei Douglas Boston e dei Lockheed Ventura che, tra le file del Bomber Command, furono affiancati anche dai Martin Baltimore e dai gi\u00e0 citati Beaufighter e Mosquito. Prima di essere definitivamente trasferiti sulle basi del nordafrica, nel febbraio del 1942, i Blenhem stanziati a Malta effettuarono azioni di bombardamento a Napoli e Tripoli mentre nel nord Europa l'ultima azione che tra i protagonisti i bimotori Bristol fu il tragico raid su Dieppe del 19 agosto.\nNel teatro del Pacifico i Blenheim Mk.IV e Mk.V, pur dimostrandosi sempre pi\u00f9 obsoleti, sopravvissero ancora per qualche tempo prima di essere rimpiazzati dai Beaufort e dai Vengeance di produzione statunitense; la maggior parte degli esemplari venne definitivamente dismessa entro il mese di ottobre del 1943.\nFinlandia.\nIl primo contratto finlandese per l'acquisto di Blenheim Mk.I venne firmato nell'ottobre 1936 per diciotto bimotori (ma una delle medesime fonti ne indica successivamente dodici); gli aeroplani furono consegnati nel mese di giugno, o in quello di luglio, del 1937.\nNell'aprile del 1938 la Finlandia si assicur\u00f2 anche la licenza di produzione dell'aereo sulla cui produzione le fonti reperite non concordano: alcuni indicano la realizzazione di cinquantacinque esemplari di Mk.I ma altrove vengono indicati complessivamente sessanta aerei, di cui quarantacinque Mk.I e quindici Mk.IV; tutti gli aerei furono realizzati nella fabbrica statale di Tampere recentemente completata. I Blenheim finlandesi erano caratterizzati da modifiche nel vano bombe, realizzate per accogliere gli ordigni di produzione svedese e statunitense impiegati dalla Suomen ilmavoimat.\nNessuno dei velivoli costruiti in Finlandia venne completato in tempo prima dello scoppio della guerra d'inverno, ma i diciotto aerei acquistati nel Regno Unito vennero affiancati da altri ventiquattro Mk.IV acquistati presso la RAF ed utilizzati a difesa della Carelia; il loro impiego per\u00f2 non pot\u00e9 impedire la sconfitta finlandese del marzo 1940.\nLa produzione dei Blenheim in Finlandia prosegu\u00ec anche dopo la firma del trattato di Mosca e gli aerei costruiti furono impiegati nel corso della guerra di continuazione, fino alla resa definitiva del settembre 1944.\nFrancia.\nIl Blenheim Mk.IV venne fornito, in numeri non dettagliati dalle fonti disponibili, anche alle Forces a\u00e9riennes fran\u00e7aises libres: nel novembre del 1941 risultano operativi sia il \"Free French Flight N\u00b0 1\" (pi\u00f9 tardi ridenominata \"Escadrille N\u00b0 2 de Bombardement\") che il No.342 \"Squadron\" della RAF (noto anche come \"Groupe de Bombardement n\u00b0 1/20 \"Lorraine\"): il primo reparto risulta schierato in Palestina mentre il secondo in Nordafrica.\nGrecia.\nPrima dello scoppio della guerra dodici Blenheim Mk.IV vennero acquistati anche dall'aviazione ellenica; in seguito la RAF invi\u00f2 in Grecia altri tre \"Squadron\" di Blenheim (due di bombardieri ed uno di caccia).\nJugoslavia.\nAnche il governo jugoslavo acquist\u00f2 due Blenheim Mk.I (consegnati nel novembre 1937) oltre alla licenza per la produzione in serie presso la Ikarus a Zemun; questa tuttavia riusc\u00ec a completarne soltanto sedici prima che, nella primavera del 1941 la fabbrica fosse sabotata dai partigiani per impedire che i tedeschi potessero utilizzarla. Andarono cos\u00ec perduti i ventiquattro ulteriori esemplari in fase di costruzione.\nGli esemplari completati vennero assegnati al 1\u00b0 ed all'8\u00ba Reggimento Bombardieri e presero parte alla vana lotta contro l'invasione della Jugoslavia; i pochi velivoli sopravvissuti vennero poi incorporati nella Zrakoplovstvo Nezavisne Dr\u017eave Hrvatske, l'aeronautica militare dello Stato Indipendente di Croazia.\nRomania.\nTredici esemplari del Blenheim I vennero forniti nel novembre 1939 alla Romania nella speranza di persuaderla ad unirsi alla causa degli alleati; un anno pi\u00f9 tardi, il paese balcanico si affianc\u00f2 alle potenze dell'Asse e i suoi Blenheim, come quelli finlandesi, vennero usati di conseguenza contro i sovietici.\nTurchia.\nLa Turchia, a differenza di Finlandia e Jugoslavia, non intraprese in proprio la costruzione degli aerei. I primi dodici Blenheim furono trasferiti in questo paese nell'estate 1938 con immatricolazione civile, poi ne seguirono altri diciotto tra il novembre 1938 e il febbraio 1939. Alcune fonti indicano che altri esemplari furono venduti all'aviazione turca sia all'inizio del 1940 che nel corso del 1942 (in questo caso si trattava di Mk.V di propriet\u00e0 della RAF).\nAltri paesi.\nInquadrati all'interno della struttura della Royal Air Force operarono diversi \"Squadron\" nominalmente appartenenti a forze aeree di paesi alleati, in particolare facenti parte del Commonwealth. Dalle fonti reperite il Blenheim risulta aver equipaggiato \"Squadron\" della Royal Canadian Air Force, della South African Air Force e della Koninklijke Luchtmacht per le operazioni nel teatro europeo mentre in quello del Pacifico, gli utilizzatori del Blenheim risultano essere stati la Royal Australian Air Force e la Royal New Zealand Air Force.\nIl Blenheim fu impiegato anche dalle forze armate portoghesi che ne ricevettero dodici esemplari nel 1943: impiegati come pattugliatori marittimi, questi aerei furono sostituiti due anni dopo da Bristol Beaufighter.\nDurante il conflitto un esemplare di Blenheim Mk IV, numero di serie N3589, partito dall'Inghilterra e diretto a Malta, a corto di combustibile il 13 settembre 1940 atterr\u00f2 sul campo di volo di Pantelleria. Preso in carico dalla Regia Aeronautica, lo invi\u00f2 a Guidonia per sottoporlo a una serie di prove e ridipinto con insegne italiane. Il velivolo venne riutilizzato in seguito per riprese cinematografiche di propaganda, impegnato in duelli fittizi con i caccia Fiat C.R.42 e Macchi M.C.200.\nUn secondo esemplare, un Mk I, numero di serie T4887, del No. 252 Squadron RAF del Coastal Command venne catturato da personale militare italiano. Il velivolo, in volo da Gibilterra verso Malta, il 7 gennaio 1942 a causa delle errate indicazioni fornite dal radiofaro di quest'ultima atterr\u00f2 in Sicilia, in localit\u00e0 Magnisi, vicino ad Augusta. Preso in carico dalla Regia Aeronautica, lo invi\u00f2 a Guidonia per sottoporlo a una serie di prove e dove vennero coperte le insegne RAF con quelle italiane e assegnata la M.M. 4887. Dopo circa un anno venne assegnato al 60\u00ba Gruppo Bombardamento Terrestre e integrato nella 235\u00aa Squadriglia ed utilizzato per esercitazioni fino al gennaio 1943, quando rimase distrutto per un incidente in fase di decollo.\n\"Per quanto riguarda l'impiego nella RCAF degli esemplari prodotti in Canada dalla Fairchild, si rimanda alla rispettiva voce\"."}
{"id": "486442", "revid": "767487", "url": "https://it.wikipedia.org/wiki?curid=486442", "title": "Famiglia Cibele", "text": "La famiglia di asteroidi Cibele \u00e8 una famiglia di asteroidi della fascia principale del sistema solare caratterizzati da parametri orbitali simili; deve il suo nome all'oggetto principale che vi appartiene, l'asteroide Cibele, appunto. Si ritiene solitamente che i corpi appartenenti ad una medesima famiglia asteroidale condividano un'origine comune.\nProspetto.\nSegue un prospetto dei principali asteroidi appartenenti alla famiglia."}
{"id": "486444", "revid": "599013", "url": "https://it.wikipedia.org/wiki?curid=486444", "title": "Hav", "text": ""}
{"id": "486445", "revid": "830939", "url": "https://it.wikipedia.org/wiki?curid=486445", "title": "Antoine Coysevox", "text": "Biografia e opere.\nEra nato a Lione da una famiglia immigrata dalla Spagna (il cognome si pronuncia \"Cozevo\" o \" Cuasv\u00f2\"). A soli 17 anni port\u00f2 a termine una statua della Madonna di considerevole merito. Studi\u00f2 presso Louis Lerambert e si esercit\u00f2 realizzando copie in marmo dei capolavori della statuaria greca antica (ad esempio la Venere de' Medici e il Castore e Polluce). In seguito venne incaricato dal vescovo di Strasburgo, il Cardinale F\u00fcrstenberg, di decorare il suo \"ch\u00e2teau\" a Saverne.\nNel 1666 spos\u00f2 Marguerite Quillerier, nipote di Lerambert, che mor\u00ec un anno dopo il matrimonio. Nel 1671, dopo quattro anni a Saverne, si trasfer\u00ec a Parigi. Nel 1676 il suo busto del pittore Charles Le Brun gli guadagn\u00f2 l'ammissione all'Acad\u00e9mie royale de peinture et de sculpture. L'anno seguente spos\u00f2 Claude Bourdict.\nGrazie all'influenza e all'appoggio di Le Brun, tra il 1677 e il 1685 venne incaricato da Luigi XIV di Francia di realizzare gran parte della decorazione e della statuaria per la reggia di Versailles; in seguito, tra il 1701 e il 1709, lavor\u00f2, con uguale successo, per il castello di Marly, distrutto nel corso della Rivoluzione francese.\nTra i suoi lavori si ricordano \"Mercurio e la Famea\", dapprima a Many, quindi ai giardini delle Tuileries, \"Nettuno e Amfitrite\", nei giardini di Many, \"La Giustizia e la Fortezza\", a Versailles, e statue-ritratto di molti degli uomini pi\u00f9 illustri del tempo, come Luigi XIV e Luigi XV a Versailles, Colbert (a Saint-Eustache), Giulio Mazzarino (nella chiesa des Quatre-Nations), Luigi II di Borbone, Principe di Cond\u00e9 (noto come il Gran Cond\u00e9) (al Louvre), Maria Teresa di Spagna, Henri de La Tour d'Auvergne, visconte di Turenne, S\u00e9bastien Le Prestre de Vauban, i cardinali de Bouillon e de Polignac, Fran\u00e7ois F\u00e9nelon, Jean Racine, Jacques B\u00e9nigne Bossuet (al Louvre), il conte d'Harcourt, il cardinale F\u00fcrstenberg e Charles Le Brun (al Louvre). Coysevox mor\u00ec a Parigi il 10 ottobre 1720.\nOltre ai lavori sopra citati, Coysevox realizz\u00f2 anche una dozzina di monumenti funerari e memoriali, tra cui quelli per Colbert (a Saint-Eustache), per il cardinale Mazarino (al Louvre), e per il pittore Le Brun (nella Chiesa di Saint-Nicolas-du-Chardonnet).\nSuoi allievi furono Nicolas e Guillaume Coustou."}
{"id": "486446", "revid": "125347434", "url": "https://it.wikipedia.org/wiki?curid=486446", "title": "Hispano-Suiza", "text": "La Hispano-Suiza (che in spagnolo significa \"Ispano-Svizzera\") \u00e8 stata una delle pi\u00f9 note aziende automobilistiche spagnole, attiva in tale campo dal 1904 al 1938. Ha prodotto anche motori aeronautici, campo nel quale \u00e8 ancora attiva. Il nome dell'azienda fu dovuto all'origine mista dell'azienda stessa, vedendo personalit\u00e0 spagnole tra i finanziatori e un ingegnere svizzero come mente operativa.\nStoria.\nLe origini.\nNell'agosto del 1899, il giovane ventunenne svizzero Marc Birkigt, fresco di studi presso l'\u00c9cole des Arts et Metiers di Ginevra e con alle spalle gi\u00e0 diverse esperienze nel campo della meccanica, avendo lavorato in madrepatria nel campo degli orologi, lasci\u00f2 la patria nat\u00eca per dirigersi a Barcellona, dove avrebbe raggiunto due ex-compagni di studi, impegnati nella progettazione di un omnibus elettrico e per il cui progetto ricevettero il finanziamento da un uomo d'affari locale, Emilio de la Cuadra. In realt\u00e0, pur avendo raggiunto un buon risultato qualitativo per l'epoca, l'omnibus si rivel\u00f2 un fiasco totale, anche nel momento in cui Marc Birkigt tent\u00f2 di apportarvi migliorie, come ad esempio montandovi un motore a combustione interna atto all'azionamento del generatore (e di fatto realizzando una delle prime vetture ibride con range extender della storia, se non la prima in assoluto).\nBen presto Birkigt, che di fatto era la mente della piccola azienda, si orient\u00f2 verso i motori a petrolio, ritenuti pi\u00f9 idonei per un'autovettura. Sempre finanziato da Emilio de la Cuadra, progett\u00f2 due autovetture ispirate alle contemporanee Panhard &amp; Levassor: una di queste vetture montava un motore monocilindrico da 4,5 CV, mentre l'altra era equipaggiata con un bicilindrico da 7 CV. Entrambi questi motori montavano valvole di aspirazione a comando automatico e la trasmissione era a catena. Ma le vendite stentarono a decollare e alla fine del 1901, la piccola azienda \"De La Cuadra\" si trov\u00f2 costretta a dichiarare fallimento. \nLa ex-azienda di Emilio de la Cuadra venne cos\u00ec rilevata da un altro imprenditore locale, Jos\u00e9 Mar\u00eda Castro Fern\u00e1ndez, il quale fond\u00f2 la \"J. Castro, Sociedad en Comandita, F\u00e1brica Hispano-Suiza de Autom\u00f3viles\". Da notare il nome \"Hispano-Suiza\" gi\u00e0 contenuto nella ragione sociale, anche se le vetture prodotte in quel periodo verranno sempre identificate come vetture a marchio Castro. Nulla cambi\u00f2 per Birkigt e per i suoi collaboratori, salvo l'arrivo di capitali freschi per poter proseguire con la progettazione di vetture. Fu cos\u00ec che fra il 1902 e il 1903 vennero progettate altre due vetture, questa volta ispirate alle Mercedes 35PS che in quel periodo stavano rivoluzionando il concetto di automobile. Uno di questi modelli montava un bicilindrico da 1885 cm3, mentre l'altro montava un quadricilindrico da 2545 cm3. Questi due modelli, caratterizzati fra l'altro dalla trasmissione a giunto cardanico, andarono ad occupare rispettivamente le fasce fiscali da 10 e da 14 CV. Erano pi\u00f9 moderni e con maggiori potenzialit\u00e0 commerciali. Tuttavia, una serie di scioperi mise in serie difficolt\u00e0 finanziarie l'azienda e gi\u00e0 nel maggio del 1904, Jos\u00e9 Mar\u00eda Castro Fern\u00e1ndez decise di abbandonare la partecipazione all'attivit\u00e0. \nNon tutto fu perduto, anzi: gi\u00e0 il 14 giugno 1904 due nuovi finanziatori si offrirono di partecipare all'attivit\u00e0. Questi finanziatori furono Dami\u00e0 Mateu i Bisa e Francisco Seix, che assieme a Marc Birkigt diedero finalmente vita alla \"Sociedad Anonima La Hispano-Suiza, f\u00e0brica des automoviles (sistema Birkigt)\". Mateu fu il presidente, Seix rivest\u00ec il ruolo di vice-presidente, mentre Birkigt conserv\u00f2 il ruolo di direttore tecnico gi\u00e0 ottenuto in precedenza. Gi\u00e0 dal nome della ragione sociale, questa nuova azienda parve stabilire dei punti fermi. Innanzitutto il marchio cambi\u00f2 definitivamente in Hispano-Suiza, un nome preferito a Birkigt per la sua maggior musicalit\u00e0 e per la sua facilit\u00e0 ad essere ricordata a livello internazionale. In secondo luogo, ci\u00f2 non signific\u00f2 un demerito per il giovane ingegnere svizzero, poich\u00e9 l'azienda si trov\u00f2 a sfruttare i numerosi brevetti depositati dallo stesso Birkigt, che quindi ottenne la corresponsione delle relative royalties per ogni vettura prodotta. E visto che da quel momento, gli affari per l'azienda di Barcellona parvero prendere una piega pi\u00f9 promettente, col tempo Marc Birkigt, il cui nome figura comunque nella ragione sociale completa dell'azienda, riusc\u00ec in questo modo ad accumulare una cospicua fortuna.\nI primi anni.\nLa neonata azienda spagnola si dedic\u00f2 immediatamente alla produzione di vetture di lusso, settore per il quale sarebbe rimasta famosa anche negli anni successivi alla sua chiusura, fino al giorno d'oggi. Tuttavia, mentre erano in fase di sviluppo i nuovi progetti, i primi mesi videro ancora la produzione della vecchia 14HP di origine Castro. La prima vettura prodotta con il nuovo marchio Hispano-Suiza fu la 20HP, una vettura di lusso tecnicamente impostata sulla base delle vecchie vetture De La Cuadra spinta da un motore a 4 cilindri da 3770 cm3. Un esemplare di tale vettura fu acquistato dal re di Spagna Alfonso XIII, appassionato di automobili e che diverr\u00e0 uno dei migliori clienti dell'azienda di Barcellona. Solo questo aspetto costituir\u00e0 un'enorme campagna pubblicitaria per la Hispano-Suiza. Assieme alla \"20HP\" debutt\u00f2 anche la \"40HP\" con motore da 7433 cm3. Entrambi questi modelli furono presentati al Salone di Parigi del 1906, ma non avranno un seguito, non almeno nell'immediato. Intanto si pens\u00f2 ad aprire nuovi siti produttivi in Francia e in Italia, pi\u00f9 precisamente a Parigi e a Milano. La succursale parigina chiuder\u00e0 entro breve tempo, mentre quella milanese rimarr\u00e0 solo sulla carta. Da Milano, giunger\u00e0 per\u00f2 un giovane meccanico e pilota italiano, ossia Paolo Zuccarelli, che nella sua breve esperienza alla Hispano-Suiza (passer\u00e0 in seguito alla Peugeot) sapr\u00e0 imprimere alla produzione della casa spagnola una svolta evolutiva significativa sul piano tecnico.\nNel frattempo, Birgkit speriment\u00f2 anche le caratteristiche dei motori quadri, progettandone alcuni di cilindrate comprese fra i 5,4 e i 10,4 litri. Tali motori rimasero per\u00f2 solo allo stadio di prototipi e non raggiunsero mai la produzione e la loro applicazione su strada. In compenso, il Salone di Parigi del 1907 vide la presentazione della 60/75 HP equipaggiata con un enorme motore da 11,15 litri, il primo a 6 cilindri per la casa spagnola. Tale modello fu il primo esempio di Hispano-Suiza di gran lusso.Sempre nello stesso periodo videro la luce altri due modelli di fascia inferiore, tecnicamente derivati dalla \"20HP\" del 1906 e con cilindrate di 2,6 e 4,1 litri. Questi modelli avrebbero fatto da base per i primi autocarri Hispano-Suiza. Questi primi modelli della produzione Hispano-Suiza erano caratterizzati da soluzioni tecniche come la struttura biblocco, la testata a T con valvole laterali, un carburatore progettato e realizzato direttamente da Marc Birkigt e l'accensione affidata ad un magnete Bosch ad alta tensione.\nNel 1909 la Hispano-Suiza cominci\u00f2 a partecipare alle prime competizioni automobilistiche, agguantando nel 1910 la sua prima vittoria. Il 1911 fu anch'esso un anno importante per la casa barcellonese: Marc Birkigt, infatti, non aveva cessato per un istante di pensare ad impiantare in Francia una succursale della Hispano-Suiza, un sito produttivo in pi\u00f9. Avvalendosi della collaborazione del fidato Louis Pilleverdier, che si dimostr\u00f2 in quegli anni anche un valente pilota e con cui Birgkit aveva gi\u00e0 tentato nel 1906 di aprire una succursale a Parigi. Questa volta il tentativo ebbe meggior fortuna: individuato un capannone a Levallois, nel giro di pochi mesi esso venne allestito ed equipaggiato con tutti i macchinari necessari alla produzione. Tale stabilimento cominci\u00f2 la sua attivit\u00e0 nell'aprile del 1911. Gi\u00e0 l'anno seguente, la produzione della succursale francese super\u00f2 quella della sede spagnola. Ci\u00f2 \u00e8 il motivo per cui la Hispano-Suiza venga spesso considerata una casa franco-spagnola. Il 1911 fu anche l'anno della migrazione di alcuni valenti collaboratori della Hispano-Suiza alla Peugeot. Fra questi vi furono lo stesso Pilleverdier, ma anche Zuccarelli, la cui vittoria alla Coupe de l'Auto attir\u00f2 l'interesse della casa del Leone Rampante. \nE proprio a proposito della Coupe dell'Auto 1910, la vettura vincente in tale gara fece da base per la realizzazione di un nuovo modello stradale, battezzato Alfonso XIII, in onore del sovrano organizzatore. Tale modello consacr\u00f2 la Hispano-Suiza come vera concorrente di marchi prestigiosi come la Rolls-Royce e la Isotta Fraschini. Nonostante il patriottismo ispanico trasudante gi\u00e0 dal nome di questo modello, la sua produzione ebbe luogo a Levallois, mentre la presentazione si ebbe al Salone di Parigi assieme ai modelli 15/20 HP, con motore da 2,6 litri (gi\u00e0 presente in listino da alcuni anni), e alla nuova 12/15 HP, con motore da 2,2 litri. Seguirono nel 1913 altri tre modelli con motori da 15, 18 e 30 CV fiscali, tutti caratterizzati per la prima volta dalla distribuzione ad asse a camme in testa. \nIn quel periodo immediatamente precedente lo scoppio della Prima Guerra Mondiale i due stabilimenti di Barcellona e Levallois lavoravano a pieno regime e senza scompensi da una parte o dall'altra. Alcuni modelli vennero prodotti quasi esclusivamente in Francia, mentre la produzione di altri modelli veniva suddivisa fra l'uno e l'altro impianto. Altri modelli, come la nuova 8/10 HP lanciata nel 1914 e con motore da 1848 cm3, venivano prodotti esclusivamente in Spagna.\nL'arrivo della Grande Guerra.\nNel luglio del 1914 venne avviata l'attivit\u00e0 di un nuovo stabilimento Hispano-Suiza, situato ancora in Francia, precisamente a Bois-Colombes. La necessit\u00e0 di tale stabilimento, che di fatto comport\u00f2 la chiusura dell'impianto di Levallois, fu dettata dal fatto di dover trovare un sito pi\u00f9 ampio con il quale ampliare il volume produttivo. Ma il mese di luglio del 1914 fu anche il mese in cui scoppi\u00f2 la Prima Guerra Mondiale. Per volont\u00e0 del governo francese, lo stabilimento di Bois-Colombes venne affittato alla Gnome et Rh\u00f4ne per la produzione dei suoi motori aeronautici. Birkigt torn\u00f2 in Spagna con la sua famiglia per dirigere la produzione dell'unico stabilimento rimasto saldamente in mano all'azienda spagnola, produzione che in ogni caso venne rinconvertita alla causa bellica ed in particolare fu indirizzata anch'essa ai motori aeronautici. Birkigt, gi\u00e0 proprietario dei diritti di numerosi brevetti da lui depositati negli anni passati e inerenti proprio i motori aeronautici, venne incaricato di progettare un motore aeronautico leggero ed efficiente: dopo due mesi di lavoro febbrile, venne sviluppato il motore 8, un V8 in lega leggera che verr\u00e0 costruito in circa 50.000 esemplari. Negli anni a venire, la Hispano-Suiza diverr\u00e0 rinomata anche nel campo dei motori aeronautici, conservando la sua ottima reputazione e proseguendo in tale campo industriale anche dopo la cessazione della produzione automobilistica. Durante la guerra venne aperto anche un altro stabilimento spagnolo situato a Guadalajara, che verr\u00e0 invece destinato alla produzione di autocarri. \nGli anni Venti: dall'epoca d'oro alla Grande Depressione.\nMarc Birkigt \u00e8 sempre stato un tipo previdente, pronto ad ogni eventualit\u00e0 e a riorganizzare la produzione a seconda delle evenienze, per questo gi\u00e0 prima della fine della guerra cominci\u00f2 a ripensare la produzione automobilistica post-bellica. I suoi progetti, gi\u00e0 presenti nella sua testa, venivano trascritti su fogli di carta volanti, pagine di agenda e cos\u00ec via, per poi essere raccolti in vista di un futuro e pi\u00f9 concreto sviluppo. Nel novembre del 1918 l'ingegnere svizzero si mise al lavoro, fino a giungere nel maggio dell'anno seguente ad un prototipo quasi definitivo della nuova vettura di lusso che avrebbe sancito il ritorno del marchio Hispano-Suiza in campo automobilistico. Tale prototipo verr\u00e0 lanciato entro la fine dello stesso anno con alcune altre migliorie e con la sigla H6 come denominazione commerciale. Tale modello sar\u00e0 il capostipite di una serie di modelli molto prestigiosi e tra i pi\u00f9 noti nella produzione della casa franco-spagnola. Ma soprattutto fu la prima Hispano-Suiza a recare sul radiatore la statuetta raffigurante una cicogna, in onore della \"Squadriglia delle Cicogne\", una squadriglia aerea attiva durante la Grande Guerra e motorizzata dalla Hispano-Suiza. Per quanto riguarda il resto della produzione automobilistica, vennero riproposti modelli derivati dalla gamma pre-bellica, con motori monoalbero in testa, ma anche e purtroppo con altre tecnologie meno moderne, come la frizione a cono, fatto che fece storcere il naso alla clientela. Di conseguenza, sia per la penuria di approvvigionamento sia per le scarse richieste, la produzione di questi modelli prosegu\u00ec con estrema lentezza ed ebbe luogo sia in Francia sia in Spagna.\nNel 1923 la Hispano-Suiza sigl\u00f2 un importante accordo con le Industrie \u0160koda per la fornitura di autotelai \"Tipo H6B\" che la neo-costituita \u0160koda Auto avrebbe provveduto a carrozzare e commercializzare con marchio \"Skoda Hispano-Suiza\". Pur considerate pi\u00f9 silenziose nella marcia, probabilmente per la maggiore esperienza dei tecnici \u0160koda nella lavorazione dei metalli, le versioni cecoslovacche non ebbero successo per l'insufficiente livello di finitura e la \"joint venture\" si concluse nel 1925.\nSempre durante il 1923, e pi\u00f9 precisamente il 23 maggio, vi fu un evento assai importante nella storia della Hispano-Suiza: la societ\u00e0 venne ricostituita con la nuova ragione sociale \"Soci\u00e9t\u00e9 fran\u00e7aise Hispano-Suiza\", che vide Marc Birkigt come socio di maggioranza. Ma soprattutto, le due realt\u00e0 industriali francese e spagnola divennero due entit\u00e0 indipendenti l'una dall'altra, pur mantenendo legami di cooperazione fra di loro. Essendo arrivati a tale cambiamento attraverso un'azione legale che coivolse da una parte lo stesso Birkigt e dal'altra il resto del direttivo Hispano-Suiza, di l\u00ec a poco l'avvocato di Birkigt, Pierre Forgeot, divenne presidente della neocostituita societ\u00e0.\nNel 1924 Birkigt lanci\u00f2 sul mercato la 16, un modello con motore da 3,7 litri, quindi pi\u00f9 economico che non i due modelli della serie \"H6\" in quel momento in listino, ma anche come possibile erede dei modelli \"15HP\", \"16HP\" e \"20HP\", basati sulla produzione pre-bellica e ormai decisamente superati. Questo modello per\u00f2 non conobbe il successo sperato: nel giro di pochissimo tempo venne ritirato dal catalogo dopo essere stato prodotto in cinque o sei esemplari appena in Francia, mentre in Spagna, dove venne ugualmente prodotto, ottenne maggiori consensi e rimase a listino fino al 1933.\nA parte alcuni casi come il fiasco del modello \"16\", quella degli anni '20 del XX secolo fu in generale un'epoca florida, dati i consistenti margini derivanti dalle vendite dei modelli della serie \"H6\", ma anche grazie agli introiti derivanti dai successi ottenuti in campo sportivo, successi che regalarono fama e gloria alla casa franco-spagnola. L'avvento della Grande Depressione rimescol\u00f2 le carte e pose la Hispano-Suiza di fronte a nuovi problemi e nuovi progetti.\nGli anni '30.\nNel 1930, la Hispano-Suiza rilev\u00f2 la Ballot, una casa francese che in seguito alla depressione economica del 1929 si trov\u00f2 in grande crisi. Dal rilevamento della Ballot, nacque una nuova vettura, la HS26, nota anche come \"Junior\".\nNel frattempo la concorrenza nel segmento delle vetture di gran lusso (Rolls-Royce, Maybach, Bugatti, ecc.) cominci\u00f2 a farsi troppo pressante, per cui la Hispano-Suiza introdusse nel 1932 una nuova vettura di elevato lusso, la J12, dotata di un enorme motore da 12 cilindri da 9,4 litri.\nNel 1934 fu lanciata l'erede della \"HS26\", ossia la K6, praticamente l'ultimo modello di Hispano-Suiza: la produzione a Barcellona cess\u00f2 nel 1936, subito dopo lo scoppio della guerra civile spagnola e la collettivizzazione della fabbrica. Sempre nel 1936, in Francia, il governo di L\u00e9on Blum decise di nazionalizzare tutte le aziende produttrici di armamenti o in grado di convertirsi agevolmente a tale ramo produttivo: i minacciosi venti di guerra che stavano spirando in tutta Europa costrinsero del resto diverse altre nazioni ad organizzarsi e premunirsi in tal senso. In quella seconda met\u00e0 degli anni '30 del XX secolo, l Hispano-Suiza apparteneva per la maggior parte a Marc Birkigt e per una quota inferiore a Miguel Mate\u00f9, figlio di Dami\u00e0n. Essi detenevano la propriet\u00e0 degli stabilimenti, dei macchinari e dei brevetti, ma il governo francese fond\u00f2 una societ\u00e0 statale finalizzata allo sfruttamento di tali risorse dietro pagamento di una quota intesa come una sorta di noleggio. Questa fu un'ulteriore possibilit\u00e0 di guadagno per Birkigt, che per\u00f2 dal canto suo aveva smesso di interessarsi alla produzione automobilistica per avvicinarsi invece alla produzione di armi. Dai suoi nuovi progetti scaturiranno i cannoni Type 404 che verranno venduti in circa 80.000 esemplari.\nQuanto alla produzione Hispano-Suiza in campo automobilistico, essa cesser\u00e0 nel 1938. \nTentativi di ritorno alla produzione automobiistica.\nNel secondo dopoguerra e nei decenni successivi, vi saranno ancora alcuni tentativi di tornare alla produzione automobilistica. Nel 1949, Maurice Herteux, genero di Marc Birkigt da anni ormai all'interno dell'organigramma della Hispano-Suiza francese, progett\u00f2 un prototipo a trazione anteriore con motore V8 di origine Ford. Ma il progetto verr\u00e0 presto abbandonato e la produzione si sposter\u00e0 verso il settore delle turbine a gas. Anche questo tentativo si riveler\u00e0 un fiasco. Quanto al ramo spagnolo della Hispano-Suiza, esso verr\u00e0 nazionalizzato nel 1945 per divenire la ENASA. Dal quel momento fino ai primi anni '50, le autovetture del marchio spagnolo Pegaso (progettate da Wilfredo Ricart) verranno prodotte nella vecchia fabbrica di Barcellona.\nNel 2000, il marchio Hispano-Suiza torn\u00f2 a far capolino nella scena automobilistica mondiale, quando comparvero alcuni prototipi, senza per\u00f2 alcun esito produttivo. Nel 2019 il marchio \u00e8 diventato di propriet\u00e0 di Grup Peralada di propriet\u00e0 della famiglia Suqu\u00e9 Mateu, discendenti di uno dei fondatori originali di Hispano-Suiza, Dami\u00e1n Mateu. Nello stesso anno viene presento il prototipo \"Carmen\", una hypercar elettrica da ben 1.020 CV di potenza massima. L'anno successivo venne invece svelata una sua evoluzione, la \"Carmen Boulogne\", il cui nome volle celebrare le vittorie ottenute dalla casa franco-spagnola nei pressi della localit\u00e0 francese affacciata sul canale della Manica. Tale vettura era equiapggiata con un motore da addirittura 1.114 CV di potenza massima. La produzione di questi due modelli viene pianificata in una decina di esemplari.\nAttivit\u00e0 sportiva.\nLa Hispano-Suiza cominci\u00f2 a partecipare alle manifestazioni sportive nel 1909, quando per il 20 maggio venne organizzata la seconda edizione delle Coppa della Catalogna. Tre furono le vetture schierate dalla casa spagnola sulla linea di partenza, tutte equipaggiate con i primi motori monoblocco progettati e realizzati da Birkigt. I piloti furono Paolo Zuccarelli, Louis Pilleverdier e Roger Derny. Zuccarello e Derny riuscirono a tener testa per gran parte della gara ad avversarie quotate come le Lion-Peugeot, prima di ritirarsi entrambi a causa della rottura dei rispettivi alberi motore. Pilleverdier, vittima di un incidente in una fase precedente della gara, riusc\u00ec tuttavia a riparare la vettura e a fare un'onorevole gara, terminando al quarto posto. Un mese dopo, alla Coupe de l'Auto tenutasi sul circuito di Boulogne, le Hispano-Suiza ottennero risultati meno brillanti, classificandosi al 5\u00ba , 6\u00ba e 7\u00ba posto. Alla Coppa della Catalogna del 1910, Zuccarelli riusc\u00ec ad agguantare il terzo posto, anche se le eterne rivali Lion-Peugeot riuscirono ad aggiudicarsi la gara. La prima vittoria per la Hispano-Suiza arriv\u00f2 il 18 settembre 1910 alla Coupe de l'Auto: qui, la Lion-Peugeot si ritrov\u00f2 priva di uno dei suoi piloti di punta, Giosu\u00e9 Giuppone, rimasto ucciso due giorni prima in seguito ad un incidente occorsogli mentre effettuava un giro di ricognizione lungo il tracciato. La casa di Valentigney, tuttavia poteva contare ugualmente su altri due veri fuoriclasse come Jules Goux e Georges Boillot, i quali non riuscirono per\u00f2 a contrastare efficacemente l'aggressivit\u00e0 delle vetture messe in campo dalla Hispano-Suiza. A vincere fu Zuccarelli, mentre il terzo posto and\u00f2 ad un'altra Hispano-Suiza, quella di Chassagne. Sempre nel 1910 e sempre con Zuccarelli, la Hispano-Suiza ottenne un'altra prestigiosa vittoria alla Coupe de Ostende.\nIl 1911 fu un anno di inattivit\u00e0 in campo agonistico per la Hispano-Suiza, ma Birkigt nel frattempo stava lavorando al suo motore con compressore che avrebbe dovuto debuttare in gara nel 1912, ma il cui progetto di fatto venne abbandonato a causa dei continui problemi di affidabilit\u00e0. L'attivit\u00e0 riprese in ogni caso il 23 luglio 1912 al Gran Premio di Francia, che per\u00f2 venne vinto da Zuccarelli, stavolta su Peugeot. Intanto, prendendo come telaio di base quello di una \"15HP\" ad asse a camme in testa, Marc Birkigt realizz\u00f2 una vettura stretta e dalla carrozzeria affusolata e carenata che le valse il nome di \"Sardina\". Questa vettura riusc\u00ec a stabilire alcuni primati non ufficiali tra cui un giro a pi\u00f9 di 150 km/h di media a Brooklands. Il 1914 fu un anno ricco di vittorie per la casa franco-spagnola, grazie ai trionfi ottenuti alla Coupe Franchomme, al Prix de l'Automobile-Club du Nord, alla Coupe de Caraman-Chimay e al Meeting de Boulogne-sur-Mer. La guerra interruppe per alcuni anni l'attivit\u00e0 sportiva automobilistica.\nSi riprese nel 1921 sfruttando le potenzialit\u00e0 del nuovo modello \"H6\", lanciato poco pi\u00f9 di un anno prima, e con il nuovo pilota Hispano-Suiza, Andr\u00e9 Dubonnet, che sul tratto Parigi-Nizza batt\u00e9 il record di velocit\u00e0 coprendo tale tratto (942 km) in 12 e 35 minuti alla media di 75 km/h con una vettura a pieno carico (quattro persone a bordo pi\u00f9 i loro bagagli). Nello stesso anno, lo stesso Dubonnet trionf\u00f2 alla Coupe Georges Boillot, dedicata al gi\u00e0 citato pilota Peugeot, morto durante la guerra quando l'aereo che egli pilotava fu abbattuto. Sempre nel 1921, un altro pilota della casa franco-spagnola, Maurice B\u00e9quet, si aggiudic\u00f2 le cronoscalate di Ernemont e di Wimille. Il 1922 fu un altro anno ricco di affermazioni, grazie alle vittorie al Gran Premio di Monza (Dubonnet), alla prima edizione della Pontedecimo-Giovi (Rabagliati), alla Coupe Georges Boillot (Bablot) e alla cronoscalta di Klausen (Nieth). Anche nel 1923 la Coupe Georges Boillot venne vinta dalla Hispano-Suiza, questa volta grazie alla vettura pilotata da L\u00e9once Garnier. Nella stesso anno, alla cronoscalata Aosta-Gran San Bernardo, fu invece un certo Alfieri Maserati a trionfare, prima di dedicarsi alla costruzione delle auto da competizione che porteranno il suo cognome. Nella seconda met\u00e0 del decennio, la Hispano-Suiza diverr\u00e0 anche fornitrice di motori per altri telai. Emblematica la sua fornitura di motori per equipaggiare telai Itala: con queste vetture Emilio Materassi si aggiudic\u00f2 diverse edizioni della Coppa delle Colline Pistoiesi, della Coppa della Perugina, della Coppa Montenero e del Gran Premio del Mugello.\nNel 1927, la Hispano-Suiza collezion\u00f2 un altro significativo exploit sportivo: in una prova di durata contro una vettura della Stutz, una vettura sportiva messa a punto dalla casa franco-spagnola stacc\u00f2 l'avversaria di ben 1000\u00a0km in 24 ore, un risultato pi\u00f9 che sorprendente.\nProduzione in campo bellico.\nL'Hispano-Suiza, analogamente a molte altre aziende meccaniche dei paesi coinvolti nella Prima guerra mondiale, cominci\u00f2 la propria produzione in campo bellico nel 1914 con un motore aeronautico da destinare all'aviazione militare, l'Hispano-Suiza 8, un 8 cilindri a V di 90\u00b0, sviluppato in cinque versioni durante gli anni del conflitto. Nel periodo tra le due guerre inizi\u00f2 la produzione di armamenti da destinare all'aeronautica, la pi\u00f9 importante delle quali era l'HS.404, un cannoncino automatico da 20\u00a0mm adottata dai numerosi velivoli alleati durante la Seconda guerra mondiale.\nVennero inoltre prodotti il motore 14 cilindri radiale Hispano-Suiza 14A, il 12 cilindri a W Hispano-Suiza 12G e una serie di V12 dei quali il pi\u00f9 significativo fu l'Hispano-Suiza 12Y che nella sua versione pi\u00f9 potente arrivava ad esprimere 1100 CV.\nAttualmente la Hispano-Suiza \u00e8 attiva nel settore aeronautico. Appartiene al Gruppo SAFRAN ed \u00e8 specializzata in apparati meccanici per applicazioni nell'aeronautica civile e militare. Le sue due sedi sono entrambe in Francia."}
{"id": "486447", "revid": "27723", "url": "https://it.wikipedia.org/wiki?curid=486447", "title": "Famiglia Cybele", "text": ""}
{"id": "486448", "revid": "27723", "url": "https://it.wikipedia.org/wiki?curid=486448", "title": "Famiglia di asteroidi Cibele", "text": ""}
{"id": "486449", "revid": "123706305", "url": "https://it.wikipedia.org/wiki?curid=486449", "title": "Outlaws (gruppo musicale statunitense)", "text": "Gli Outlaws sono un gruppo southern rock fondato a Tampa Florida, USA nel 1972 da Hughie Thomasson (Voce e Chitarra), Henry Paul (Voce e Chitarra), Frank O'Keefe (Basso) e Monte Yoho (Batteria) cui si aggiunse nel 1973 il chitarrista e cantante Billy Jones.\nStoria del gruppo.\nI primi Outlaws.\nGli Outlaws si sono formati a Tampa, in Florida, a fine 1967 dal chitarrista-cantante Hughie Thomasson, il batterista David Dix, il bassista Phil Holmberg, chitarristi Hobie O'Brien e Frank Guidry, (membro di un precedente gruppo chiamato anch'esso Outlaws, oltre al cantante Herb Pino.) Prima dell'arrivo di Guidry il gruppo si chiamava prima The Rogues e poi Four Letter Words. All'inizio del 1968 O'Brien e Holmberg lasciarono la band per sposarsi, e Frank O'Keefe prese il posto da bassista. Nello stesso anno, Tommy Angarano sostitu\u00ec Herb Pino per un breve periodo, portando suoni di organo Hammond e il suo stile di voce alla band.\nNei successivi due anni ulteriori cambi di formazione portano il gruppo ad essere composto da Hughie Thomasson, Frank O'Keefe, Dave Dix, Billy Jones e Dave Graham, ma il gruppo presto si sciolse, per circa un anno.\nNel 1971 Henry Paul, un cantante e chitarrista nato a New York ma cresciuto nella zona di Tampa, tornato da un soggiorno a Greenwich Village di New York per formare i Sienna. \u00c8 stato raggiunto da Monte Yoho e Frank O'Keefe. Nel 1972 Hughie Thomasson torna da un breve periodo a New York, si un\u00ec con Paul, Yoho e O'Keefe e i Sienna divennero i rinati Outlaws.\nBilly Jones che avrebbe dovuto suonare l'organo nel biennio 1971-1972, dopo essere tornato dal Colorado nel 1973, passa alla chitarra, dando vita al primo famigerato trio della band, pi\u00f9 tardi soprannominato \"The Florida Guitar Army\".\nContratto con la Arista.\nLa band \u00e8 stata la prima ad avere il contratto dalla Arista Records sotto Clive Davis. Davis era tra il pubblico in un concerto nel 1974, dove la band apriva per i Lynyrd Skynyrd a Columbia, South Carolina. Alla fine del concerto dei Lynyrd Skynyrd, il cantante Ronnie Van Zant, disse dal palco: \"Se non metti sotto contratto gli Outlaws, sei la persona pi\u00f9 stupida che abbia mai incontrato, e so che non lo sei\".\nLe prime canzoni note degli Outlaws sono \"There Goes Another Love Song\" e \"Green Grass and High Tides\", tratte entrambe dal loro omonimo album di debutto del 1975."}
{"id": "486450", "revid": "27723", "url": "https://it.wikipedia.org/wiki?curid=486450", "title": "Famiglia di asteroidi Cybele", "text": ""}
{"id": "486451", "revid": "27723", "url": "https://it.wikipedia.org/wiki?curid=486451", "title": "Petar Durkovi\u0107", "text": ""}
{"id": "486453", "revid": "599013", "url": "https://it.wikipedia.org/wiki?curid=486453", "title": "Petar \u0110urkovic", "text": ""}
{"id": "486456", "revid": "24443", "url": "https://it.wikipedia.org/wiki?curid=486456", "title": "Maccabei II", "text": ""}
{"id": "486457", "revid": "24443", "url": "https://it.wikipedia.org/wiki?curid=486457", "title": "Maccabei I", "text": ""}
{"id": "486459", "revid": "77358", "url": "https://it.wikipedia.org/wiki?curid=486459", "title": "Re II", "text": ""}
{"id": "486462", "revid": "77358", "url": "https://it.wikipedia.org/wiki?curid=486462", "title": "Samuele I", "text": ""}
{"id": "486464", "revid": "77358", "url": "https://it.wikipedia.org/wiki?curid=486464", "title": "Samuele II", "text": ""}
{"id": "486475", "revid": "228587", "url": "https://it.wikipedia.org/wiki?curid=486475", "title": "Palazzo di Giustizia (istituzione)", "text": ""}
{"id": "486480", "revid": "4925430", "url": "https://it.wikipedia.org/wiki?curid=486480", "title": "Stati della Britannia medioevale", "text": ""}
{"id": "486482", "revid": "36426", "url": "https://it.wikipedia.org/wiki?curid=486482", "title": "La Verna", "text": ""}
{"id": "486483", "revid": "106456", "url": "https://it.wikipedia.org/wiki?curid=486483", "title": "Torre Pendente", "text": ""}
{"id": "486484", "revid": "28402", "url": "https://it.wikipedia.org/wiki?curid=486484", "title": "Imperatore Augusto", "text": ""}
{"id": "486485", "revid": "27723", "url": "https://it.wikipedia.org/wiki?curid=486485", "title": "Scylla", "text": ""}
{"id": "486489", "revid": "372624", "url": "https://it.wikipedia.org/wiki?curid=486489", "title": "Monte della Verna", "text": ""}
{"id": "486491", "revid": "1652635", "url": "https://it.wikipedia.org/wiki?curid=486491", "title": "Innocenti Lambretta", "text": "La Lambretta \u00e8 uno scooter italiano prodotto dalla industria meccanica Innocenti di Milano, nel quartiere Lambrate, dal 1947 al 1972.\nIl nome \"Lambretta\" deriva dal fiume Lambro, che scorre nella zona in cui sorgevano proprio gli stabilimenti di produzione.\nStoria.\n Nel 1922 Ferdinando Innocenti di Pescia diede vita ad una fabbrica di tubi d'acciaio a Roma. Nel 1931 spost\u00f2 tutti i propri affari a Milano, costituendo nel 1933 a Lambrate la pi\u00f9 grande fabbrica di tubazioni d'acciaio senza giunti.\nDurante la seconda guerra mondiale, la fabbrica fu bombardata e completamente distrutta. Innocenti, nell'attesa di riacquisire da parte degli Alleati gli stabilimenti di Milano, diede vita nella Capitale allo studio del prodotto che avrebbe costituito la riconversione post-bellica della fabbrica. Infatti, prendendo ispirazione proprio dai motorscooter militari americani giunti in Italia durante la guerra, e comprendendo le nuove necessit\u00e0 di motorizzazione utili alla popolazione nell'immediato dopoguerra, decise di dedicarsi alla produzione del rivoluzionario \"scooter\".\nAffida il progetto del nuovo veicolo ad una straordinaria coppia di ingegneri aeronautici: Pier Luigi Torre e Cesare Pallavicino. Il primo si occupa della meccanica e ricostruisce gli stabilimenti milanesi (nel periodo pre bellico aveva creato i motori dell'idrovolante Savoia-Marchetti S.55A della trasvolata atlantica di Italo Balbo), mentre il secondo si occupa del telaio e del design (in precedenza era stato il direttore tecnico prima della Breda fino al 1935 e poi della Caproni). Nel 1947 lo scooter, battezzato Lambretta dall'artista Daniele Oppi, \u00e8 pronto e viene lanciato sul mercato.\nL'enorme successo non solo nazionale fece s\u00ec che la Lambretta, nei quasi 25 anni di produzione, venisse costruita su licenza anche in Germania (dalla NSU), Gran Bretagna, Argentina, Brasile, Cile, India e Spagna (dalla Serveta).\nLa Innocenti produsse, sulla base della meccanica dello scooter, anche una serie di motocarri che, inizialmente denominati anch'essi \"Lambretta\", ebbero poi il nome di \"Lambro\".\nCon il boom economico in Europa occidentale, verso la fine degli anni cinquanta la richiesta degli scooters ebbe un calo, mentre l'automobile era ormai alla portata di tutti; la Innocenti dovette quindi lottare per sopravvivere finanziariamente.\nLa \"British Motor Corporation\" (BMC) approfitt\u00f2 delle difficolt\u00e0 finanziarie della Innocenti e nel 1959, considerando la sua esperienza di produzione le propose un contratto per produrre, su licenza, una berlina dell'Austin di 900 cm\u00b3 di cilindrata, la A40, con molti componenti forniti dalla stessa BMC. L'Innocenti utilizz\u00f2 poi il telaio A40 per produrre uno spyder carrozzato da Ghia.\nSuccessivamente vennero prodotte anche altre automobili, sempre su licenza BMC: la IM3 (Innocenti Morris 3), la I4 (una IM3 pi\u00f9 spartana ed economica), la Mini Minor e la Mini Cooper; tutte queste auto ebbero successo,e l'azienda chiuse la produzione di motoveicoli nel 1971.\nIl governo indiano compr\u00f2 la catena di montaggio della Lambretta nel 1972 per 3 miliardi di Lire, essenzialmente per le stesse ragioni per cui Ferdinando Innocenti l'aveva costruita dopo la guerra. L'India all'epoca era un Paese con poche infrastrutture e non era ancora pronta economicamente per produrre piccole automobili dedicate al trasporto privato.\nLa \"SIL\" (\"Scooters of India Limited\"), con sede a Lucknow nell'Uttar Pradesh, fu l'impresa di propriet\u00e0 statale che cominci\u00f2 la produzione un paio d'anni dopo l'acquisto, continuando la costruzione della Lambretta originale sino al 1997.\nCaratteristiche.\nCome la Vespa, anche la Lambretta aveva un motore a 2 tempi funzionante a miscela olio-benzina, 3 o 4 marce, con una cilindrata che variava dai 39 ai 198\u00a0cm\u00b3.\nDiversamente dalla Vespa, che \u00e8 stata costruita con un telaio costituito da un solo pezzo, la Lambretta aveva una struttura tubolare pi\u00f9 rigida su cui veniva assemblata la carrozzeria.\nI primi modelli prodotti presentavano la caratteristica della \"carrozzeria scoperta\", distinguendosi quindi totalmente dalla Vespa (totalmente carenata), diventando il tipico segno di riconoscimento dello scooter milanese.\nComunque i successivi modelli prodotti, esattamente dal modello C del 1950, furono presentati anche in versione carenata; proprio questo modello, criticato da Piaggio per la somiglianza concettuale con la Vespa, ebbe un gran successo tanto che dal 1957 in poi, escludendo il modello LUI, la Lambretta fu sempre prodotta con carrozzeria \"chiusa\", con parafango anteriore solidale alla carrozzeria e con collocazione centrale del motore.\nAlla fine degli anni cinquanta, contestualmente alla scelta di carrozzeria solo \"chiusa\", la Lambretta viene rivista nella meccanica e nella carrozzeria, e passando per tre versioni (le serie LI), si arriv\u00f2 nel 1962 ad ottenere il modello (LI III serie, \"scooterlinea\") che poi, con pochissime modifiche estetiche, arriv\u00f2 ad essere prodotto fino al 1972 (Lambretta DL), anno in cui la catena di montaggio fu venduta al governo indiano.\nDei modelli degli anni 60, i modelli \"TV\" (Turismo Veloce) e \"SX\" (Special X) sono generalmente i pi\u00f9 richiesti e desiderati, un successo dovuto alle loro prestazioni maggiorate e al \"look\" raffinato. Il modello \"TV\" fu il primo scooter al mondo a montare il freno a disco anteriore.\nVespa e Lambretta potevano essere modificate facilmente; molti modificavano e tuttora modificano questi scooter \"customizzandoli\" con specchietti supplementari, elaborandoli, pitturando la carrozzeria, o personalizzandoli in altri modi, tutto ci\u00f2 anche alla luce della filosofia culturale Mod's inglese nata negli anni sessanta e ancora in voga presso il Regno Unito, che fece degli scooter italiani il mezzo simbolo della rivoluzione culturale giovanile di quegli anni.\nOggi la Lambretta \u00e8 un oggetto da collezionisti, spesso impegnati nel restauro con ricambi originali.\nUn'innumerevole quantit\u00e0 di Lambretta Club sparsi in tutto il mondo conserva ed alimenta il mito di questo storico scooter che, assieme alla Vespa, rappresenta inevitabilmente un'icona dell'Italia degli anni cinquanta e sessanta.\nRecord.\nNel 1948 Luigi Innocenti, figlio del fondatore dell'omonima fabbrica, lancia lo sviluppo di una versione speciale della Lambretta per poter realizzare record nella classe 125 cm\u00b3. Il modello presentava una sezione posteriore del telaio realizzata con tubature leggere per contenere il peso, un serbatoio ingrandito posto tra le gambe del conducente per migliorare la durata complessiva della marcia, un nuovo carburatore ingrandito, una marmitta rimpicciolita e un motore con rapporto di compressione pi\u00f9 elevato dotato di trasportatore dinamico in alluminio per migliorare il raffreddamento del motore. Il regime di potenza massima \u00e8 di appena 5300 giri/min, relativamente basso per uno scooter da pista, ma ci\u00f2 non preclude l'ottenimento, l'11 febbraio 1949, di ben 13 record sulla strada di collegamento tra Roma e Ostia, nove nella classe 125 cm\u00b3 a quattro velocit\u00e0 e quattro nella classe di fino a 175 cm\u00b3. Poco tempo dopo, la Lambretta viene modificata per stabilire nuovi record di durata. Viene creata un'apposita scatola aerodinamica per il faro anteriore, mentre il nuovo carburatore viene reimpostato per produrre un mix regolabile che compensa gli sbalzi di temperatura fra il giorno e la notte. La prova si svolge sul circuito francese di Montlh\u00e9ry nel mese di marzo e porta all'ottenimento di altri 33 record mondiali grazie ai piloti Masserini, Masetti (futuro campione del mondo della classe 500 cm\u00b3 con la Gilera), Brunori e Riccardo Rizzi. Nemmeno un mese dopo, sul medesimo percorso conquista anche il record di durata sulle 48 ore e all'inizio del 1950 se ne aggiudica altri 6.\nNello stesso anno, dal momento che la Piaggio aveva realizzato una propria versione aerodinamica della Vespa, la Innocenti decise di adeguarsi per rimanere competitiva. La nuova Lambretta \u00e8 caratterizzata da un profilo ovale appiattito ai lati, con un parabrezza ampio e una coda posteriore allungata. Portata in pista dal 27 settembre al 5 ottobre 1950, la nuova Lambretta aerodinamica conquista 22 record mondiali, azzerando i progressi fatti dalla concorrente Piaggio. Questo stesso modello viene modificato da Pier Luigi Torre per tentare di conseguire alcuni primati di velocit\u00e0 nella categoria 125 cm\u00b3. La carenatura viene semplificata e vengono aggiunte delle condotte d'aria anteriori. Il motore \u00e8 sovralimentato mediante un compressore volumetrico che aumenta la potenza a 16 cv a 9000 giri/min. Tale compressore venne per\u00f2 rimosso a causa di problemi di affidabilit\u00e0, ma ciononostante i piloti Ferri e Poggi ottennero un primo record di 195\u00a0km/h sul circuito di Montlh\u00e9ry e successivamente il primato dei 201\u00a0km/h sull'autostrada tra Monaco e Ingolstadt.\nPrototipi e Studi.\nFra gli innumerevoli prototipi e studi svolti nel tempo dell'azienda, \u00e8 rilevante la svolta che - nelle intenzioni della dirigenza alla fine degli anni sessanta - la Lambretta avrebbe dovuto compiere verso maggiori cilindrate (fenomeno gi\u00e0 in atto con l'elevazione a 200cc) anche per aumentarne l'appetibilit\u00e0 all'estero. Fra il 1966 e il 1967 il Centro Studi svilupp\u00f2 uno scooter bicilindrico 250 cc. Il telaio avrebbe dovuto essere completamente ridisegnato con una linea pi\u00f9 moderna, ma non si giunse mai oltre la fase di prototipi meccanici che, montati su telai sx200, sono oggi esposti al Museo di Rodano.\nMusei.\nAlla Lambretta \u00e8 stato dedicato il \"Museo dello Scooter e della Lambretta\", presente nel comune di Rodano, in provincia di Milano. Il museo contiene tutti gli archivi originali provenienti dalla Innocenti e tutti i modelli rappresentanti la produzione Lambrettistica.\nUn altro museo dedicato \u00e8 il \"Museo della Lambretta\", ubicato a Sellia Marina, in provincia di Catanzaro"}
{"id": "486501", "revid": "729019", "url": "https://it.wikipedia.org/wiki?curid=486501", "title": "Khopesh", "text": "Khopesh (\"ko-pe\u0161h\" \u00e8 la pronuncia in inglese, \"\u1e2bp\u0161\" \u00e8 il termine traslitterato dall'egizio) \u00e8 il nome dato dagli antichi egizi ad un falcetto-spada (o \"spada-falce\") cananeo dei Sumeri, in realt\u00e0 pi\u00f9 simile ad un'ascia. \u00c8 traslitterato anche nella forma Kopesh.\nStoria.\nIl \"khopesh\" venne inventato dai sumeri del III millennio a.C.: la pi\u00f9 antica testimonianza \u00e8 la raffigurazione dell'arma nella c.d. \"Stele degli avvoltoi\" relativa alle imprese del sovrano sumero Eannatum di Lagash. Si tratt\u00f2, stando alle teorie pi\u00f9 recenti, di un'innovazione dettata dal bisogno di ottenere un'arma capace di colpire con potenza di taglio ma priva dell'ingombro e del peso dell'ascia da battaglia. La soluzione a questo problema sarebbe stata ottenuta montando la lama a mezzaluna dell'ascia di bronzo su di un manico corto, ad una mano, ottenendo una nuova tipologia di arma a mano diversa dalla spada, a suo tempo evolutasi dal pugnale.\nImpiegato nei numerosi conflitti tra le genti sumere di Canaan e gli antichi egizi, con il miglioramento delle relazioni commerciali tra i due popoli, ed il reciproco scambio di truppe mercenarie, il \"khopesh\" divenne arma d'ordinanza negli eserciti degli stessi Faraoni. \u00c8 lecito supporre che fu introdotto in Egitto durante il secondo periodo intermedio dell'Egitto dagli invasori semiti \"Hyksos\" (v. XV dinastia egizia) e che divenne molto popolare durante il Nuovo Regno tanto che vari faraoni vennero raffigurati con il \"khopesh\" e lo vollero nei propri corredi funebri: a titolo di esempio, ne vennero rinvenuti due nel sarcofago di Tutankhamon.\nIl \"khopesh\" cadde in disuso verso il 1300 a.C. ma, come le altre armi degli egizi, funse da modello per il successivo sviluppo delle armi in uso ai popoli dell'Africa sud-sahariana come il \"ngulu\" in uso alle popolazioni bantu del bacino del fiume Congo.\nCostruzione.\nUn tipico \"khopesh\" ha un'impugnatura lunga circa 18 cm, con la lama che si estende per circa 40\u00a0cm prima di incurvarsi e diventare affilato per una lunghezza variabile da 15 a 30\u00a0cm. La lunghezza \u00e8 di circa 50/60\u00a0cm (ma ne esistono anche di dimensioni minori) e si compone di tre parti principali: l'elsa, una parte dritta non affilata ed infine la lama semicurva a forma di mezzaluna. Anche se alcuni esemplari sono notevolmente affilati molti altri, trovati in tombe di alto rango, non lo sono; molto probabilmente perch\u00e9 trattavasi di varianti cerimoniali.\nArma capace di infliggere danni di taglio di barra (un po' come il coltello) e non a pressione, come invece la scure, il \"khopesh\" \u00e8 un'arma da fanteria utile tanto per colpire, quanto per strappare al nemico armi o scudo, grazie alla sua forma uncinata."}
{"id": "486503", "revid": "123377570", "url": "https://it.wikipedia.org/wiki?curid=486503", "title": "Johann Palisa", "text": "All'epoca della sua nascita Troppau (oggi Opava) si trovava nella regione austriaca della Slesia ceca. Nell'arco della sua carriera scopr\u00ec ben 122 asteroidi, da 136 Austria, nel 1874, fino a 1073 Gellivara, nel 1923; le scoperte principali furono certamente quelle di Hilda, Cleopatra, Ida, Matilde, Bamberga e Albert (un asteroide Amor).\nL'asteroide 914 Palisana \u00e8 stato cos\u00ec battezzato in suo onore.\nCarriera.\nPalisa studi\u00f2 matematica ed astronomia presso l'Universit\u00e0 di Vienna dal 1866 al 1870, ma si laure\u00f2 solamente nel 1884. Gi\u00e0 nel 1870, ad ogni modo, era diventato assistente presso l'osservatorio universitario, e l'anno seguente si sarebbe trasferito presso l'Osservatorio di Ginevra. All'et\u00e0 di ventiquattro anni Palisa divenne direttore dell'Osservatorio Navale Austriaco di Pola; inizi\u00f2 qui la sua carriera di scopritore di asteroidi (e anche di una cometa, la \"C/1879 Q1\"), grazie all'impiego di un piccolo telescopio rifrattore da sei pollici. Nel periodo in cui lavor\u00f2 all'Osservatorio universitario di Vienna, dal 1881 al 1923, Palisa scopr\u00ec ancora 94 nuovi asteroidi.\nTavola degli asteroidi.\nSegue un prospetto dei 122 asteroidi scoperti da Johann Palisa, in ordine di numerazione."}
{"id": "486510", "revid": "75435", "url": "https://it.wikipedia.org/wiki?curid=486510", "title": "Citt\u00e0 di origine di Ges\u00f9", "text": ""}
{"id": "486511", "revid": "36426", "url": "https://it.wikipedia.org/wiki?curid=486511", "title": "Ordine Carmelitano", "text": ""}
{"id": "486526", "revid": "125838459", "url": "https://it.wikipedia.org/wiki?curid=486526", "title": "Fu\u00dfballclub Basel 1893", "text": "Il Fu\u00dfballclub Basel 1893, noto in Italia come Basilea, \u00e8 una societ\u00e0 calcistica svizzera con sede nell'omonima citt\u00e0 di Basilea. La sua fondazione risale al 15 novembre 1893. Milita nella Super League, la massima divisione del campionato svizzero.\n\u00c8 uno dei club pi\u00f9 titolati di Svizzera, nonch\u00e9 seconda societ\u00e0 per titoli nazionali vinti (20) alle spalle del (27) e davanti al (17). Ha vinto anche 12 Coppe di Svizzera, una Supercoppa di Svizzera e una Coppa di Lega svizzera.\nDisputa le partite interne al St. Jakob-Park, inaugurato nel 2001 in sostituzione del vecchio St. Jakob Stadium, demolito nel 1998.\nStoria.\nIl Fu\u00dfballclub Basel nacque grazie ad un annuncio del 12 novembre 1893 sul National-Zeitung, giornale di Basilea, in cui si invitavano amanti del calcio a riunirsi e a discutere sulla fondazione di un club. Il 15 novembre, alle ore 20.15, si riunirono in un pub della Schuhmachern-Zunft (Corporazione dei calzolai) undici uomini che fondarono la societ\u00e0. Alcuni di essi erano canottieri, altri accademici e vi era inoltre uno dei primi giornalisti sportivi svizzeri, Ferdinand Isler, che tradusse le regole dello sport in tedesco. Roland Geldner fu il primo presidente, mentre Isler divenne primo capitano della squadra; si scelsero come colori sociali il rosso e il blu, in onore della Societ\u00e0 Canottieri di Basilea. Il 10 dicembre 1893 il Basilea disput\u00f2 la sua prima partita al Landhof-Stadium contro la Realsch\u00fclerturnverein di Basilea, vincendo per 2-0.\nIl Basilea \u00e8 stata una delle squadre pi\u00f9 forti della Svizzera negli anni sessanta e negli anni settanta: in questo periodo, infatti, il club vinse 7 campionati svizzeri e 3 coppe nazionali. Gli anni ottanta, invece, la squadra li trascorse tutti nella seconda serie svizzera. Nel 1994 la squadra fu promossa nella massima serie svizzera. Con l'apertura del nuovo stadio, il St. Jakob-Park, nel 2001 e con l'arrivo della \"magnate\" Gisela Oeri la squadra ritorn\u00f2 ai fasti di un tempo.\nNel 2002, sotto la guida di Christian Gross, la squadra conquist\u00f2 campionato e coppa. Nella stagione 2002-2003 partecip\u00f2 alla UEFA Champions League, un traguardo eccezionale in quanto si tratt\u00f2 di una delle poche squadre svizzere della storia a partecipare alla fase a gironi della competizione e della prima in assoluto a conquistare l'accesso alla seconda fase. In quella stagione la squadra riusc\u00ec a battere formazioni come , , e , pareggiando due volte con il e una con il all'Old Trafford.\nNella stagione 2005-2006 (dopo essere stata prematuramente eliminata dalla Champions League) la squadra raggiunse i quarti di finale della Coppa UEFA, competizione nella quale fu battuta dal .\nIl 13 maggio 2006 il club perse in casa per 1-2 una partita di campionato contro lo , perdendo l'imbattibilt\u00e0 in campo amico (52 partite) e la possibilit\u00e0 di vincere il campionato. Il giorno \u00e8, per\u00f2, ricordato soprattutto per i durissimi scontri che seguirono: il campo fu invaso dai tifosi sia del Basilea sia dello Zurigo. Le due tifoserie si diedero battaglia danneggiando alcune strutture dello stadio.\nNella stagione 2006-2007, in cui chiuse il campionato ancora una volta alle spalle dello Zurigo, la squadra fu eliminata dalla Coppa UEFA gi\u00e0 dopo la fase a gironi, mentre nell'edizione 2007-2008 del torneo si arrese allo nei sedicesimi di finale.\nIl 10 maggio 2008 il Basilea si aggiudic\u00f2 il suo dodicesimo titolo, battendo nell'ultima partita di campionato la seconda classificata . Conquistato l'accesso alla fase a gironi della Champions League 2007-2008 battendo il , il Basilea fu eliminato a vantaggio di e .\nIl 7 dicembre 2011, all'ultima giornata della fase a gruppi di Champions League, il Basilea riusc\u00ec a battere il per 2-1, qualificandosi cos\u00ec alla seconda fase a scapito proprio dei \"Red Devils\" grazie al secondo posto in classifica, posizione che valse alla squadra di Basilea uno storico approdo agli ottavi di finale. Qui la compagine elvetica riusc\u00ec a sconfiggere all'andata il al Sankt Jakob Park col risultato di 1-0, ma fu eliminata nella gara di ritorno all'Allianz Arena a seguito di un pesante 7-0.\nNella stagione 2012-2013 in Europa League il Basilea si fa strada fino alle semifinali, dove viene eliminato con una doppia sconfitta dai futuri vincitori del . Il 1\u00ba giugno 2013 si aggiudica il suo sedicesimo titolo nazionale, il quarto consecutivo. Retrocesso dalla Champions League in Europa League nella stagione 2013-2014, il Basilea fu eliminato ai quarti di finale dell'Europa League 2013-2014 dal : nonostante il successo interno per 3-0 nella partita di andata, il Basilea fu estromesso dal torneo dopo i tempi supplementari della partita di ritorno in Spagna, persa per 5-0 contro gli spagnoli.\nIl club rossoblu riconquist\u00f2 il titolo nazionale anche nel 2014, centrando il diciassettesimo alloro complessivo e quinto consecutivo in altrettante stagioni. Nella stagione 2014-2015 arriv\u00f2 con tre giornate di anticipo il diciottesimo titolo nazionale, sesto consecutivo.\nNelle stagioni 2015-2016 e 2016-2017 il club vinse il diciannovesimo e il ventesimo titolo nazionale, portando a otto i titoli consecutivi.\nNella Europa League 2015-2016, dopo un anno di assenza dalle coppe europee, viene inserita in un girone con , e . Gli svizzeri vincono il raggruppamento con 13 punti (spicca la vittoria per 2-1 a Firenze alla prima giornata) e si qualificano per i sedicesimi di finale. Qui eliminano il in un\u2019emozionante doppia sfida: i francesi vincono 3-2 in casa, ma al ritorno il Basilea si impone per 2-1 con la rete del vantaggio e della qualificazione agli ottavi avvenuta al 96\u00ba minuto. Giunti agli ottavi, per\u00f2, sar\u00e0 il Siviglia ad eliminare il Basilea.\nNella stagione 2016-2017 prende parte alla fase a gironi di Champions League, venendo inserita nel girone A con , e . Il cammino in Champions, per\u00f2, \u00e8 difficile e chiude il gruppo all\u2019ultimo posto con due punti (frutto di due pareggi contro i bulgari).\nL\u2019anno seguente gli svizzeri si rendono protagonisti nel proprio girone (composto da , e ): chiudono al secondo posto con addirittura 12 punti, riuscendo, tra l\u2019altro, a battere i portoghesi con un pesante 5-0 e ad infliggere una sconfitta per 1-0 allo United. Agli ottavi incontrano il che chiude la pratica del passaggio del turno gi\u00e0 all\u2019andata in Svizzera con un 4-0 rotondo. Al ritorno non basta un\u2019incredibile ed eroica prestazione del Basilea, che batte il City per 2-1.\nNella stagione 2018-2019 viene eliminata al secondo turno di qualificazione per la Champions League dai greci del con un pesante 3-0 subito in casa. Gli svizzeri, allora, vengono regrediti alle qualificazioni di Europa League 2018-2019. Battono, con lo stesso risultato in entrambi i match, gli olandesi del , ma ai playoff vengono eliminati per colpa dell\u2019: i ciprioti perdono 3-2 in Svizzera e si impongono 1-0 tra le mura amiche, conquistando l\u2019accesso alla fase a gironi grazie alla regola dei gol segnati in trasferta.\nStrutture.\nStadio.\nIl Basilea gioca le partite casalinghe al St. Jakob-Park costruito tra il 1998 ed il 2001. Lo stadio ha una capienza di spettatori e le dimensioni del terreno di gioco sono di 105 x 68 metri. Originariamente capace di ospitare spettatori, fu ampliato grazie ad un nuovo settore a posti a sedere per ospitare alcune partite di Euro 2008. Soprannominato \"Joggeli\" dai tifosi, \u00e8 stato insignito dall'UEFA di 4 stelle, massimo riconoscimento per uno stadio di tale capienza.\nProgettato degli architetti svizzeri Herzog &amp; de Meuron, presenta al suo interno un grande centro commerciale. Esternamente \u00e8 rivestito da losanghe traslucide dotate d'illuminazione artificiale interna di colori diversi: durante le partite del Basilea assumono i colori rosso e blu.\nLo stadio sorge sull'area del vecchio St. Jakob Stadion, stadio che ha ospitato gli incontri interni del Basilea dal 1954, anno in cui venne costruito in occasione del campionato mondiale. Fu demolito nel 1998 per lasciare posto al nuovo stadio; nel periodo di costruzione dell'impianto la squadra disput\u00f2 le partite allo Stadion Sch\u00fctzenmatte, stadio del BSC Old Boys, altra squadra di Basilea.\nIl primo impianto utilizzato dai rossoblu fu il Landhof, situato nel quartiere di \"Wettstein\".\nTifoseria.\nGemellaggi.\nLa tifoseria del Basilea si situa fra le pi\u00f9 calde di tutta la Svizzera e del centro Europa, il luogo di ritrovo allo stadio \u00e8 la \"Muttenzerkurve\". C'\u00e8 una piccola fazione di tifosi fra i pi\u00f9 vivi che si chiamano \"Inferno Basel\".\nLa tifoseria \u00e8 conosciuta per grandi scontri con i sostenitori di Zurigo e Young Boys.\nOrganico.\nRosa 2021-2022.\n\"Aggiornata al 1\u00b0 febbraio 2022.\"\nBibliografia.\nFilm.\nWir sind dir treu (2005) \u2013 Documentario di Michael Koch"}
{"id": "486535", "revid": "287204", "url": "https://it.wikipedia.org/wiki?curid=486535", "title": "GIN", "text": ""}
{"id": "486542", "revid": "367445", "url": "https://it.wikipedia.org/wiki?curid=486542", "title": "Wenzhou", "text": "Wenzhou () in mandarino o Ou () di origine \u00e8 una citt\u00e0-prefettura situata nella parte sud-orientale della provincia cinese dello Zhejiang. Ha una popolazione di abitanti (2010). Ha una superficie di .\nConfina a ovest con Lishui, a nord con Taizhou e a est si affaccia sul Mar Cinese Orientale.\nGeografia antropica.\nSuddivisioni amministrative.\nLa citt\u00e0 di Wenzhou attualmente amministra 3 distretti, 2 citt\u00e0-contee, e 6 contee."}
{"id": "486545", "revid": "466539", "url": "https://it.wikipedia.org/wiki?curid=486545", "title": "Xining", "text": "Xining (Cinese semplificato: \u897f\u5b81, Cinese tradizionale: \u897f\u5be7, tibetano: \u0f5f\u0f72\u0f0b\u0f53\u0f72\u0f44\u0f0b; Pinyin: X\u012bn\u00edng) \u00e8 la capitale della provincia cinese di Qinghai.\nStoria.\nXining ha una storia di oltre 2100 anni; fu un importantissimo centro commerciale del corridoio di Hexi sulla carovaniera verso il Tibet. Nei tempi antichi venivano trasportati principalmente legname, lana e sale. A cavallo tra gli Qin e gli Han (verso il III secolo a.C.), la citt\u00e0 era chiamata \"Huangzhongdi\". Prese il nome attuale solo nel 1104. Rimasta in una situazione di estrema povert\u00e0 fino alla fine della Guerra civile cinese, Xining cominci\u00f2 a svilupparsi negli anni cinquanta del XX secolo. Attualmente \u00e8 il polo politico del Qinghai e uno dei maggiori centri industriali della Cina nord-occidentale.\nMonumenti e luoghi d'interesse.\nGrande Moschea di Dongguan.\nSi trova nel centro cittadino con una sala di preghiera di oltre 1100 m2, un vasto cortile di oltre 8400 m2 e da varie costruzioni ausiliarie.\nSport.\nOgni anno Xining \u00e8 il punto di partenza e di arrivo del Giro del Lago Qinghai."}
{"id": "486546", "revid": "486946", "url": "https://it.wikipedia.org/wiki?curid=486546", "title": "Festival lirico", "text": ""}
{"id": "486547", "revid": "174925", "url": "https://it.wikipedia.org/wiki?curid=486547", "title": "Gansu", "text": "Il Gansu (Cinese semplificato: \u7518\u8083; Cinese tradizionale: \u7518\u8085) \u00e8 una provincia della Repubblica Popolare Cinese (454.000\u00a0km\u00b2, 23.000.000 ab.) che ha come capoluogo Lanzhou (Cinese semplificato: \u5170\u5dde; Cinese tradizionale: \u862d\u5dde). Alcune citt\u00e0 come Baiyin, Jiayuguan e Jinchang sono molto importanti.\nTra le molte \u2014 essenzialmente centri del Buddhismo (vedi sotto) \u2014, una straordinaria attrazione storico-turistica \u00e8 rappresentata dal Forte di Jiayuguan, considerato il terminale occidentale della Grande muraglia cinese. Costruito agli inizi della Dinastia Ming (1372), controllava e proteggeva il limite estremo occidentale della Cina. Era, insomma, la porta occidentale del paese, e infatti si era guadagnato la definizione di \"Primo e Massimo Passaggio sotto il Cielo\".\nGeografia fisica.\nLa provincia del Gansu ha una superficie di 454.000 chilometri quadrati, e la maggioranza del suo territorio si trova a pi\u00f9 di 1.800 metri sul livello del mare. Si estende fra l'altopiano tibetano, la Mongolia Interna e l'altopiano desertico del Loess. Inoltre confina a nord-est con la Mongolia vera e propria, da cui penetra nel suo territorio una parte del Deserto del Gobi. \u00c8 attraversata dal Fiume Giallo (Huang He), che proprio dal Gansu trae la maggior parte delle proprie acque, attraversando anche la capitale Lanzhou. Le vette pi\u00f9 elevate sono sulla catena del Qilian Shan (5.547 metri).\nStoria.\nNei tempi preistorici il Gansu ha ospitato diverse culture Neolitiche. La cultura di Dadiwan, di cui sono stati scavati numerosi importanti oggetti, \u00e8 fiorita nell'estremit\u00e0 orientale del Gansu da circa il 6000 a.C. fino a circa il 3000 a.C. Vi hanno avuto sede anche la cultura di Majiayao e (in parte) Qijia, rispettivamente dal 3100 a.C. al 2700 a.C. e dal 2400 a.C. al 1900 a.C.\nLo stato Qin (\u79e6), che successivamente sarebbe diventato la Dinastia Qin, fondatrice dell'Impero cinese, si form\u00f2 a partire dalla parte sudorientale del Gansu, e specificamente dalla zona di Tianshui (\u5929\u6c34). Si ritiene addirittura che lo stesso nome Qin abbia avuto in parte origine da quella zona. Tombe e manufatti Qin sono stati scavati a Fangmatan, vicino a Tianshui, e tra di essi una mappa vecchia di 2200 anni della contea di Guixian.\nNelle epoche imperiali il Gansu fu un importante avamposto strategico e nodo di comunicazioni per l'impero cinese, dato che il corridoio di Hexi (\u6cb3\u897f\u8d70\u5eca) corre lungo il \u201ccollo\u201d della provincia. La Dinastia Han estese la Grande Muraglia Cinese a tutto il corridoio, costruendo anche su di essa le strategiche citt\u00e0 fortificate di Yumenguan (Passo della Porta di Giada, vicino a Dunhuang) e Yangguan, i cui resti sono tuttora visibili. La Dinastia Ming costru\u00ec anche l'avamposto di Jiayuguan. A ovest di Yumenguan e dei Monti Qilian, all'estremit\u00e0 nordoccidentale della provincia vivevano diverse trib\u00f9 nomadi, tra cui gli Yuezhi e i Wusun, che hanno avuto la loro parte nella geopolitica regionale dell'Impero Cinese.\nSituato sul tratto orientale della Via della seta, il Gansu era una provincia importante dal punto di vista economico, oltre che da quello della trasmissione culturale. Vi si trovano per esempio molti Templi e centri di culto del Buddhismo, prime fra tutti le celebri Grotte dei Mille Buddha a Mogao, vicino a Dunhuang. Una notevole parte della regione, ai confini da una parte con il Qinghai e dall'altra con il Sichuan, costituisce inoltre la Zona Tibetana Autonoma, con capitale Hezuo. Vi si trovano altri diversi importantissimi complessi monasteriali buddisti (Setta Gelugpa, anche detta dei \"Berretti Gialli\"), come quello vicino alla stessa Hezuo (Monastero di Milaerba, ovvero Milarepa), Labrang-Si (Xiahe) e Langmu-Si, e le straordinarie Grotte del Buddha di Bingling-Si, in una rientranza del Fiume Giallo.\nMolte parti della provincia sono state teatro di feroci combattimenti durante la rivolta della popolazione musulmana nel 1862-1877. I frequenti terremoti (gravissimi in particolare quelli del 1920, con circa 180.000 morti, e del 1932, con circa 70.000 morti), i periodi di siccit\u00e0 e le carestie hanno intralciato lo sviluppo economico, finch\u00e9 di recente la provincia ha cominciato a evolversi in un centro industriale di importanza vitale basato sulle sue abbondanti risorse minerali.\nProvince confinanti: Mongolia Interna, Xinjiang, Qinghai, Sichuan, Shaanxi, Ningxia.\nAmministrazione.\nMappa della suddivisione amministrativa della provincia del Gansu\nEconomia.\nLa produzione agricola comprende cotone, olio di colza, mais, miglio e grano. Il Gansu \u00e8 anche un noto produttore di piante usate nella medicina cinese.\nIn ogni caso l'economia della provincia si basa sull'estrazione dei minerali, molti dei quali rari. Vi si trovano, tra gli altri, notevoli giacimenti di antimonio, cromo, carbone, cobalto, rame, fluorite, gesso, iridio, ferro, piombo, calcare, mercurio, nickel, platino, tungsteno, zinco. Le zone petrolifere di Yumen e Changqing sono considerate di significativa importanza.\nAltre attivit\u00e0 industriali: Produzione di Elettricit\u00e0, Petrolchimica, prospezioni petrolifere e materiali da costruzione.\nDemografia e lingue.\nLa popolazione del Gansu \u00e8 di circa 26.000.000 abitanti. La maggior parte di essi (73%) \u00e8 ancora rurale. Etnie: il 92% sono Han, il resto \u00e8 composto da minoranze di Hui, Tibetani, Dongxiang, Tu, Uiguri, Mongoli, Kazakhi, Salar, Manci\u00f9, Bonan, Yugur.\nLe lingue pi\u00f9 parlate sono dialetti del cinese settentrionale. Sui confini si pu\u00f2 anche sentir parlare Tibetano (dell'Amdo), Mongolo e Khazako. La grande maggioranza della popolazione conosce anche il cinese, tranne i Tu, che si dice non parlino quasi mai una seconda lingua.\nFlora e fauna.\nNel Gansu sono presenti 659 specie di animali selvatici, di cui 24 in via d'estinzione e protetti dallo Stato. Alcuni animali caratteristici sono: il panda gigante, cercopithecus kandti, la lince, il leopardo delle nevi, cervus nippon, moschidae, e il cammello battriano. Le specie di uccelli presenti sono 441.\nIl Gansu \u00e8 un centro di endemismi come pochi altri.\u00c8 il secondo produttore di piante e erbe medicinali in Cina, alcune erbe non crescono in nessun altro luogo al mondo."}
{"id": "486549", "revid": "1305772", "url": "https://it.wikipedia.org/wiki?curid=486549", "title": "I pagliacci", "text": ""}
{"id": "486550", "revid": "117044376", "url": "https://it.wikipedia.org/wiki?curid=486550", "title": "Carolyn Carlson", "text": "Biografia.\nNata in California da genitori finlandesi, studia danza alla San Francisco School of Ballet. Nel 1965, mentre frequenta l'Universit\u00e0 dell'Utah incontra Alwin Nikolais che sar\u00e0 il suo maestro e di cui elaborer\u00e0 l'insegnamento. 'Nik' la inserisce nella sua compagnia a New York, di cui Carolyn diventa presto la figura emblematica e dove rimarr\u00e0 per sette anni con il titolo di \"lead soloist\" (\u00e8 stata l'unica danzatrice della compagnia di Nikolais ad aver ricevuto tale titolo).\nNel 1968 riceve il Premio come migliore danzatrice del Festival Internazionale di Danza di Parigi.\nNel 1971 lascia la compagnia di Nikolais ed entra come solista e coreografa nella compagnia di Anne B\u00e9ranger, rivelandosi l'anno successivo al Festival di Avignone con \"Rituel pour un r\u00eave mort\" che le varr\u00e0 l'invito della London School of Contemporary Dance come docente, interprete e autrice. Viene altres\u00ec invitata da Maurice B\u00e9jart a lavorare per il suo Ballet du XX\u00e9me si\u00e9cle come danzatrice e coreografa.\nNel 1974 Rolf Liebermann la invita all'Op\u00e9ra di Parigi a collaborare ai programmi coreografici. Qui si esibisce, lo stesso anno, con Rudolf Nureyev in \"Tristan et Yseult\", coreografia di Glen Tetley e musica di Hans Werner Henze. L'anno seguente, Liebermann le affida la direzione del Gruppo di Ricerche Teatrali (GRTOP), direzione che manterr\u00e0 per sei anni.\nDal 1974 al 1980 porta sulla scena pi\u00f9 di 25 coreografie, tra le quali: \"Density 21,5\"; \"The architets\"; \"This, that and the other\"; \"Slow, havy and blue\".\nIn questi anni elabora il suo metodo di insegnamento, basato su tecniche d'improvvisazione e di composizione coreografica. I suoi corsi all'Op\u00e9ra sono frequentati da Larrio Ekson, Caroline Marcad\u00e9, Dominique Mercy, Dominique Petit, Quentin Rouillier, Anne-Marie Reynaud.\nNel 1979 \u00e8 invitata dal Teatro alla Scala di Milano e presenta \"Trio\" con Larrio Ekson e Jorma Uotinen. Dal 1980 al 1984 \u00e8 invitata dall'allora direttore del Teatro La Fenice di Venezia Italo Gomez a creare e guidare, sul modello del GRTOP parigino, un gruppo di giovani danzatori, parte dei quali in seguito si costituiranno in una compagnia autonoma (compagnia Sosta Palmizi) e offriranno il primo esempio di Teatrodanza italiano con lo spettacolo \"Il Cortile\" (1985). Durante questi anni in collaborazione con il teatro veneziano e con il gruppo di danzatori da lei cresciuto mette in scena \"Undici Onde\" (1981), \"Underwood\" (1982), \"Chalk Work\" (1983) poi rinominato \"L'orso e la luna\", e l'assolo creato per se stessa \"Blue Lady\" (1984), poi presentato in 40 paesi.\nTornata a Parigi nel 1985, crea per il Th\u00e9\u00e2tre de la Ville \"Dark\" e \"Still Waters\". Nel 1990 crea \"Steppe\", spettacolo che indica un ritorno alla natura ed \u00e8 intriso delle suggestioni del filosofo e letterato francese Gaston Bachelard e degli studi sul mito dell'americano Joseph Campbell. Il fondale scenico \u00e8 occupato da un proiezione a mega schermo del cortometraggio della regista francese Marl\u00e8ne Ionesco, girato nella foresta di Fontainebleau.\nTra il 1991 e il 1992 Carolyn si stabilisce in Finlandia, dove prosegue la sua attivit\u00e0 di solista con \"Elokuu\"; \"Syskuu\"; \"Maa\". Nel 1993 crea \"Commedia\", spettacolo ispirato al capolavoro di Dante Alighieri, che debutta al Deutsche Schauspielhaus di Amburgo. Nel 1994-1995 dirige il Ballet Cullberg a Stoccolma, per il quale crea \"Sub Rosa\" (1995).\nHa creato numerosi assoli per se stessa (oltre al gi\u00e0 citato \"Blue lady\", \"Vue d'ici\" del 1995 e il pi\u00f9 recente \"Writings on Water\") ma anche per i danzatori Marie Claude Pietragalla, Tero Saarinen, Talia Paz e Nina Hyv\u00e4rinen.\nIntercalate a queste creazioni sono le esperienze di \"improvvisazione-spettacolo\" condotte da lei stessa insieme ai danzatori prediletti Larrio Ekson, Jorma Uotinen, Malou Airaudo, Michele Abbondanza e Antonella Bertoni e da musicisti-complici come Michel Portal, John Surman, Ren\u00e9 Aubry, Joachim Kuhn, Trilok Gurtu. Un esempio tra tutti: \"Cornerstone\" su musica di John Surman, prodotta da Europe Jazz Network, ed eseguita nel 1991 dalla Carlson con Larrio Ekson, Michele Abbondanza e Antonella Bertoni al Teatro Romolo Valli di Reggio Emilia e in altre citt\u00e0 italiane. Crea ancora coreografie di repertorio per l'Op\u00e9ra de Paris (\"Signes\") e per l'Op\u00e9ra de Bordeaux (\"Hydrogen Jukebox\").\nNel 1999, con il sostegno del Comune di Parigi, ha fondato alla Cartoucherie de Vincennes \"L'Atelier de Paris-Carolyn Carlson\", divenuto in breve tempo un centro di riferimento per la formazione professionale dei danzatori. La Carlson vi tiene delle masterclasses e vi invita a insegnare gli artisti tra i pi\u00f9 prestigiosi della scena internazionale, come ad esempio Trisha Brown, Susanne Linke, Bill T. Jones, Wim Vandekeybus, Susan Buirge. Inoltre l'Atelier accoglie nei suoi studi coreografi e artisti interpreti sostenendoli nel loro lavoro di ricerca e di creazione.\nDal 1999 al 2002 \u00e8 nominata direttrice del settore danza della Biennale di Venezia. Vi apre un'accademia di danza contemporanea (Accademia Isola Danza), organizza un festival e vi crea \"Parabola\" (1999), \"Light Bringers\" (2000), \"J. Beuys Song\" (2001), \"Writings on water\" (2002).\nNel 2004, la Carlson crea \"Tiggers in the tea house\". Nel 2005 \u00e8 nominata direttrice artistica del Centre Chor\u00e9graphique National di Roubaix-Nord Pas de Calais. Per la compagnia del Centro compone \"Inanna\", creazione per sette donne.\nNel 2006 crea la sua prima coreografia per ragazzi, \"Les R\u00eaves de Karabine Klaxon\" e un nuovo assolo, \"Double Vision\", concepito con Electronic Shadow. Nel corso dello stesso anno inizia a lavorare su \"Full Moon\", brano coreografico a quattro mani con la coreana Kim Mae-Ja.\nNel 2007 crea il duo \"Li\" - con Chinatsu Kosakatani e Yutaka Nakata - e \"Eau\", in collaborazione con il compositore britannico Joby Talbot. Nel 2008 crea \"Hidden\" - un quartetto presentato nel mese di giugno alla Cartoucherie di Vincennes.\nCarolyn Carlson ha segnato con la sua presenza il percorso della danza contemporanea europea degli ultimi trent'anni. \u00c8 stata spesso paragonata a Isadora Duncan per la libert\u00e0 dell'espressione e per la forza improvvisativa oltre che per la componente poetica e spirituale che anima le sue danze. Ha ricevuto nel 1998 il titolo di Cavaliere delle Arti e delle Lettere, nel 2000 \u00e8 stata nominata Cavaliere della Legion d'Onore di Francia e nel 2002 ha ricevuto la Medaglia della citt\u00e0 di Parigi. Nel 2006 ha ricevuto il primo Leone d'oro, prima mai attribuito ad una coreografa da parte della Biennale di Venezia."}
{"id": "486551", "revid": "70217", "url": "https://it.wikipedia.org/wiki?curid=486551", "title": "Kyrgyzstan", "text": ""}
{"id": "486554", "revid": "200568", "url": "https://it.wikipedia.org/wiki?curid=486554", "title": "Policarpo Petrocchi", "text": "Biografia.\nNato e vissuto a Castello di Cireglio (frazione di Pistoia), dedic\u00f2 la sua vita all'insegnamento e agli studi filologici, lasciando ai posteri come principale eredit\u00e0 il suo vocabolario, detto \"il Petrocchino\". Si deve infatti a Petrocchi uno dei primi vocabolari della lingua italiana, pubblicato a dispense fra il 1884 ed il 1890 a Milano dalla casa editrice dei fratelli Treves e ristampato pi\u00f9 volte successivamente fino al 1931. il \" Novo dizionario universale della lingua italiana\" fu per oltre mezzo secolo il vocabolario pi\u00f9 diffuso in Italia, perch\u00e9 dava l'indicazione esatta della pronuncia, separando nettamente la lingua viva dalla lingua morta ed era ricchissimo di esempi raccolti dallo stesso autore. Lo scopo del Novo Dizionario era quello, cominciando fin dai banchi della scuola elementare, di unificare linguisticamente un Paese scarsamente alfabetizzato e diviso dai dialetti.\nSecondo Petrocchi infatti:\nPetrocchi fu inoltre autore di una notevole produzione letteraria e saggistica tra cui la commedia \"I vespri\", il libro di novelle \"Nei boschi incantati\", \"Letture toscane\", il libro pacifista \"La guerre\" per il quale fu eletto vincitore del premio Siccardi nel 1899 e l'opera postuma \"Il mio paese\".\nMor\u00ec improvvisamente il 25 agosto 1902 nel suo paese di Castello di Cireglio che, sebbene il lavoro e lo studio lo avessero portato a spostarsi tra Torino, Roma e Milano, non aveva mai realmente abbandonato.\nMolti suoi manoscritti sono tuttora conservati presso la biblioteca San Giorgio nel comune di Pistoia. La biblioteca ha curato la realizzazione di un sito web dal quale sono accessibili le diverse tipologie di risorse documentarie collegate a Petrocchi, consultabile a partire dalla home page della biblioteca.\nRiconoscimenti.\nAl suo nome la citt\u00e0 natale ha dedicato un viale cittadino e un liceo artistico. Vi \u00e8 anche una via Policarpo Petrocchi a Milano (zona 2).\nIl 18 marzo 2021, la giunta comunale di Pistoia ha approvato l'istituzione del parco Policarpo Petrocchi il cui centro sar\u00e0 a Castello di Cireglio."}
{"id": "486561", "revid": "17654", "url": "https://it.wikipedia.org/wiki?curid=486561", "title": "Dita", "text": ""}
{"id": "486563", "revid": "767487", "url": "https://it.wikipedia.org/wiki?curid=486563", "title": "Pico da Neblina", "text": "Pico da Neblina \u00e8 la pi\u00f9 alta montagna del Brasile. La parte settentrionale si trova in Venezuela. In portoghese e spagnolo, \"Neblina\" significa \"nebbiolina\". La montagna fu scalata per la prima volta nel 1965 da alcuni soldati dell'esercito brasiliano.\nLa zona settentrionale fa parte del Parco Nazionale Neblina venezuelano, la zona meridionale \u00e8 invece sotto giurisdizione brasiliana ed \u00e8 inserita nel Parco nazionale Pico da Neblina. Questi e altri parchi vicini formano un'area protetta di oltre 80.000 km\u00b2, probabilmente la pi\u00f9 grande area protetta del mondo in una foresta tropicale.\nIn passato l'altezza fu considerata di 3.014\u00a0m, misurazioni pi\u00f9 recenti hanno appurato che l'altezza si aggira intorno ai 2.995,30\u00a0m.\nSulla cima \u00e8 posta una targa che ricorda che quello \u00e8 il luogo pi\u00f9 alto del Brasile e una bandiera brasiliana che viene cambiata ogni anno da membri dell'esercito."}
{"id": "486565", "revid": "1605525", "url": "https://it.wikipedia.org/wiki?curid=486565", "title": "Noi saremo tutto", "text": "Noi saremo tutto \u00e8 un romanzo scritto da Valerio Evangelisti pubblicato nel 2004. Uno dei pochi libri non \"fantasy\" scritti da Evangelisti, \u00e8 ambientato negli Stati Uniti d'America dei porti e dei sindacati in cui persone senza scrupoli come Eddie Florio (il protagonista del romanzo) si muovono per arricchirsi alle spalle degli operai.\nTrama.\nLa storia nel libro descrive tutti i passaggi del protagonista, Eddie Florio, fino ai vertici della famiglia mafiosa al fianco di Albert Anastasia. Storia cruda, data la totale mancanza di umanit\u00e0 di Eddie nei confronti di chiunque; compresi i parenti e soprattutto il sesso femminile (tema spesso affrontato da Evangelisti in altri libri).\nI temi principali trattati nel libro sono:"}
{"id": "486566", "revid": "1936754", "url": "https://it.wikipedia.org/wiki?curid=486566", "title": "Bertioga", "text": "Bertioga \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Santos.\nStoria.\nSi tratta di una rinomata stazione balneare staccatasi dal municipio di Santos, del quale era un distretto, solo dal 1993. Qui nel 1979 mor\u00ec il medico e criminale di guerra nazista Josef Mengele."}
{"id": "486567", "revid": "1494169", "url": "https://it.wikipedia.org/wiki?curid=486567", "title": "Teresina", "text": ""}
{"id": "486568", "revid": "110157", "url": "https://it.wikipedia.org/wiki?curid=486568", "title": "Pindamonhangaba", "text": "Pindamonhangaba \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di S\u00e3o Jos\u00e9 dos Campos.\nIl comune \u00e8 situato in una delle aree pi\u00f9 produttive del Brasile, tra San Paolo del Brasile e Rio de Janeiro. Il toponimo deriva dalla lingua tupi.\nGeografia fisica.\nClima tropicale; temperatura media durante l'anno: 27\u00a0\u00b0C."}
{"id": "486569", "revid": "1665991", "url": "https://it.wikipedia.org/wiki?curid=486569", "title": "Campeonato Sudamericano de Football 1923", "text": "Il Campeonato Sudamericano de Football 1923 fu la settima edizione della Coppa America di calcio. Fu organizzato dall'Uruguay e tutte le partite si disputarono al Parque Central di Montevideo dal 29 ottobre al 2 dicembre 1923.\nFormula.\nLa formula prevedeva che le quattro squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nRiassunto del torneo.\nIn vista dell'Olimpiade di Parigi 1924, nel cui torneo di calcio la CONMEBOL avrebbe avuto diritto ad un posto, fu stabilito che la nazionale che avrebbe vinto il Campeonato Sudamericano 1923 si sarebbe qualificata al suddetto torneo.\nL'Uruguay era la grande favorita e non deluse le aspettative. La \"Celeste\", nella quale erano approdate stelle come Jos\u00e9 Leandro Andrade, Pedro Petrone e Pedro Cea vinse tutte le 3 partite, laureandosi campione per la quarta volta. La vittoria le valse la qualificazione al torneo olimpico di calcio dell'anno dopo, che fu vinto proprio dall'Uruguay.\nClassifica marcatori.\n3 gol\n2 gol\n1 gol"}
{"id": "486570", "revid": "339392", "url": "https://it.wikipedia.org/wiki?curid=486570", "title": "Copa Am\u00e9rica 1923", "text": ""}
{"id": "486581", "revid": "125923115", "url": "https://it.wikipedia.org/wiki?curid=486581", "title": "Hot dog", "text": "L'hot dog (; inglese: ) \u00e8 un panino farcito con un w\u00fcrstel viennese, spesso condito con ketchup o senape e talvolta accompagnato da verdure (per esempio crauti). Il w\u00fcrstel \u00e8 in genere piccolo e corto mentre quello dell\u2019hot dog \u00e8 pi\u00f9 spesso e allungato.\nPer realizzarlo si usa normalmente un pane morbido di forma oblunga, noto come \"bun\" tagliato a met\u00e0 come per i sandwich. Esistono anche speciali macchine cuoci hot dog che scaldano il pane e praticano un foro di forma appropriata per contenere il w\u00fcrstel, che quindi pu\u00f2 essere inserito nel pane senza che sia necessario tagliarlo. Estremamente popolare negli Stati Uniti (dove viene spesso venduto per le strade, negli stadi e altre forme ambulanti), l'hot dog \u00e8 diffuso in gran parte del mondo e in molti luoghi rappresenta uno dei tipi di fast food pi\u00f9 comuni.\nSpesso l'hot dog viene accostato all'hamburger, un altro tipo di panino molto popolare negli Stati Uniti e diffuso in tutto il mondo, con propriet\u00e0 alimentari simili.\nOrigini del nome.\nCi sono 3 diverse versioni che spiegano l'origine del termine \"hot dog\", letteralmente \"cane caldo\":\nProduttori.\nNegli Stati Uniti e a New York in particolare \u00e8 molto conosciuta la catena Sabrett che si occupa della vendita ambulante degli hot dog agli angoli delle strade mediante tipici carrettini con l'ombrellone.\nFamosissimo \u00e8 anche Nathan's, il cui punto vendita principale si trova a Coney Island, all'angolo tra Surf e Stillwell Avenue. In questo posto nel 1916 \u00e8 stata messa a punto la ricetta usata ancora oggi. Da semplice baracchino che vendeva hot dog di un immigrato polacco, oggi Nathan's produce milioni di euro l'anno, detiene oltre 1400 punti vendita negli USA ed \u00e8 quotato al Nasdaq."}
{"id": "486585", "revid": "24798", "url": "https://it.wikipedia.org/wiki?curid=486585", "title": "Curia vescovile", "text": ""}
{"id": "486589", "revid": "834", "url": "https://it.wikipedia.org/wiki?curid=486589", "title": "Sea", "text": ""}
{"id": "486599", "revid": "767487", "url": "https://it.wikipedia.org/wiki?curid=486599", "title": "Hogwash (gruppo musicale)", "text": "Gli Hogwash erano una band formatasi nel gennaio del 1994 nella provincia di Bergamo. Il loro ambiente si muove da un indie rock intimista a un ambito stoner sempre con melodie malinconiche.\nStoria.\n1994-2000: Gli esordi ed i primi album.\nGli Hogwash nascono nel 1994 dall'incontro del cantante-chitarrista Enrico Ruggeri, del chitarrista Edoardo Nazzarri e del batterista Roberto Remondi, realizzando nel 1995 il loro primo demotape autoprodotto intitolato \"21 Inches Sun\". Il sound degli esordi presenta un'attitudine stoner dalle influenze anni '70.\nNell'inverno del 1996 la band entra al New Motor Inside Studios per produrre il loro primo album pubblicato nel 1997 dalla Lucifer Rising di Steve Sylvester e si intitolava \"Fungus Fantasia\". L'album presentava tonalit\u00e0 fortemente legate al rock psichedelico, alternando ballate acustiche a sonorit\u00e0 pi\u00f9 grezze in cui prendono spazio i riff distorti del basso. Fu poi di questo periodo la partecipazione al disco tributo ai Blue Cheer \"Blue Explosion\" (1999, Black Widow Records) con la cover di \"Magnolia Caboose Babyfinger\" e poi nella compilazione \"Stone Deaf Forever\" (1999, Red Sun) con il brano \"Hide\".\nNel 2000 pubblicarono \"Tailoring\" per la Red Sun, spostando il loro suono in un mix di rock chitarristico, stoner, noise rock e malinconie emocore.\nIn questo periodo gli Hogwash aderiscono al progetto Colt 38, una sorta di jam session band di cui facevano parte alcune delle migliori band del genere, e tra queste That's All Folks!, Ufomammut, Acajou, Gea, Vortice Cremisi e Verdena.\n2001-2007: Da \"Atombombproofheart\" a \"Half Untruths\".\nNegli anni a seguire la band vide l'ingresso del bassista Giuseppe Belotti, entrando cos\u00ec in una nuova modalit\u00e0 stilistica e compositiva che porter\u00e0 nel 2003 alla produzione dell'album \"Atombombproofheart\" con la fiorentina Urtovox. L'album presenta ora sonorit\u00e0 meno cupe e pi\u00f9 riconcilianti, fatto di brani ariosi, intimisti e ricchi di malinconico ottimismo.\nA settembre 2006 \u00e8 uscito il disco intitolato \"Half Untruths\". Una miscela di indie introspettivo e dinamico con alle spalle un notevole lavoro compositivo e la produzione artistica di Alberto Ferrari dei Verdena."}
{"id": "486602", "revid": "1652635", "url": "https://it.wikipedia.org/wiki?curid=486602", "title": "Paolo Savoldelli", "text": "Professionista dal 1996 al 2008, soprannominato \"Falco\" per le sue doti di discesista, aveva anche caratteristiche di passista-scalatore e buone qualit\u00e0 di cronoman. In carriera vinse per due volte il Giro d'Italia, nel 2002 e nel 2005, aggiudicandosi anche quattro tappe della corsa.\nCarriera.\nGli esordi e il podio al Giro 1999.\nOriginario di Rovetta, cominci\u00f2 a gareggiare nel ciclismo all'et\u00e0 di 14 anni. Nel 1995 tra i dilettanti in maglia Zalf-Euromobil-Fior vinse una tappa al Giro Baby, e concluse sesto nella corsa. Entr\u00f2 nel mondo del professionismo nel 1996 con la Roslotto-ZG Mobili, team diretto da Moreno Argentin; nel 1998 si trasfer\u00ec alla Saeco, la squadra di Ivan Gotti e Mario Cipollini, aggiudicandosi una tappa e la classifica finale del Giro del Trentino.\nNel 1999 vinse il Trofeo Laigueglia, una tappa e la classifica finale del Giro del Trentino, e una tappa del Giro d'Italia, da Bra a Borgo San Dalmazzo, recuperando pi\u00f9 di tre minuti ai fuggitivi nella discesa del Colle Fauniera. In quell'edizione del Giro concluse secondo in classifica, battuto dall'ex compagno Ivan Gotti (da quell'anno in maglia Polti); avrebbe dovuto anche vestire la maglia rosa all'indomani dei fatti di Madonna di Campiglio e dell'esclusione di Marco Pantani, fin l\u00ec dominatore della corsa, ma decise di non indossarla in segno di rispetto.\nNel 2000, dopo la vittoria del Tour de Romandie, durante la prima tappa del Giro d'Italia cadde e s'infortun\u00f2 alla schiena. Questo episodio condizion\u00f2 negativamente le sue prestazioni nei Giri d'Italia del 2000 e del 2001, in cui concluse in entrambe le occasioni fuori dai primi 10. Nel 2001 riusc\u00ec comunque a vincere due tappe al Tour de Romandie, una a cronometro e una in linea. Per il 2002 la Saeco decise di puntare su Gilberto Simoni, spingendo Savoldelli a cambiare casacca e ad accasarsi a fine 2001 alla Index-Alexia Alluminio diretta da Giovanni Fidanza.\n2002-2004: la vittoria al Giro e gli infortuni.\nCon la nuova maglia Savoldelli, pur partendo con un ruolo di \"outsider\" e senza successi di tappa, vinse l'edizione 2002 del Giro d'Italia. In quella corsa, oltre a cogliere due importanti podi nelle frazioni di Corvara in Badia e Folgaria (al termine della quale vest\u00ec di rosa), seppe sfruttare anche le disavventure dei suoi rivali: Stefano Garzelli fu squalificato per la positivit\u00e0 ad un controllo antidoping, Gilberto Simoni si ritir\u00f2 su invito del suo team poich\u00e9 trovato positivo alla cocaina a un controllo effettuato due settimane prima del Giro e Francesco Casagrande fu escluso dalla competizione per aver spinto a terra un ciclista.\nPassato a fine stagione alla Telekom, nei due anni seguenti and\u00f2 incontro a numerosi infortuni e problemi di salute. Nel febbraio 2003, mentre si allenava a Tenerife, cadde a causa dello scontro in discesa con una moto in contromano: nell'incidente riport\u00f2 diverse fratture, anche al volto, e dovette cos\u00ec saltare il Giro d'Italia; pochi mesi dopo dovette perdere anche la presenza al Tour de France per un problema virale. Nell'aprile 2004 si ruppe il polso e riport\u00f2 un trauma cranico in una caduta in gara al Giro di Colonia 2004: l'infortunio lo costrinse a saltare per il secondo anno consecutivo il Giro d'Italia. Infine, nel gennaio 2005, gli esplose lo pneumatico anteriore mentre si allenava in California, e nella caduta riport\u00f2 la frattura scomposta della clavicola destra.\n2005-2007: la seconda vittoria al Giro.\nDopo le due sfortunate annate alla Telekom/T-Mobile, nel 2005 si trasfer\u00ec alla Discovery Channel, l'allora squadra di Lance Armstrong. Con il nuovo team partecip\u00f2 da capitano al Giro d'Italia, vincendo l'undicesima tappa, la prima di montagna, a Zoldo Alto, davanti a Ivan Basso, che vest\u00ec di rosa; due giorni dopo sull'ascesa verso Ortisei riusc\u00ec a staccare il varesino e a strappargli il simbolo del primato. Nella decisiva diciannovesima tappa, con arrivo a Sestriere, si impose come ciclista dotato anche di sagacia tattica: pur staccato da Simoni sulla penultima salita, il Colle delle Finestre, seppe recuperare in discesa, gestirsi e controllare il margine preso dal rivale nell'ultima ascesa, conquistando cos\u00ec il suo secondo Giro d'Italia. Nello stesso anno partecip\u00f2 anche al Tour de France in qualit\u00e0 di gregario di Lance Armstrong: in quella \"Grande Boucle\" contribu\u00ec alla vittoria del suo team nella cronometro a squadre, e vinse poi la diciassettesima tappa, sul traguardo di Revel, battendo allo sprint il compagno di fuga Kurt Asle Arvesen.\nNel 2006 vinse il cronoprologo del Tour de Romandie a Ginevra e si classific\u00f2 quinto al Giro d'Italia, vincendo la prima cronometro a Seraing e indossando la maglia rosa per le prime due tappe. Nell'agosto dello stesso anno venne ingaggiato dall'Astana, squadra del Kazakistan, per la stagione 2007. Con la nuova maglia vinse ancora il cronoprologo del Tour de Romandie, a Friburgo, e la ventesima tappa del Giro d'Italia, una cronometro individuale da Bardolino a Verona; concluder\u00e0 dodicesimo in graduatoria generale.\nDal 2008: il ritiro e l'attivit\u00e0 come telecronista.\nNella stagione 2008 corre per la LPR Brakes-Ballan assieme a Danilo Di Luca. Al Giro d'Italia, pur partendo capitano assieme all'abruzzese, per via di una bronchite si mette a disposizione del compagno di squadra; insieme attaccano nella tappa della Presolana, ma Di Luca concluder\u00e0 solo settimo (Savoldelli \u00e8 quindicesimo). Il 4 luglio dello stesso anno il \"Falco\" rende nota la sua volont\u00e0 di ritirarsi dal ciclismo a fine stagione, cosa che puntualmente avviene.\nDal 2010 \u00e8 l'inviato di gara, a bordo delle moto-cronaca della Rai, in occasione della diretta del Giro d'Italia 2010 e di altre corse ciclistiche. Dal 2013 \u00e8 il volto di Bike Channel in onda sul canale 214 di Sky: telecronista di gare in diretta e testimonial di alcuni dei principali programmi della rete."}
{"id": "486605", "revid": "767487", "url": "https://it.wikipedia.org/wiki?curid=486605", "title": "Past Perfect Future Tense", "text": "L'album Past Perfect Future Tense di Magne Furuholmen registrato e pubblicato nel 2004 vede la collaborazione di Guy Berryman e Will Champion dei Coldplay e di Andy Dunlop del gruppo scozzese Travis."}
{"id": "486614", "revid": "599013", "url": "https://it.wikipedia.org/wiki?curid=486614", "title": "Sagat", "text": ""}
{"id": "486619", "revid": "2225", "url": "https://it.wikipedia.org/wiki?curid=486619", "title": "The program", "text": ""}
{"id": "486620", "revid": "14691", "url": "https://it.wikipedia.org/wiki?curid=486620", "title": "Final fantasy XIII", "text": ""}
{"id": "486621", "revid": "196390", "url": "https://it.wikipedia.org/wiki?curid=486621", "title": "How Clean is Your House?", "text": ""}
{"id": "486624", "revid": "123040084", "url": "https://it.wikipedia.org/wiki?curid=486624", "title": "Complemento partitivo", "text": "Nella sintassi della frase semplice, il complemento partitivo indica l'insieme di cui fa parte l'elemento di cui si parla.\nEsempi.\nSecondo le grammatiche scolastiche, risponde alle domande \"Tra chi?\", \"Tra che cosa?\". Appartiene alla categoria dei complementi indiretti.\nCome si presenta il complemento partitivo.\nIl complemento pu\u00f2 essere costituito da:"}
{"id": "486626", "revid": "1784425", "url": "https://it.wikipedia.org/wiki?curid=486626", "title": "Risto Ryti", "text": "Di idee progressiste, fu presidente del Consiglio di Stato (capo del governo) dal 1939 al 1940 e presidente della Repubblica finlandese dal 1940 al 1944.\nBiografia.\nEra il primo dei sette figli di Kaarle Evert Ryti, contadino, e di Ida Vivika Junttila.\nLaureato in Giurisprudenza, si dedic\u00f2 all'avvocatura fino alla guerra d'indipendenza dalla Russia. Ricercato dai comunisti, svilupp\u00f2 un odio accanito verso di loro e non condivise la politica di unificazione nazionale condotta dal presidente Kaarlo Juho St\u00e5hlberg. Iscritto al Partito Progressista, pi\u00f9 volte deputato (1919-1924 e 1927-1929), fu ministro delle Finanze (1921-1924) e governatore della Banca di Finlandia (1923-1940 e 1944-1945). In politica fu strenuo oppositore del comunismo e disapprov\u00f2 il nazionalsocialismo; tendenzialmente liberista in economia, ammir\u00f2 sempre il sistema britannico e statunitense. Guid\u00f2 le finanze verso la ripresa postbellica, facendo aderire la Finlandia al blocco del Gold standard (1924), che per\u00f2 abbandon\u00f2 all'inizio della Grande depressione (1929). Assertore del darwinismo sociale, us\u00f2 metodi durissimi per risollevare l'economia finlandese, principalmente aumentando le esportazioni: come risultato, la Finlandia registr\u00f2 la pi\u00f9 veloce ripresa di tutti i Paesi europei.\nPresidente del Consiglio di Stato durante la Guerra d'inverno con l'Unione Sovietica (1939-1940), nel 1940 succedette a Ky\u00f6sti Kallio come presidente della Repubblica, venendo riconfermato nel 1943. Deciso a riottenere i territori ceduti all'Unione Sovietica con la pace di Mosca, il 26 giugno 1941 riport\u00f2 il Paese in guerra (Guerra di continuazione), a fianco della Germania nazista. L'esercito, guidato dal maresciallo Carl Gustaf Emil Mannerheim (che seguiva spesso una linea autonoma rispetto al governo), ottenne alcuni successi militari, ma col prolungarsi della guerra apparve chiaro che la vittoria era impossibile. Dopo l'offensiva sovietica sull'Istmo di Carelia (giugno 1944), Ryti copr\u00ec le trattative segrete del governo per un armistizio rinnovando formalmente l'impegno al fianco della Germania (sacrificando cos\u00ec la propria carriera politica), quindi si dimise cedendo la presidenza a Mannerheim.\nTornato governatore della Banca di Finlandia, guid\u00f2 la difficile ripresa dell'economia con una politica monetaria volta a ridurre l'inflazione e incrementare le esportazioni. Arrestato nel 1945 su pressione dei sovietici, come responsabile della guerra, nel 1946 fu condannato a 10 anni di reclusione da una corte finlandese, in carcere fu sempre trattato con il massimo riguardo e fu graziato nel 1949 per motivi di salute. Quando mor\u00ec ricevette un funerale di stato con tutti gli onori."}
{"id": "486631", "revid": "1609015", "url": "https://it.wikipedia.org/wiki?curid=486631", "title": "Hugo van der Goes", "text": "Le note biografiche relative alla sua prima infanzia sono scarsissime, difatti le uniche documentazioni conservate, peraltro non completamente attendibili, gli attribuiscono la nascita nella citt\u00e0 di Gand, anche se sembra certa l'origine olandese della sua famiglia.\nBiografia.\nLe fonti registrano che nel 1467 fu iscritto alla gilda dei pittori di Gand come Maestro, sotto garanzia di Giusto di Gand (Joost van Wassenhoven). Godeva evidentemente di grande rispetto, poich\u00e9 su sua mozione vennero accolti nella gilda almeno altri tre pittori.\nNel 1468 lavor\u00f2 alla decorazione della torre di Bruges, in occasione del matrimonio di Carlo il Temerario e Margherita di York.\nFu inoltre decano della gilda dal 1473\u20134 al 18 agosto 1475. Venne spesso impiegato dal governo della citt\u00e0 come pittore di gonfaloni, stendardi ed altre pitture di carattere temporaneo necessarie alle cerimonie dell'epoca.\nNel 1477 si ritir\u00f2 come fratello laico presso il monastero \"Roode Kloster\" (Croce Rossa) a Bruxelles, dove continu\u00f2 a dipingere. Nel 1480 fu convocato dalla citt\u00e0 di Lovanio (\"Leuven\"), per completare il dittico di Dieric Bouts \"il giudizio di Ottone\", lasciato incompiuto dal suo collega, deceduto nel 1475. In seguito rientr\u00f2 nel monastero, dove per\u00f2 fu colpito da una grave malattia mentale. Mor\u00ec nel 1482 dopo anni di alternanza fra lucidit\u00e0 e follia.\nOpere.\nFu uno dei massimi pittori del suo tempo; il suo percorso artistico si caratterizz\u00f2 da una parte per la sua non comune capacit\u00e0 di immersione nel paesaggio e l'acutezza osservativa, dall'altra per il turbinio dei sentimenti, della fantasia, saldati assieme al suo animo alquanto tormentato.\nRogier van der Weyden e Jan van Eyck, oltre a Giusto di Gand, ebbero una certa influenza sulla sua formazione artistica.\nLa sua opera pi\u00f9 celebre, il \"Trittico Portinari\" commissionatogli dalla ricca famiglia di banchieri fiorentini quasi al termine della sua carriera, una volta giunto in Firenze (dove \u00e8 ancora oggi, esposto nella Galleria degli Uffizi) esercit\u00f2 una enorme influenza sui pittori fiorentini. Ghirlandaio, Filippino Lippi, Leonardo da Vinci e altri studiarono l'opera, cercando di copiarne l'originalit\u00e0.\nAltrettanta risonanza, anche se in ambito fiammingo dovette avere la straordinaria \"Dormitio Virginis\" oggi al Groeningemuseum Bruges, rivoluzionaria per scorci, disposizione delle masse e penetrazione psicologica dei personaggi.\nAltre celebri opere sono un'altra \"Adorazione dei Magi\" detta \"Altare Monforte\", oggi a Berlino alla Gem\u00e4ldegalerie, immersa in un'atmosfera magica, dalla quale per\u00f2 emerge una non comune nitidezza nei dettagli realistici;, e la \"Caduta di Adamo\" al Kunsthistorisches Museum a Vienna.\nTra i pittori influenzati dalle sue opere ricordiamo il Maestro di Saint Giles."}
{"id": "486638", "revid": "228587", "url": "https://it.wikipedia.org/wiki?curid=486638", "title": "Mendocino", "text": ""}
{"id": "486643", "revid": "287204", "url": "https://it.wikipedia.org/wiki?curid=486643", "title": "Alessandro Kirschner", "text": "Biografia.\nLaureato con il massimo dei voti e la lode in Discipline musicali (composizione contemporanea) presso il Conservatorio di Rovigo, ha studiato con Giorgio Pressato; dopo il diploma in pianoforte ed in musica corale e direzione di coro si \u00e8 dedicato allo studio dell'organo e del canto gregoriano con Giovanni Feltrin. Ha approfondito lo studio della direzione corale con prestigiosi nomi internazionali come Werner Pfaff, Peter Neumann, Gary Graden.\nDirige il \"Coro polifonico Mortalisatis\" con il quale \u00e8 stato finalista nel 2002 al Primo Festival della Coralit\u00e0 Veneta, ed ha ottenuto il Terzo premio nella categoria polifonia d'autore al 41\u00ba Concorso Nazionale Corale \"Citt\u00e0 della Vittoria\" di Vittorio Veneto, aggiudicandosi anche il premio speciale come miglior direttore. Con il Coro Mortalisatis ha vinto nel 2006 il Gran Premio Marcacci .\nCollabora col coro di voci bianche del conservatorio \"C. Pollini\" di Padova, e pubblica sue composizioni e saggi nelle riviste L'Offerta Musicale e La Cartellina. \u00c8 membro della commissione artistica dell'ASAC.\nIntensa anche la sua attivit\u00e0 pianistica sia come didatta che come concertista; nel 1996, come componente di un duo pianistico, ha vinto il secondo premio nel concorso pianistico nazionale \"Citt\u00e0 di Ravenna\".\nAttualmente \u00e8 docente di Teoria e Solfeggio presso l'Istituto Superiore di Studi Musicali di Lucca .\nDal 2009 insegna presso il Conservatorio di Musica Cesare Pollini di Padova decifrazione della partitura e ear training agli studenti del corso di tecnico di sala di registrazione.\nLa sua produzione.\nAutore di musiche di scena per diversi spettacoli teatrali, ha avuto incarichi per orchestrazioni e trascrizioni da diverse istituzioni (\"Teatro Sociale\" di Rovigo, I \"Solisti Veneti\"). Ha collaborato con \"I Solisti Veneti\" come assistente. &lt;br&gt;Come compositore si dedica particolarmente alla musica vocale, tra i suoi brani pi\u00f9 eseguiti vi \u00e8 il \"Trittico italiano\", tre brani per coro misto a cappella con i quali nel giugno del 2000 ha vinto il Primo premio al Concorso di Composizione ed Elaborazione Corale \"Citt\u00e0 di Biella\". \u00c8 inoltre autore di numerosi brani per coro di voci bianche.\nTra le composizioni strimentali si ricordano il \"Notturno\" per due clarinetti e due fagotti, \"Al crepuscolo\" per fagotto e orchestra d'archi, il \"Quintetto per fiati\", il quartetto d'archi \"Come neve che cade\", \"Silenzi e giganti\".\n&lt;br&gt;Nel gennaio 2000 ha debuttato al \"Teatro Sociale\" di Rovigo con la sua opera breve in un prologo e tre quadri \"La villeggiatura in panchina\"; nel giugno del 2002 \u00e8 stata inoltre rappresentata a Modena la sua opera breve per ragazzi \"La storia di un raggio di stella\".\n&lt;br&gt;Sue composizioni sono edite da \"Pizzicato\" (Udine) e \"Edizioni Musicali Carrara\" (Bergamo); come compositore collabora con la rivista di musica corale e didattica \"La Cartellina\"."}
