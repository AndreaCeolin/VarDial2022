{"id": "469034", "revid": "22475", "url": "https://it.wikipedia.org/wiki?curid=469034", "title": "Pok\u00e9mon di terza generazione", "text": "La terza generazione dei videogiochi della serie \"Pok\u00e9mon\" comprende i titoli \"Pok\u00e9mon Rubino\" e \"Zaffiro\" (2002), \"Pok\u00e9mon Rosso Fuoco\" e \"Verde Foglia\" (2004) e \"Pok\u00e9mon Smeraldo\" (2005). Essa introduce un nuovo gruppo di 135 Pok\u00e9mon, portando il numero totale a 386.\nLa terza generazione ha segnato un forte stacco dalle due precedenti in quanto la quasi totalit\u00e0 dei Pok\u00e9mon introdotti, salvo Azurill e Wynaut, non erano collegati alle creature esistenti. Essa ha inoltre incrementato notevolmente il numero di Pok\u00e9mon di tipo Buio e Acciaio e quelli di doppio tipo, che erano relativamente poco comuni nelle prime due generazioni. La generazione ha ottenuto giudizi contrastanti da parte della critica. Alex Culafi di Nintendo World Report, Patricia Hernandez di Kotaku e Jerrad Wyche di The Gamer hanno elogiato il design dei nuovi Pok\u00e9mon come variopinto, interessante, creativo, vario, strano e intrigante. Di diverso avviso Justin Berube di Nintendo World Report e Kat Bailey di IGN, per i quali la terza generazione si distingue per il design pi\u00f9 brutto e debole di tutte. Per Craig Harris di IGN, invece, come ogni generazione anche la terza porta con s\u00e9 design interessanti e altri meno riusciti, cos\u00ec che in fondo tutto dipende dai gusti dei giocatori.\nElenco dei Pok\u00e9mon.\nTreecko.\n \u00e8 un Pok\u00e9mon base di tipo Erba. Si evolve in Grovyle con l'aumento di livello. \u00c8 uno dei Pok\u00e9mon iniziali di \"Pok\u00e9mon Rubino\" e \"Zaffiro\", \"Pok\u00e9mon Smeraldo\" e \"Pok\u00e9mon Rubino Omega\" e \"Zaffiro Alpha\". Viene definito il Pok\u00e9mon Legnogeco. Dispone di piccoli uncini sulla pianta delle zampe posteriori che gli consentono di arrampicarsi su pareti verticali. La sua coda voluminosa e sensibile viene impiegata per attaccare i nemici e rilevare le condizioni atmosferiche future. Di indole calma e posata, non si lascia mai prendere dal panico. Quando affronta un nemico pi\u00f9 grande di lui, lo fissa dritto negli occhi senza la minima esitazione, il che gli permette di difendere accanitamente il proprio territorio da chiunque si avvicini. \u00c8 considerato il protettore degli alberi.\nNell'anime, Treecko appare per la prima volta nel corso dell'episodio \"Una nuova compagna di viaggio\" (\"Get the Show on the Road\"). In \"I Pok\u00e9mon degli alberi\" (\"Tree's a Crowd\") Ash Ketchum ne cattura un esemplare. Treecko \u00e8 inoltre il Pok\u00e9mon iniziale di Sandro, apparso per la prima volta in \"Lotta con stile e un sorriso smagliante!\" (\"Battling with Elegance and a Big Smile!\").\nGrovyle.\n \u00e8 un Pok\u00e9mon di primo stadio di tipo Erba. Si evolve da Treecko ed evolve a sua volta in Sceptile con l'aumento di livello. Viene definito il Pok\u00e9mon Legnogeco. Vive in foreste e giungle fitte, nelle quali si sposta di albero in albero arrampicandosi e spiccando grandi balzi grazie agli sviluppati muscoli delle zampe posteriori. Le foglie che crescono sul suo corpo gli permettono una perfetta mimetizzazione tra il fogliame. Grovyle \u00e8 uno dei personaggi principali di ' e '. Nell'anime, un Grovyle di propriet\u00e0 di Natasha appare per la prima volta nel corso dell'episodio \"I semini della discordia\" (\"What You Seed is What You Get\"). Ash Ketchum e Sandro possiedono esemplari del Pok\u00e9mon, evoluzione dei loro Treecko.\nSceptile.\n \u00e8 un Pok\u00e9mon di secondo stadio di tipo Erba. Si evolve da Grovyle. Viene definito il Pok\u00e9mon Foresta. Ha dei semi che gli crescono sulla schiena e foglie affilate che ricoprono il corpo e le zampe anteriori, in grado di tagliare anche grandi alberi. Caccia le prede spostandosi di albero in albero e sorprendendole con la sua elevata agilit\u00e0. Altrimenti passa il tempo a crogiolarsi al sole o a curare le piante della foresta.\nIn \"Pok\u00e9mon Rubino Omega\" e \"Zaffiro Alpha\" ottiene una megaevoluzione denominata MegaSceptile, che acquisisce il tipo aggiuntivo Drago. Nell'anime, Sceptile appare per la prima volta nel corso dell'episodio \"Gioie e dolori\" (\"Shocks and Bonds\"). Allenatori che schierano il Pok\u00e9mon sono Ash Ketchum, Sandro e Tyson. Nel manga \"Pok\u00e9mon Adventures\" lo Sceptile evolutosi dal Treecko di Lino viene catturato da Guile Hideout e impiegato come Pok\u00e9mon a nolo nell'Azienda Lotta, fino a quando viene reclutato da Emerald.\nTorchic.\n \u00e8 un Pok\u00e9mon base di tipo Fuoco. Si evolve in Combusken con l'aumento di livello. \u00c8 uno dei Pok\u00e9mon iniziali di \"Pok\u00e9mon Rubino\" e \"Zaffiro\", \"Pok\u00e9mon Smeraldo\" e \"Pok\u00e9mon Rubino Omega\" e \"Zaffiro Alpha\". Viene definito il Pok\u00e9mon Pulcino. Dispone di una sacca di fuoco nel ventre, che gli permette di sputare fiamme e sfere infuocate della temperatura di . \u00c8 ricoperto da un piumaggio soffice e caldo. \nIn \"Pok\u00e9mon Oro HeartGold\" e \"Argento SoulSilver\" \u00e8 possibile ottenere un esemplare di Treecko da Rocco Petri una volta sconfitto Rosso. Nell'anime, Vera ottiene un esemplare di Torchic come Pok\u00e9mon iniziale dal Professor Birch.\nCombusken.\n \u00e8 un Pok\u00e9mon di primo stadio di tipo Fuoco/Lotta. Si evolve da Torchic ed evolve a sua volta in Blaziken con l'aumento di livello. Viene definito il Pok\u00e9mon Rampollo. \u00c8 animato da un forte spirito combattivo, che lo porta ad allenarsi costantemente e a lanciare versi acuti per caricarsi e intimorire gli avversari. Si allena costantemente per allenare gli arti superiori e inferiori, e questi ultimi sono in grado di scagliare dieci calci al secondo.\nNell'anime, Combusken appare per la prima volta nel corso dell'episodio \"Evoluzione a sorpresa\" (\"Having a Wailord of a Time\") in cui un esemplare di Torchic si evolve per difendersi dal Corphish di Ash Ketchum. In \"Le mele della discordia\" (\"A Shroomish Skirmish\") il Torchic di Vera si evolve in Combusken.\nBlaziken.\n \u00e8 un Pok\u00e9mon di secondo stadio di tipo Fuoco/Lotta. Si evolve da Combusken. Viene definito il Pok\u00e9mon Vampe. Ammanta i suoi pugni con le fiamme sprigionate dai polsi cos\u00ec da scottare i propri nemici. L'intensit\u00e0 di tali fiamme aumenta con la forza del nemico. Le sue zampe posteriori lo rendono in grado di spiccare poderosi calci e ampi balzi. In \"Pok\u00e9mon X\" e \"Y\" ottiene una megaevoluzione denominata MegaBlaziken. \nNell'anime, esemplari di Blaziken sono schierati da Harrison, Vera e Cetrillo. Un altro esemplare del Pok\u00e9mon \u00e8 presente nel film \"\". MegaBlaziken appare per la prima volta nel corso dell'episodio \"Kalos, dove iniziano i sogni e le avventure!\" (\"Kalos, Where Dreams and Adventures Begin!\"). Nel manga \"Pok\u00e9mon Adventures\" Sapphire possiede un Blaziken. \nIl suo aspetto ha polarizzato la critica, tra chi lo ha apprezzato e chi invece lo ha avvertito come brutto, strano e con un improbabile stile anni settanta. Tuttavia \u00e8 considerato uno dei migliori Pok\u00e9mon della terza generazione e di tipo fuoco in generale.\nMudkip.\n \u00e8 un Pok\u00e9mon base di tipo Acqua. Si evolve in Marshtomp con l'aumento di livello. \u00c8 uno dei Pok\u00e9mon iniziali di \"Pok\u00e9mon Rubino\" e \"Zaffiro\", \"Pok\u00e9mon Smeraldo\" e \"Pok\u00e9mon Rubino Omega\" e \"Zaffiro Alpha\". Viene definito il Pok\u00e9mon Fango Pesce. Ama le acque fangose, in cui respira tramite le proprie branchie. La pinna sulla testa agisce da radar in grado di percepire i movimenti nelle circostanze, mentre quella sulla coda gli conferisce una straordinaria accelerazione in acqua. Se messo alle strette scatena una forza sorprendente, tale da frantumare grandi rocce. \nNell'anime, Mudkip appare per la prima volta nel corso dell'episodio \"Una nuova compagna di viaggio\" (\"Get the Show on the Road\"). In \"L'uomo della palude\" (\"A Mudkip Mission\") Brock cattura un esemplare del Pok\u00e9mon. Nel manga \"Pok\u00e9mon Adventures\", Ruby ha posseduto un Mudkip.\nMarshtomp.\n \u00e8 un Pok\u00e9mon di primo stadio di tipo Acqua/Terra. Si evolve da Mudkip ed evolve a sua volta in Swampert con l'aumento di livello. Viene definito il Pok\u00e9mon Fango Pesce. Questo Pok\u00e9mon ha una pellicola sottile e appiccicosa che avvolge il suo corpo che gli consente di vivere sulla terraferma. Il suo corpo si indebolisce se la sua pelle si secca, quindi gioca nel fango delle spiagge quando la marea \u00e8 bassa per reintegrare i liquidi. \n\u00c8 in grado di muoversi pi\u00f9 velocemente nel fango che nell'acqua. Con le sue gambe robuste, ha un buon appoggio nel fango che gli permette di sopraffare gli avversari. \nNell'anime, Marshtomp appare per la prima volta nel corso dell'episodio \"Il relitto\" (\"Abandon Ship!\"). Ne \"La farmacia\" (\"A Chip Off the Old Brock\") il Mudkip di Brock si evolve in Marshtomp.\nSwampert.\n \u00e8 un Pok\u00e9mon di secondo stadio di tipo Acqua/Terra. Si evolve da Marshtomp. Viene definito il Pok\u00e9mon Fango Pesce. Pu\u00f2 trascinare facilmente oltre una tonnellata, nuotare pi\u00f9 velocemente di un aquascooter e la sua vista acuta che gli consente di vedere in acque torbide. Swampert ha anche la capacit\u00e0 di prevedere le tempeste grazie alle sue pinne, rilevando sottili differenze nei suoni delle onde e dei venti di marea. Quando si avvicina una tempesta, Swampert accumula massi per proteggere il suo nido, situato generalmente sulle spiagge. \nIn \"Pok\u00e9mon Rubino Omega\" e \"Zaffiro Alpha\" ottiene una megaevoluzione denominata MegaSwampert. \nNell'anime, Swampert appare per la prima volta nel corso dell'episodio \"Il relitto\" (\"Abandon Ship!\"). In \"Ash a lezione di strategia\" (\"Tactics Theatrics!\") Tolomeo utilizza un esemplare del Pok\u00e9mon contro Ash Ketchum.\nPoochyena.\n \u00e8 un Pok\u00e9mon base di tipo Buio. Si evolve in Mightyena con l'aumento di livello. Viene definito il Pok\u00e9mon Morso. Poochyena ha un olfatto molto acuto, che gli permette di trovare e inseguire la preda con facilit\u00e0. Morde tutto ci\u00f2 che si muove e fa rizzare i peli sulla coda per intimidire i suoi nemici. Conosciuto per la sua natura tenace, insegue la preda fino a quando la vittima non \u00e8 esausta. Se la sua preda contrattacca, tende a scappare.\nNell'anime, Poocheyna appare per la prima volta nel corso dell'episodio \"Una nuova compagna di viaggio\" (\"Get the Show on the Road\") in cui il Professor Birch viene attaccato da tre esemplari del Pok\u00e9mon. In \"Un'esperienza memorabile\" (\"A Bite to Remember\") Max aiuta un Poochyena a evolversi.\nMightyena.\n \u00e8 un Pok\u00e9mon di primo stadio di tipo Buio. Si evolve da Poochyena. Viene definito il Pok\u00e9mon Morso. Allo stato brado \u00e8 abituato a vivere in branco e a ubbidire agli ordini del leader, e pertanto segue fedelmente gli ordini del suo capo nella caccia. D\u00e0 segnali evidenti quando sta per attaccare, poich\u00e9 inizia a ringhiare profondamente e appiattisce il corpo. Se ritiene il suo Allenatore esperto, obbedir\u00e0 sempre ai suoi ordini.\nNell'anime, Mightyena appare per la prima volta nel corso dell'episodio \"Un'esperienza memorabile\" (\"A Bite to Remember\"). Sia Butch del Team Rocket che alcuni membri del Team Magma utilizzano esemplari del Pok\u00e9mon.\nZigzagoon.\n \u00e8 un Pok\u00e9mon base di tipo Normale. Si evolve in Linoone con l'aumento di livello. Viene definito il Pok\u00e9mon Procione. Molto curioso, perlustra il suo territorio a destra e a manca in cerca di oggetti che attirano la sua attenzione, muovendosi sempre a zig zag. Strofina i peli ispidi della schiena contro gli alberi per marcare il suo territorio e fa il morto per ingannare gli avversari in battaglia.\nGli Zigzagoon di Galar sono noti per essere costantemente in movimento e si ritiene che siano la specie originaria. Si divertono a combattere al punto da provocare altri Pok\u00e9mon. Gli umani tuttavia scambiano queste manifestazioni per affetto, con grande frustrazione degli Zigzagoon.\nNell'anime, Zigzagoon appare per la prima volta nel corso dell'episodio \"I Pok\u00e9mon della foresta\" (\"In the Knicker of Time!\"). Altri esemplari del Pok\u00e9mon sono presenti in \"La famiglia Vinci\" (\"Candid Camerupt!\") e \"Il ladruncolo\" (\"Showdown At Linoone!\").\nLinoone.\n \u00e8 un Pok\u00e9mon di primo stadio di tipo Normale. Si evolve da Zigzagoon. Viene definito il Pok\u00e9mon Sfrecciante. Pu\u00f2 correre fino a , ma non di sterzare repentinamente o di percorrere delle curve. Spesso non riesce a catturare la preda perch\u00e9 \u00e8 in grado di correre solo in linea retta, e perci\u00f2 si muove faticosamente su strade curve e tortuose. Quando vede la preda sott'acqua, salta dentro e usa i suoi artigli affilati per catturarla.\nA Galar, Linoone ha un manto bianco e nero a causa del duro ambiente della regione e della concorrenza tra le specie. Ci\u00f2 ha consentito al suo istinto di sopravvivenza di migliorarsi, portando alla capacit\u00e0 di evolversi in Obstagoon. Il Linoone di Galar \u00e8 noto per essere avventato e temerario. \u00c8 cos\u00ec sconsiderato da affrontare avversari molto pi\u00f9 forti di lui senza pensarci due volte. Linoone \u00e8 noto per usare la sua lunga lingua per schernire gli avversari. Una volta che il nemico \u00e8 su tutte le furie, Linoone si scaglia contro l'avversario, lo attacca con spintoni poderosi. Questi tratti rendono il Linoone di Galar molto popolare tra i giovani infelici e arrabbiati della regione, che non hanno un posto dove tirare fuori la loro rabbia e frustrazione.\nNell'anime, Linoone appare per la prima volta nel corso dell'episodio \"Il ladruncolo\" (\"Showdown At Linoone!\"). Altri esemplari del Pok\u00e9mon sono presenti in \"Un Pok\u00e9mon generoso\" (\"Gettin' Twiggy With It!\") e \"L'Accademia Estiva Pok\u00e9mon\" (\"Camping It Up!\").\nWurmple.\n \u00e8 un Pok\u00e9mon base di tipo Coleottero. Si evolve in Silcoon o Cascoon con l'aumento di livello e in base alla statistica personalit\u00e0, generata casualmente quando il Pok\u00e9mon viene incontrato la prima volta. Viene definito il Pok\u00e9mon Baco. Con le ventose che ha sulle zampe si sposta tra i rami degli alberi e tra il fogliame, nutrendosi di foglie o della linfa delle piante, che raggiunge scortecciando i fusti con i suoi aculei. Pu\u00f2 sputare seta bianca che diventa appiccicosa se esposta all'aria. Mangia le foglie e strappa la corteccia dagli alberi per nutrirsi della linfa. I Pok\u00e9mon uccello sono i suoi predatori naturali, da cui si difende col veleno presente nei suoi aculei o con la sua bava appiccicosa.\nNell'anime, Wurmple appare per la prima volta nel corso dell'episodio \"La prima cattura di Vera\" (\"All in a Day's Wurmple\") in cui sia Vera che Jessie del Team Rocket catturano un esemplare del Pok\u00e9mon.\nSilcoon.\n \u00e8 un Pok\u00e9mon di primo stadio di tipo Coleottero. Si evolve da Wurmple ed evolve a sua volta in Beautifly con l'aumento di livello. Viene definito il Pok\u00e9mon Bozzolo. Si avvolge in una robusta crisalide da cui sporgono solo i suoi occhi. Attende immobile l'evoluzione, conservando le sue energie aggrappato ai rami degli alberi tramite alcuni fili di seta. L'unico nutrimento che assume in questo periodo \u00e8 l'acqua piovana che si raccoglie su di lui.\nNell'anime, il Wurmple di Vera si evolve in Silcoon nel corso dell'episodio \"Un Pok\u00e9mon maldestro\" (\"A Corphish Out of Water\").\nBeautifly.\n \u00e8 un Pok\u00e9mon di secondo stadio di tipo Coleottero/Volante. Si evolve da Silcoon. Viene definito il Pok\u00e9mon Farfalla. Usa la sua bocca spiraliforme per succhiare il nettare dei fiori, di cui va ghiotto. Se disturbato, si dimostra aggressivo e crudele, conficcando la bocca nel nemico e assorbendo i suoi fluidi vitali. \u00c8 noto per la colorazione delle sue ali.\nNell'anime, Beautifly appare per la prima volta nel corso dell'episodio \"Forza e bellezza\" (\"All Things Bright and Beautifly!\"). In \"Vedere per credere\" (\"Seeing is Believing\") il Silcoon di Vera si evolve in Beautifly. Il Superquattro Aaron possiede inoltre un Beautifly, evoluzione del Wurmple da lui incontrato quando era bambino. Nel manga \"Pok\u00e9mon Adventures\" la capopalestra Alice possiede un esemplare di Beautifly.\nCascoon.\n \u00e8 un Pok\u00e9mon di primo stadio di tipo Coleottero. Si evolve da Wurmple ed evolve a sua volta in Dustox con l'aumento di livello. Viene definito il Pok\u00e9mon Bozzolo. Avvolge il proprio corpo con un filo di seta che produce dalla bocca e che si indurisce in un robusto bozzolo. Non si muove nemmeno quando viene attaccato, ma non dimentica mai il dolore che sopporta e cerca vendetta dopo l'evoluzione. Inoltre, si mimetizza attaccando foglie morte al suo corpo.\nQuando l'evoluzione \u00e8 vicina, iniziano a formarsi alcune crepe nel suo involucro.\nNell'anime, il Wurmple di Jessie si evolve in Cascoon nel corso dell'episodio \"Un Pok\u00e9mon maldestro\" (\"A Corphish Out of Water\").\nDustox.\n \u00e8 un Pok\u00e9mon di secondo stadio di tipo Coleottero/Veleno. Si evolve da Cascoon. Viene definito il Pok\u00e9mon Velentarma. ha abitudini notturne ed \u00e8 attirato dalla luce artificiale. Agitando le ali sparge una polvere tossica con cui incapacita i suoi nemici. Talvolta sciami di Dustox migrano verso le citt\u00e0 e fanno scempio di alberi che fiancheggiano le strade in cerca di cibo.\nNell'anime, Jessie possiede un esemplare Dustox, il quale si innamora di un suo simile selvatico e che viene per questo liberato nel corso dell'episodio \"Volo nuziale\" (\"Crossing Paths\").\nLotad.\n \u00e8 un Pok\u00e9mon base di tipo Acqua/Erba. Si evolve in Lombre con l'aumento di livello. Viene definito il Pok\u00e9mon Alga. Appare come una pianta acquatica che galleggia sul pelo dell'acqua tramite la larga foglia che ha sul capo. Essa consente a Lotad di galleggiare attraverso gli stagni e a volte trasporta i Pok\u00e9mon pi\u00f9 piccoli sulla schiena in questo modo. Tuttavia, la foglia appassisce se Lotad si disidrata. Vive in specchi d'acqua limpidi e raramente si avventura sulla terraferma.\nNell'anime, Lotad appare per la prima volta nel corso dell'episodio \"Tutti frutti\" (\"The Lotad Lowdown\") in cui Brock cattura un esemplare del Pok\u00e9mon. Un altro Lotad \u00e8 presente in \"Scuola di cucina\" (\"Oh Do You Know The Poffin Plan\").\nLombre.\n \u00e8 un Pok\u00e9mon di primo stadio di tipo Acqua/Erba. Si evolve da Lotad ed evolve a sua volta in Ludicolo tramite l'utilizzo dello strumento Pietraidrica. Viene definito il Pok\u00e9mon Giocoso. \u00c8 un Pok\u00e9mon notturno che vive in riva a specchi d'acqua e si nutre di alghe e muschi acquatici. Di natura dispettosa, si diverte a spaventare pescatori e passanti.\nNell'anime, il Lotad di Brock si evolve in Lombre nel corso dell'episodio \"O Solrock mio!\" (\"Take the Lombre Home!\"). Altri esemplari di Lombre sono presenti in \"Cosa non si fa per amore\" (\"What I Did for Love\") e \"I gemelli imbattibili\" (\"The Champ Twins!\").\nLudicolo.\n \u00e8 un Pok\u00e9mon di secondo stadio di tipo Acqua/Erba. Si evolve da Lombre. Viene definito il Pok\u00e9mon Spensierato. Quando sente una musica allegra e festosa, si mette a ballare e le sue cellule si caricano di energia, aumentando la sua forza. \nNell'anime, Ludicolo appare per la prima volta nel corso dell'episodio \"Pok\u00e9mon a pieno ritmo!\" (\"Go Go Ludicolo\"). In \"Amore non corrisposto\" (\"Once in a Mawile\") il Lombre di Brock si evolve utilizzando una Pietraidrica di propriet\u00e0 di un'allenatrice. Anche Tierno schiera un esemplare del Pok\u00e9mon.\nSeedot.\n \u00e8 un Pok\u00e9mon base di tipo Erba. Si evolve in Nuzleaf con l'aumento di livello. Viene definito il Pok\u00e9mon Ghianda. Sfrutta il suo corpo a forma di ghianda per mimetizzarsi tra i rami, ai quali si attacca con il picciolo che ha sul capo. Indisturbato pu\u00f2 quindi succhiare la linfa dell'albero, tuttavia un colpo di vento o il peso eccessivo raggiunto alla fine del pasto possono farlo cadere. Pi\u00f9 beve, pi\u00f9 lucido diventa il suo corpo. Pidgey \u00e8 un predatore naturale di Seedot.\nNell'anime, Seedot appare per la prima volta nel corso dell'episodio \"Vedere per credere\" (\"Seeing is Believing\"). Altri esemplari del Pok\u00e9mon sono presenti in \"Al posto giusto, nel momento giusto!\" (\"Pinch Healing!\") e \"Ci pensa Brock!\" (\"Leave It To Brocko!\").\nNuzleaf.\n \u00e8 un Pok\u00e9mon di primo stadio di tipo Erba/Buio. Si evolve da Seedot ed evolve a sua volta in Shiftry tramite l'utilizzo dello strumento Pietrafoglia. Viene definito il Pok\u00e9mon Scaltro. Si scava un nido all'interno di tronchi d'albero in fitte foreste. \u00c8 molto scaltro e si diverte ad arrotolare la foglia che ha sulla testa e a suonarla come un flauto per produrre un suono inquietante.\nNell'anime, Nuzleaf appare per la prima volta nel corso dell'episodio \"Avventure nel bosco\" (\"Turning Over a Nuzleaf\"). Altri esemplari del Pok\u00e9mon sono presenti in \"Un caso di emergenza\" (\"Jump for Joy\"), in \"Ci pensa Brock!\" (\"Leave It To Brocko!\") e \"L'esperta di Pok\u00e9mon d'erba\" (\"The Grass Menagerie!\").\nShiftry.\n \u00e8 un Pok\u00e9mon di secondo stadio di tipo Erba/Buio. Si evolve da Nuzleaf. Viene definito il Pok\u00e9mon Burbero. Il suo aspetto, con il lungo naso appuntito e i piedi a forma di \"geta\", \u00e8 ispirato alle creature del folklore giapponese \"tengu\". La somiglianza \u00e8 rafforzata dal fatto che, come la sua controparte mitologica, Shiftry \u00e8 un guardiano della foresta ed \u00e8 in grado di produrre raffiche di vento con i ventagli di foglie che ha sugli arti superiori. Pu\u00f2 leggere nella mente dei suoi avversari per anticiparne le mosse.\nNell'anime, Shiftry appare per la prima volta nel corso dell'episodio \"Un caso di emergenza\" (\"Jump for Joy\"). Tyson, Spartaco e Fosco possiedono esemplari del Pok\u00e9mon.\nTaillow.\n \u00e8 un Pok\u00e9mon base di tipo Normale/Volante. Si evolve in Swellow con l'aumento di livello. Viene definito il Pok\u00e9mon Rondinella. \u00c8 fiero e coraggioso e in combattimento riesce a tenere testa ad avversari pi\u00f9 grandi e forti di lui. Durante la stagione fredda migra verso regioni pi\u00f9 miti.\nNell'anime, Taillow appare per la prima volta nel corso dell'episodio \"Lo stormo\" (\"You Can Never Taillow\"), in cui Ash Ketchum ne cattura un esemplare. Anche Richie possiede un esemplare del Pok\u00e9mon, chiamato .\nSwellow.\n \u00e8 un Pok\u00e9mon di primo stadio di tipo Normale/Volante. Si evolve da Taillow. Viene definito il Pok\u00e9mon Rondine. Compie voli di ricognizione per avvistare le prede e poi si lancia in picchiata per catturarle con i suoi artigli. Investe molto tempo e attenzione nella cura del proprio piumaggio. \nNell'anime, sono apparsi esemplari di Swellow di propriet\u00e0 di Enrico Vinci, Ash Ketchum e Alice. Uno stormo di Swellow compare inoltre ne \"I Simpson - Il film\"\nWingull.\n \u00e8 un Pok\u00e9mon base di tipo Acqua/Volante. Si evolve in Pelipper con l'aumento di livello. Viene definito il Pok\u00e9mon Gabbiano. Ha l'aspetto e le caratteristiche di un gabbiano e come tale \u00e8 acclimatato alla vita marina. Nidifica sulle scogliere e sfrutta le correnti ascensionali e i venti marini per veleggiare in aria senza sbattere le ali. Cattura le prede o oggetti con il suo becco e le trasporta poi al suo nido. \nNell'anime, Wingull appare per la prima volta nel corso dell'episodio \"Una nuova meta\" (\"Hoenn Alone...!\"). Altri esemplari del Pok\u00e9mon sono presenti in \"Il lupo di mare\" (\"On a Wingull and a Prayer!\"), \"Una capopalestra inesperta\" (\"Poetry Commotion!\") e \"Il torneo di doppi incontri\" (\"Tag! We're It...!\").\nPelipper.\n \u00e8 un Pok\u00e9mon di primo stadio di tipo Acqua/Volante. Si evolve da Wingull. Viene definito il Pok\u00e9mon Alacquatico. Caccia planando sul mare e poi immergendo il becco nell'acqua e inghiottendo le prede intere. Quando \u00e8 stanco galleggia sulle onde. Sfrutta il suo enorme becco per trasportare Pok\u00e9mon e proteggere uova e piccoli al suo interno. Nell'anime, Pelipper appare per la prima volta nel corso dell'episodio \"Una nuova meta\" (\"Hoenn Alone...!\"). In \"Una sfida nel blu\" (\"Sky High Gym Battle!\") la capopalestra Alice utilizza un esemplare del Pok\u00e9mon contro Ash Ketchum.\nRalts.\n \u00e8 un Pok\u00e9mon base di tipo Psico/Folletto. Si evolve in Kirlia con l'aumento di livello. Viene definito il Pok\u00e9mon Sensazione. \u00c8 in grado di percepire le emozioni e l'umore delle persone e degli altri Pok\u00e9mon tramite le corna che ha sul capo. Se percepisce sensazioni positive a volte si avvicina, mentre se avverte ostilit\u00e0 corre ai ripari. Ralts \u00e8 il Pok\u00e9mon iniziale di Lino in \"Pok\u00e9mon Rubino\" e \"Zaffiro\" e \"Pok\u00e9mon Smeraldo\". \nNell'anime, Max stringe amicizia con un esemplare di Ralts nel corso dell'episodio \"Il piccolo eroe\" (\"Do I Hear a Ralts?\"). Altri esemplari del Pok\u00e9mon sono presenti in \"La citt\u00e0 fantasma\" (\"Fear Factor Phony\") e \"Harley colpisce ancora\" (\"Harley Rides Again\"). Nel manga \"Pok\u00e9mon Adventures\", Ruby possede un Ralts.\nKirlia.\n \u00e8 un Pok\u00e9mon di primo stadio di tipo Psico/Folletto. Si evolve da Ralts ed evolve a sua volta in Gardevoir con l'aumento di livello o in Gallade tramite l'utilizzo dello strumento Pietralbore se il Pok\u00e9mon \u00e8 di sesso maschile. Viene definito il Pok\u00e9mon Emozione. \u00c8 molto sensibile all'umore del suo allenatore, e, se felice, si mette a ballare festoso. Il suo cervello altamente sviluppato \u00e8 alla base dei suoi poteri psichici, che amplifica tramite le corna che sul capo e che utilizza per creare miraggi o prevedere il futuro.\nNell'anime, Kirlia appare per la prima volta nel corso dell'episodio \"Evoluzione!\" (\"Delcatty Got Your Tongue\"). \u00c8 inoltre presente nel film \"\". Zoey possiede un esemplare del Pok\u00e9mon.\nGardevoir.\n \u00e8 un Pok\u00e9mon di secondo stadio di tipo Psico/Folletto. Si evolve da Kirlia. Viene definito il Pok\u00e9mon Abbraccio. A partire da \"Pok\u00e9mon X\" e \"Y\" ottiene una megaevoluzione denominata MegaGardevoir. \u00c8 molto legato al proprio allenatore e darebbe la vita per proteggerlo. I suoi poteri psichici gli consentono di distorcere le dimensioni e di prevedere il futuro. \nNell'anime, Gardevoir appare per la prima volta nel corso dell'episodio \"Il piccolo eroe\" (\"Do I Hear a Ralts?\"). Altri esemplari del Pok\u00e9mon sono presenti in \"Una rivale anche in amore\" (\"Spontaneous Combusken\") e \"La cacciatrice di Pok\u00e9mon\" (\"Mutiny in the Bounty\").\nSurskit.\n \u00e8 un Pok\u00e9mon base di tipo Coleottero/Acqua. Si evolve in Masquerain con l'aumento di livello. Viene definito il Pok\u00e9mon Sfiorapozze. Vive in stagni e specchi d'acqua ed \u00e8 in grado di muoversi sul pelo dell'acqua grazie a uno speciale olio che secerne dalla punta delle zampe. Dall'aculeo che ha in testa produce inoltre un liquido dolce e profumato con cui attira le sue prede.\nNell'anime, Surskit appare per la prima volta nel corso dell'episodio \"Max Uno e Max Due!\" (\"Maxxed Out!\"). Altri esemplari del Pok\u00e9mon sono presenti in \"Il falso amico\" (\"A Cacturne for the Worse\"), \"Una rivale anche in amore\" (\"Spontaneous Combusken\") e nel film \"\".\nMasquerain.\n \u00e8 un Pok\u00e9mon di primo stadio di tipo Coleottero/Volante. Si evolve da Surskit. Viene definito il Pok\u00e9mon Occhi. Dispone di quattro ali che gli permettono di volare in ogni direzione. Sulla testa inoltre ha due grandi antenne con un motivo a forma di occhio che utilizza per spaventare i nemici; queste appendici sono tuttavia molto assorbenti e se bagnate Masquerain non riesce pi\u00f9 a volare. Per questo si ripara dalla pioggia sotto piante ed edifici. \nNell'anime, un Masquerain di propriet\u00e0 di Drew appare per la prima volta nel corso dell'episodio \"L'ammiratrice\" (\"A Fan with a Plan\"). Nel manga \"Pok\u00e9mon Adventures\" la capopalestra Alice possiede un esemplare del Pok\u00e9mon.\nShroomish.\n \u00e8 un Pok\u00e9mon base di tipo Erba. Si evolve in Breloom con l'aumento di livello. Viene definito il Pok\u00e9mon Fungo. Vive in aree umide del sottobosco, dove trova riparo tra le foglie cadute e si nutre di humus. Produce spore tossiche dalla sommit\u00e0 del capo, che sparge se minacciato. \nNell'anime, Shroomish appare per la prima volta nel corso dell'episodio \"La casa stregata\" (\"Taming of the Shroomish\").\nBreloom.\n \u00e8 un Pok\u00e9mon di primo stadio di tipo Erba/Lotta. Si evolve da Shroomish. Viene definito il Pok\u00e9mon Fungo. In combattimento ricorre ai pugni scagliati dai suoi arti elastici e alle spore che sparge dalla coda o dal cappello.\nNell'anime, Breloom appare per la prima volta nel corso dell'episodio \"Le mele della discordia\" (\"A Shroomish Skirmish\"). \u00c8 inoltre presente nel film \"\". In \"Articuno, il Pok\u00e9mon leggendario\" (\"Numero Uno Articuno\") l'Asso Savino possiede un esemplare del Pok\u00e9mon.\nSlakoth.\n \u00e8 un Pok\u00e9mon base di tipo Normale. Si evolve in Vigoroth con l'aumento di livello. Viene definito il Pok\u00e9mon Ozioso. Estremamente pigro, passa quasi tutto il suo tempo sdraiato e a dormire, cos\u00ec che anche poche foglie al giorno bastano a saziarlo. \u00c8 in grado di indurre sonnolenza anche in chi lo guarda. \nNell'anime, uno Slakoth di propriet\u00e0 di Norman appare per la prima volta nel corso dell'episodio \"Evoluzione a sorpresa\" (\"Having a Wailord of a Time\"). Altri esemplari di Slakoth sono presenti nel corso di \"Un Pok\u00e9mon ingombrante\" (\"The Garden of Eatin\"').\nVigoroth.\n \u00e8 un Pok\u00e9mon di primo stadio di tipo Normale. Si evolve da Slakoth ed evolve a sua volta in Slaking con l'aumento di livello. Viene definito il Pok\u00e9mon Indocile. \u00c8 sempre attivo, tanto che non riesce a stare fermo neppure quando mangia, ha delle difficolt\u00e0 ad addormentarsi e sviluppa alti livelli di stress se impossibilitato a muoversi.\nNell'anime, un Vigoroth di propriet\u00e0 di Norman appare per la prima volta nel corso dell'episodio \"Il fratellino\" (\"There's no Place Like Hoenn\"). Un altro esemplare di Vigoroth \u00e8 presente nel corso di \"Un Pok\u00e9mon ingombrante\" (\"The Garden of Eatin\"').\nSlaking.\n \u00e8 un Pok\u00e9mon di secondo stadio di tipo Normale. Si evolve da Vigoroth. Viene definito il Pok\u00e9mon Pigrizia. \u00c8 il Pok\u00e9mon pi\u00f9 pigro del mondo; passa il tempo sdraiato a terra a riposare e a mangiare, e si sposta solo quando ha esaurito tutto il cibo nei paraggi. In rari momenti pu\u00f2 tuttavia sprigionare una forza repressa spaventosa.\nNell'anime, uno Slaking di propriet\u00e0 di Norman appare per la prima volta nel corso dell'episodio \"Ritorno a casa\" (\"Love, Petalburg Style\"). Anche Sandro utilizza un esemplare del Pok\u00e9mon. Altri esemplari di Slaking sono presenti nell'episodio \"Il furto delle bacche\" (\"Slaking Kong\").\nNincada.\n \u00e8 un Pok\u00e9mon base di tipo Coleottero/Terra. Si evolve in Ninjask con l'aumento di livello; se al momento dell'evoluzione il giocatore possiede almeno una Pok\u00e9 Ball e ha un posto libero in squadra si generer\u00e0 anche uno Shedinja. Viene definito il Pok\u00e9mon Novizio. Trascorre gran parte della sua vita sottoterra nutrendosi di radici. A causa dell'adattamento al buio \u00e8 diventato quasi cieco e utilizza le sue antenne per sondare i dintorni e orientarsi. \nNell'anime, Nincada appare per la prima volta nel corso dell'episodio \"La grotta dei tempi\" (\"A Three Team Scheme\"). Un altro esemplare del Pok\u00e9mon \u00e8 presente in \"Pok\u00e9mon Ranger e il rapimento di Riolu\" (\"Pok\u00e9mon Ranger and the Kidnapped Riolu!\"). Nel manga \"Pok\u00e9mon Adventures\", Ada del Team Idro possiede un esemplare di Nincada.\nNinjask.\n \u00e8 un Pok\u00e9mon di primo stadio di tipo Coleottero/Volante. Si evolve da Nincada. Viene definito il Pok\u00e9mon Ninja. \u00c8 cos\u00ec rapido da schivare facilmente gli attacchi a lui rivolti e da risultare praticamente invisibile; la sua presenza tuttavia \u00e8 rivelata dai versi striduli che emette.\nNell'anime, Ninjask appare per la prima volta nel corso dell'episodio \"Uno strano regno\" (\"The Princess and the Togepi\"). L'Asso Baldo utilizza un esemplare del Pok\u00e9mon.\nShedinja.\n \u00e8 un Pok\u00e9mon di primo stadio di tipo Coleottero/Spettro. \u00c8 generato al momento dell'evoluzione di Nincada in Ninjask a partire dall'esoscheletro perso durante la muta nel caso in cui il giocatore possieda almeno una Pok\u00e9 Ball e abbia un posto libero in squadra. Possiede un solo Punto Salute ma in compenso l'abilit\u00e0 unica , la quale gli permette di essere colpito solamente dagli attacchi superefficaci. Viene definito il Pok\u00e9mon Cambiapelle.\n\u00c8 un Pok\u00e9mon misterioso, costituito da un guscio vuoto e in grado di levitare sebbene immobile. Secondo una leggenda ruberebbe lo spirito di chiunque osi guardare nel suo guscio.\nNell'anime, Shedinja appare per la prima volta nel corso dell'episodio \"Uno strano regno\" (\"The Princess and the Togepi\"). Altri esemplari del Pok\u00e9mon sono presenti in \"L'isola dei gioielli d'argento\" (\"Hi Ho Silver...Away!\"), \"Cattivi consigli\" (\"Deceit and Assist!\") e \"Sete di vendetta\" (\"The Saffron Con\"). Nel manga \"Pok\u00e9mon Adventures\", Valentina possiede un esemplare del Pok\u00e9mon.\nWhismur.\n \u00e8 un Pok\u00e9mon base di tipo Normale. Si evolve in Loudred con l'aumento di livello. Viene definito il Pok\u00e9mon Sussurro. \u00c8 timido e riservato e per questo la sua voce \u00e8 tenue quasi quanto un sussurro; tuttavia se spaventato produce grida assordanti che non interrompe neanche per prendere fiato, dato che respira tramite le grandi orecchie. \nIn \"Pok\u00e9mon Rubino Omega\" e \"Zaffiro Alpha\" Lyris ha come compagno di viaggio un Whismur chiamato Siryl. Nell'anime, Whismur appare per la prima volta nel corso dell'episodio \"Una gara pazzesca\" (\"A Pok\u00e9block Party!\").\nLoudred.\n \u00e8 un Pok\u00e9mon di primo stadio di tipo Normale. Si evolve da Whismur ed evolve a sua volta in Exploud con l'aumento di livello. Viene definito il Pok\u00e9mon Vocione. Pesta i piedi a terra per accumulare energia. Amplificandole con le proprie orecchie, emette grida ultrasoniche assordanti, che riescono ad arrecare danno ai nemici o distruggere interi edifici. \nNell'anime, Loudred appare per la prima volta nel corso dell'episodio \"La grotta\" (\"A Hole Lotta Trouble\"). Altri esemplari del Pok\u00e9mon sono presenti in \"Pok\u00e9mon scatenato\" (\"Exploud and Clear!\") e \"Un Jigglypuff imprendibile\" (\"Rough, Tough Jigglypuff\").\nExploud.\n \u00e8 un Pok\u00e9mon di secondo stadio di tipo Normale. Si evolve da Loudred. Viene definito il Pok\u00e9mon Fragore. Il suo corpo \u00e8 dotato di numerose aperture attraverso le quali fa passare aria per emetterer suoni. Sfrutta questa sua capacit\u00e0 per comunicare con i suoi simili a grande distanza o per emettere versi lancinanti in grado di generare dei veri e propri terremoti.\nNell'anime, Exploud appare per la prima volta nel corso dell'episodio \"Pok\u00e9mon scatenato\" (\"Exploud and Clear!\") in cui un esemplare di Loudred si evolve mentre combatte contro Ash Ketchum.\nMakuhita.\n \u00e8 un Pok\u00e9mon base di tipo Lotta. Si evolve in Hariyama con l'aumento di livello. Viene definito il Pok\u00e9mon Coraggio. Si allena con rigore e sacrificio tutto il giorno, tranne per il tempo passato a mangiare e a riposare. Il frutto dei suoi esercizi sono un corpo e uno spirito tenaci e sempre carichi di energia e un'indole coraggiosa\nNell'anime, il capopalestra Rudi schiera il suo Makuhita contro Ash Ketchum in \"Sull'onda dell'entusiasmo\" (\"Brave the Wave\"), nel corso dell'episodio il Pok\u00e9mon si evolve in Hariyama.\nHariyama.\n \u00e8 un Pok\u00e9mon di primo stadio di tipo Lotta. Si evolve da Makuhita. Viene definito il Pok\u00e9mon Sberletese. Il suo corpo tozzo \u00e8 un fascio di muscoli, che donano ai suoi schiaffi e pugni una forza impressionante. Sebbene ami competere con altri in prove di forza e voglia a tutti i costi dimostrare di essere il migliore, si dimostra anche gentile e rispettoso dell'avversario.\nNell'anime, Hariyama appare per la prima volta nel corso dell'episodio \"Sull'onda dell'entusiasmo\" (\"Brave the Wave\") in cui il Makuhita di Rudi si evolve durante il combattimento contro Ash Ketchum. Altri allenatori che utilizzano esemplari del Pok\u00e9mon sono Valentina, Paul e Hala.\nAzurill.\n \u00e8 un Baby Pok\u00e9mon di tipo Normale/Folletto. Si evolve in Marill tramite felicit\u00e0. Viene definito il Pok\u00e9mon Pois. La sua coda contiene le sostanze nutritive necessarie alla sua crescita. Azurill la utilizza anche in combattimento per attaccare i suoi avversari o come un elastico per spostarsi rapidamente o saltellare.\nNell'anime, Azurill appare per la prima volta nel corso dell'episodio \"Le antiche rovine\" (\"A Ruin with a View\") in cui Vera tenta di catturarne un esemplare. Misty possiede un esemplare del Pok\u00e9mon.\nNosepass.\n \u00e8 un Pok\u00e9mon base di tipo Roccia. Si evolve in Probopass con l'aumento di livello nei pressi del Monte Corona, della Cava Pietrelettrica, della Landa di Luminopoli o del Canyon di Poni. Viene definito il Pok\u00e9mon Bussola. Come una bussola, possiede un naso magnetico che punta sempre verso il nord. Utilizza il suo campo magnetico per attirare a s\u00e9 le prede o per circondarsi di oggetti metallici e aumentare cos\u00ec le sue difese. \nNell'anime, Nosepass appare per la prima volta nel corso dell'episodio \"La prima Palestra\" (\"The Winner by a Nosepass!\") in cui viene uschierato dalla capopalestra Petra contro Ash Ketchum. In \"Girovagando per la montagna\" (\"Nosing 'Round the Mountain!\") un Nosepass si evolve in Probopass nei pressi del Monte Corona.\nSkitty.\n \u00e8 un Pok\u00e9mon base di tipo Normale. Si evolve in Delcatty tramite l'utilizzo dello strumento Pietralunare. Viene definito il Pok\u00e9mon Micio. Ha il dolce aspetto e comportamento di un gattino e per questo \u00e8 molto ricercato come animale da compagnia, sebbene non sia facile conquistare il suo affetto. \u00c8 attratto da tutto ci\u00f2 che si muove e per questo finisce spesso per dare la caccia alla sua stessa coda, rimanendo stordito. \nNell'anime, Skitty appare per la prima volta nel corso dell'episodio \"Aromaterapia\" (\"I Feel Skitty!\") in cui Vera ne cattura un esemplare. Anche Fortunata possiede uno Skitty. Nel manga \"Pok\u00e9mon Adventures\" Ruby possiede per qualche tempo un esemplare del Pok\u00e9mon, in seguito evolutosi in Delcatty. Insieme a Wailord, Skitty \u00e8 al centro del meme di Internet \"Hot Skitty On Wailord Action\", che si riferisce ironicamente al fatto che i due Pok\u00e9mon possano accoppiarsi per generare un uovo nonostante la differenza di dimensioni. Il significato del meme \u00e8 stato poi esteso anche ad altri casi in cui sono presenti accoppiamenti tra creature molto diverse.\nDelcatty.\n \u00e8 un Pok\u00e9mon di primo stadio di tipo Normale. Si evolve da Skitty. Viene definito il Pok\u00e9mon Finezza. \u00c8 uno spirito libero; per questo non ha una fissa dimora o abitudini regolari, ma dorme e mangia quando e dove pi\u00f9 gli aggrada. La sua eleganza e raffinatezza lo rendono popolare tra le allenatrici.\nNell'anime, Delcatty appare per la prima volta nel corso dell'episodio \"Evoluzione!\" (\"Delcatty Got Your Tongue\"). Un altro esemplare del Pok\u00e9mon \u00e8 presente in \"Generazioni a confronto\" (\"Battling the Generation Gap!\"). Nel manga \"Pok\u00e9mon Adventures\", Ruby possiede un esemplare del Pok\u00e9mon, evoluzione del suo Skitty.\nSableye.\n \u00e8 un Pok\u00e9mon base di tipo Buio/Spettro. Viene definito il Pok\u00e9mon Oscurit\u00e0. Il suo aspetto \u00e8 basato sul goblin di Kelly-Hopkinsville, una creatura aliena apparentemente avvistata negli anni cnquanta nel Kentucky. Vive in grotte nella pi\u00f9 completa oscurit\u00e0. Sfrutta i suoi artigli affilati per scavare nel terreno alla ricerca di pietre e gemme di cui si nutre; le sostanze che ingerisce in questo modo emergono sulla pelle come piccoli cristalli e sono il motivo per cui i suoi occhi sono cos\u00ec grandi e opalescenti.\nIn \"Pok\u00e9mon Rubino Omega\" e \"Zaffiro Alpha\" ottiene una megaevoluzione denominata MegaSableye. In questa forma il gioiello che ha sul torace si espande enormemente e si separa dal corpo; Si dice che il gioiello ingrandito vanti una durezza cos\u00ec incredibile da non poter essere scalfito da alcun attacco. Durante la battaglia, MegaSableye si ripara dietro il gioiello, da dove pu\u00f2 sfruttare qualsiasi apertura lasciata scoperta dal suo bersaglio. Tuttavia, ci\u00f2 lo rende incapace di girarsi rapidamente, e pertanto vulnerabile agli attacchi alle spalle.\nNell'anime, Sableye appare per la prima volta nel corso dell'episodio \"Sorprese in miniera\" (\"Ready, Willing, and Sableye\"). Cassidy del Team Rocket possiede un esemplare del Pok\u00e9mon. Nel manga \"Pok\u00e9mon Adventures\" Giovia del Team Galassia possiede un esemplare di Sableye.\nMawile.\n \u00e8 un Pok\u00e9mon base di tipo Acciaio/Folletto. Viene definito il Pok\u00e9mon Inganno. Mawile \u00e8 basato sullo \"y\u014dkai\" giapponese \"futakuchi-onna\", una creatura femminile dal corpo di donna ma con una seconda bocca molto vorace nascosta tra i capelli della nuca. Rassicura i nemici con il suo aspetto mansueto per far loro abbassare la guardia; poi li divora con le potenti mascelle che ha sul capo. \nIn \"Pok\u00e9mon X\" e \"Y\" ottiene una megaevoluzione denominata MegaMawile, che presenta due paia di mascelle invece di una.\nNell'anime, un esemplare di Mawile s'innamora del Lombre di Brock nell'episodio \"Amore non corrisposto\" (\"Once in a Mawile\"). Altri esemplari del Pok\u00e9mon sono presenti in \"Harley colpisce ancora\" (\"Harley Rides Again\") ed in \"Cosa non si fa per amore\" (\"What I Did for Love\"). Nel manga \"Pok\u00e9mon Adventures\" Savino possiede un esemplare di Mawile.\nAron.\n \u00e8 un Pok\u00e9mon base di tipo Acciaio/Roccia. Si evolve in Lairon con l'aumento di livello. Viene definito il Pok\u00e9mon Corazza. Vive in montagna nutrendosi di minerali di ferro per formare la sua corazza d'acciaio. Se mosso dalla fame, tuttavia, scende a valle per cibarsi anche di ponti e ferrovie.\nNell'anime, Aron appare per la prima volta nel corso dell'episodio \"La grotta\" (\"A Hole Lotta Trouble\"). \u00c8 inoltre presente nel film \"\". Nel manga \"Pok\u00e9mon Adventures\" Sapphire possiede un esemplare di Aron, in seguito evolutosi in Lairon.\nLairon.\n \u00e8 un Pok\u00e9mon di primo stadio di tipo Acciaio/Roccia. Si evolve da Aron ed evolve a sua volta in Aggron con l'aumento di livello. Viene definito il Pok\u00e9mon Corazza. Per temprare il suo corpo d'acciaio ingerisce grandi quantit\u00e0 di minerali ferrosi in forma di rocce o disciolti nell'acqua di sorgente. \u00c8 molto territoriale e per difendere i filoni pi\u00f9 ricchi non esita ad attaccare con determinazione i minatori o i suoi simili. \nNell'anime, Lairon appare per la prima volta nel corso dell'episodio \"L'ammiratrice\" (\"A Fan with a Plan\"). In \"Articuno, il Pok\u00e9mon Leggendario\" (\"Numero Uno Articuno\") Savino e Paul posseggono esemplari del Pok\u00e9mon.\nAggron.\n \u00e8 un Pok\u00e9mon di secondo stadio di tipo Acciaio/Roccia. Si evolve da Lairon. Viene definito il Pok\u00e9mon Corazza. Il suo territorio si estende su intere montagne, che difende strenuamente dagli invasori o da fenomeni naturali: se infatti il suo ambiente \u00e8 danneggiato da un'inondazione o da un incendio boschivo, ripristina l'area apportando terriccio e piantando alberi. Scava attraverso le rocce pi\u00f9 resistenti alla ricerca di ferro da mangiare. Le sue corna possono essere usate per stimarne l'et\u00e0. Il corno di Aggron \u00e8 abbastanza affilato da tagliare l'acciaio e viene usato come arma da speronamento per abbattere i nemici. Va fiero delle cicatrici che si accumulano sulla sua corazza. \nIn \"Pok\u00e9mon X\" e \"Y\" ottiene una megaevoluzione denominata MegaAggron, di solo tipo Acciaio.\nNell'anime, un Aggron di propriet\u00e0 di Rocco Petri appare per la prima volta nel corso dell'episodio \"La grotta\" (\"A Hole Lotta Trouble\"). Altri allenatori che schierano esemplari di Aggron sono Conway e Paul. Nel manga \"Pok\u00e9mon Adventures\" Sapphire possiede un Aggron.\nMeditite.\n \u00e8 un Pok\u00e9mon base di tipo Lotta/Psico. Si evolve in Medicham con l'aumento di livello. Viene definito il Pok\u00e9mon Meditazione. Si dedica con rigore e dedizione alla meditazione. Grazie al suo allenamento mentale \u00e8 in grado di aumentare la sua forza interiore, sopprimere i morsi della fame, e addirittura di levitare.\nNell'anime, Meditite appare per la prima volta nel corso dell'episodio \"L'uragano\" (\"A Meditite Fight\"). \u00c8 inoltre presente nel film \"Pok\u00e9mon Ranger e il Tempio del Mare\". In \"Strategia da Capopalestra perduta\" (\"Lost Leader Strategy!\") la capopalestra Marzia possiede un esemplare del Pok\u00e9mon.\nMedicham.\n \u00e8 un Pok\u00e9mon di primo stadio di tipo Lotta/Psico. Si evolve da Meditite. Viene definito il Pok\u00e9mon Meditazione. Grazie ai suoi esercizi di meditazione ha sviluppato poteri psicocinetici che gli consentono di leggere i pensieri e i movimenti altrui. In battaglia evita elegantemente i colpi avversari per poi contrattaccare con movimenti aggraziati e precisi. \nIn \"Pok\u00e9mon X\" e \"Y\" ottiene una megaevoluzione denominata MegaMedicham. \nNell'anime, Medicham appare per la prima volta nel corso dell'episodio \"Allenatori e truffatori\" (\"Pros and Con Artists!\"). Valentina e Bianca schierano esemplari del Pok\u00e9mon. Nel manga \"Pok\u00e9mon Adventures\" Dalia utilizza un Medicham.\nElectrike.\n \u00e8 un Pok\u00e9mon base di tipo Elettro. Si evolve in Manectric con l'aumento di livello. Viene definito il Pok\u00e9mon Lampo. Accumula l'energia statica che si produce dalla frizione con l'aria e tra pelo e pelo nella pelliccia. Impiegando piccole scariche elettriche stimola i muscoli delle zampe per correre come veloce come un lampo.\nNell'anime, Electrike appare per la prima volta nel corso dell'episodio \"Incontro scioccante\" (\"Watt's with Wattson?\") in cui il capopalestra Walter ne cattura un esemplare. Altri Electrike sono presenti in \"La fabbrica di energia\" (\"The Electrike Company!\") e \"L'Accademia Estiva Pok\u00e9mon\" (\"Camping It Up!\"). Nel manga \"Pok\u00e9mon Adventures\" Walter possiede un esemplare di Electrike, in seguito evolutosi in Manectric.\nManectric.\n \u00e8 un Pok\u00e9mon di primo stadio di tipo Elettro. Si evolve da Electrike. Viene definito il Pok\u00e9mon Scossa. \u00c8 basato sul demone della mitologia giapponese \"raij\u016b\". Creatura schiva, pu\u00f2 creare nubi temporalesche e causare incendi con le scariche che emette dalla criniera mentre corre senza sosta.\nIn \"Pok\u00e9mon X\" e \"Y\" ottiene una megaevoluzione denominata MegaManectric, il cui corpo \u00e8 talmente sovraccarico di energia che neanche il Pok\u00e9mon stesso riesce a controllarla perfettamente.\nNell'anime, l'Electrike di Walter si evolve in Manectric nel corso dell'episodio \"Incontri tra amici\" (\"Manectric Charge!\"). Anche Savino possiede un esemplare del Pok\u00e9mon. Nel manga \"Pok\u00e9mon Adventures\" Walter possiede un Manectric, evoluzione del suo Electrike.\nPlusle.\n \u00e8 un Pok\u00e9mon base di tipo Elettro. Viene definito il Pok\u00e9mon Incitamento. Prende molto sul serio il suo ruolo da mascotte: per rallegrare i suoi compagni emana vivaci scoppiettii e scintille con dei cortocircuiti di corrente, mentre se la sua squadra \u00e8 in svantaggio di dispera. Nell'anime, Plusle appare per la prima volta nel corso dell'episodio \"Un faro nella nebbia\" (\"A Different Kind of Misty!\") insieme a un esemplare di Minun. Ursula possiede un esemplare di Plusle, mostrato nell'episodio \"Lul\u00f9 sta per Lucinda!\" (\"Yes, in Dee Dee It's Dawn!\").\nMinun.\n \u00e8 un Pok\u00e9mon base di tipo Elettro. Viene definito il Pok\u00e9mon Incitamento. Si impegna a tenere alto il morale dei suoi compagni con scintille e coreografie incitanti. L'elettricit\u00e0 che crea insieme a Plusle favorisce la circolazione sanguigna e pu\u00f2 essere impiegata a scopo terapeutico.\nNell'anime, Minun appare per la prima volta nel corso dell'episodio \"Un faro nella nebbia\" (\"A Different Kind of Misty!\") insieme ad un esemplare di Plusle. Ursula possiede un esemplare di Minun, mostrato nell'episodio \"Lul\u00f9 sta per Lucinda!\" (\"Yes, in Dee Dee It's Dawn!\").\nVolbeat.\n \u00e8 un Pok\u00e9mon base di tipo Coleottero. \u00c8 la controparte maschile di Illumise, ma al contrario di quest'ultimo pu\u00f2 generare tramite allevamento solamente esemplari della sua stessa specie. Viene definito il Pok\u00e9mon Lucciola.\nNell'anime, Volbeat appare per la prima volta nel corso dell'episodio \"Romeo, Giulietta e i Pok\u00e9mon\" (\"Love at First Flight\") insieme a un esemplare di Illumise. Altri Volbeat sono presenti in \"Il gioco dell'anello\" (\"That's Just Swellow\") e \"Il ciondolo magico\" (\"Time-Warp Heals All Wounds\").\nIllumise.\n \u00e8 un Pok\u00e9mon base di tipo Coleottero. \u00c8 la controparte femminile di Volbeat, ma al contrario di quest'ultimo pu\u00f2 generare tramite allevamento esemplari di entrambe le specie. Viene definito il Pok\u00e9mon Lucciola. Atira i Volbeat con il dolce aroma aroma che produce e li dirige a comporre intricate geometrie nel cielo notturno grazie alla loro luce. Nell'anime, Illumise appare per la prima volta nel corso dell'episodio \"Romeo, Giulietta e i Pok\u00e9mon\" (\"Love at First Flight\") insieme a un esemplare di Volbeat. Un altro Illumise \u00e8 presente ne \"Il ciondolo magico\" (\"Time-Warp Heals All Wounds\").\nRoselia.\n \u00e8 un Pok\u00e9mon base di tipo Erba/Veleno. Si evolve in Roserade tramite l'utilizzo dello strumento Pietrabrillo. Viene definito il Pok\u00e9mon Spina. Assimila solo acqua purissima e ricca di sostanze nutritive per conferire ai suoi fiori aspetto e colori vividi; la fragranza che emettono infonde serenit\u00e0 e serve a distrarre il nemico. Se qualcuno tenta di cogliere i suoi fiori, Roselia contrattacca scagliando spine velenose dagli arti.\nNell'anime, un Roselia di propriet\u00e0 di Drew appare per la prima volta nel corso dell'episodio \"Fuochi d'artificio\" (\"Now That's Flower Power!\"). Anche Nando possiede un Roselia, evolutosi dal suo Budew durante un incontro con Ash Ketchum ne \"Il nuovo mondo di Lucinda\" (\"Dawn of a New Era!\").\nGulpin.\n \u00e8 un Pok\u00e9mon base di tipo Veleno. Si evolve in Swalot con l'aumento di livello. Viene definito il Pok\u00e9mon Stomaco. Gran parte del suo corpo \u00e8 composto da un enorme stomaco, che contiene succhi gastrici talmente acidi da fargli digerire qualsiasi sostanza e produce fetidi gas tossici.\nNell'anime, Gulpin appare per la prima volta nel corso dell'episodio \"Piccoli invasori\" (\"Gulpin it Down!\").\nSwalot.\n \u00e8 un Pok\u00e9mon di primo stadio di tipo Veleno. Si evolve da Gulpin. Viene definito il Pok\u00e9mon Velenosacco. Spruzza le sue vittime con un liquido tossico espulso dai pori e, una volta indebolitele, le ingoia intere e le digerisce grazie ai suoi potenti succhi gastrici.\nNell'anime, Swalot appare per la prima volta nel corso dell'episodio \"Cattivi consigli\" (\"Deceit and Assist!\"). Reggie utilizza un esemplare del Pok\u00e9mon nel corso di \"Strategia da Capopalestra perduta\" (\"Lost Leader Strategy!\").\nCarvanha.\n \u00e8 un Pok\u00e9mon base di tipo Acqua/Buio. Si evolve in Sharpedo con l'aumento di livello. Viene definito il Pok\u00e9mon Feroce. Il suo habitat sono i fiumi che attraversano la foresta tropicale. In branco assalta ferocemente gli intrusi e le sue prede, azzannandoli con le sue potenti mascelle; se preso singolarmente invece ha un carattere timido e remissivo.\nNell'anime, Carvanha appare per la prima volta nel corso dell'episodio \"Un Pok\u00e9mon maldestro\" (\"A Corphish Out of Water\").\nSharpedo.\n \u00e8 un Pok\u00e9mon di primo stadio di tipo Acqua/Buio. Si evolve da Carvanha. Viene definito il Pok\u00e9mon Brutale. Per via della sua ferocia \u00e8 conosciuto anche come \"tiranno del mare\". Nuota rapidissimo sulle brevi distanze espellendo acqua dalla coda come un propulsore e grazie alla particolare texture della sua pelle che minimizza l'attrito in acqua. \nIn \"Pok\u00e9mon Rubino Omega\" e \"Zaffiro Alpha\" ottiene una megaevoluzione denominata MegaSharpedo. In questa forma ottiene degli spuntoni sul corpo che altro non sono che denti trasformati e cicatrici che testimoniano le sue passate battaglie. I motivi gialli sul suo corpo sono vecchie cicatrici di battaglia, che riemetrgono causandogli dolore e sofferenza acuti. Gli spuntoni affilati di Mega Sharpedo possono causare ferite profonde ai suoi avversari in seguito a una carica.\nNell'anime, Sharpedo appare per la prima volta nel corso dell'episodio \"Attacco marino\" (\"Sharpedo Attack!\"). In \"La gara finale! Il triathlon dei Pok\u00e9mon!\" (\"One Team, Two Team, Red Team, Blue Team\") Lucinda utilizza uno Sharpedo per attraversare un lago. Un altro esemplare del Pok\u00e9mon \u00e8 presente nel corso di \"Pok\u00e9mon Ranger e il rapimento di Riolu\" (\"Pok\u00e9mon Ranger and the Kidnapped Riolu!\").\nWailmer.\n \u00e8 un Pok\u00e9mon base di tipo Acqua. Si evolve in Wailord con l'aumento di livello. Viene definito il Pok\u00e9mon Balenottero. Ha l'aspetto di una balenottera. Pur vivendo in mare \u00e8 in grado di sopravvivere sulla terraferma fintanto che il suo corpo rimanga idratato. Sfrutta questa sua abilit\u00e0 per riempirsi d'acqua e divertirsi a rimbalzare sulla spiaggia o a espellere l'acqua di mare dalle narici. \nNell'anime, Wailmer appare per la prima volta nel corso dell'episodio \"Una nuova meta\" (\"Hoenn Alone...!\"). \u00c8 inoltre presente nel film \"Pok\u00e9mon Heroes\".\nWailord.\n \u00e8 un Pok\u00e9mon di primo stadio di tipo Acqua. Si evolve da Wailmer. \u00c8 basato su una balena ed \u00e8 il Pok\u00e9mon pi\u00f9 grande esistente. Viene definito il Pok\u00e9mon Megabalena. Inala una grande quantit\u00e0 d'aria per poi immergersi a grande profondit\u00e0 per cacciare in branco, inghiottendo le sue prede nella sua enorme bocca. \nNell'anime, Wailord appare per la prima volta nel corso dell'episodio \"Evoluzione a sorpresa\" (\"Having a Wailord of a Time\"). \u00c8 inoltre presente nel film \"Pok\u00e9mon Ranger e il Tempio del Mare\". In \"L'isola deserta\" (\"Island Time!\") un esemplare di Wailmer si evolve in Wailord. Insieme a Skitty, Wailord \u00e8 al centro del meme di Internet \"Hot Skitty On Wailord Action\", che si riferisce ironicamente al fatto che i due Pok\u00e9mon possano accoppiarsi per generare un uovo nonostante la differenza di dimensioni. Il significato del meme \u00e8 stato poi esteso anche ad altri casi in cui sono presenti accoppiamenti tra creature molto diverse.\nNumel.\n \u00e8 un Pok\u00e9mon base di tipo Fuoco/Terra. Si evolve in Camerupt con l'aumento di livello. Viene definito il Pok\u00e9mon Torpore. \u00c8 tardo e lento, ma ha una forza spropositata. La sua gobba \u00e8 una sacca di magma fuso, che gli dona energia ma che lo rallenta quando si raffredda.\nNell'anime, Numel appare per la prima volta nel corso dell'episodio \"Attacco assistente, attacco vincente!\" (\"Game Winning Assist!\"). \u00c8 inoltre presente nel film \"\".\nCamerupt.\n \u00e8 un Pok\u00e9mon di primo stadio di tipo Fuoco/Terra. Si evolve da Numel. Viene definito il Pok\u00e9mon Eruzione. Nelle sue vene scorre lava fusa, che erutta dai crateri che ha sul dorso ogni dieci anni o quando il Pok\u00e9mon \u00e8 particolarmente adirato.\nIn \"Pok\u00e9mon Rubino Omega\" e \"Zaffiro Alpha\" ottiene una megaevoluzione denominata MegaCamerupt. \nNell'anime, Camerupt appare per la prima volta nel corso dell'episodio \"La famiglia Vinci\" (\"Candid Camerupt!\") in cui Vicky Vinci utilizza un esemplare del Pok\u00e9mon contro Ash Ketchum. Savino possiede un Camerupt, mostrato in \"Articuno, il Pok\u00e9mon Leggendario\" (\"Numero Uno Articuno\").\nTorkoal.\n \u00e8 un Pok\u00e9mon base di tipo Fuoco. Viene definito il Pok\u00e9mon Carbone. Dimora in vecchie miniere abbandonate in cerca di carbone, che brucia poi nel suo guscio per produrre l'energia di cui ha bisogno per vivere, e diventa immobile una volta esaurito il carbone da bruciare. Se il fuoco all'interno del suo guscio si spegne, morir\u00e0. Un Torkoal sano emette fumo a gran velocit\u00e0, emettendo anche un suono simile al fischio di una locomotiva. In caso di aggressione, emette nubi di fumo nero per poi battere in ritirata.\nNell'anime, un esemplare di Torkoal appartenente a Fiammetta appare per la prima volta nel corso dell'episodio \"Una Capopalestra inesperta\" (\"Poetry Commotion!\"). In \"Non entrate in quella valle!\" (\"All Torkoal, No Play!\") Ash Ketchum cattura un esemplare di Torkoal.\nSpoink.\n \u00e8 un Pok\u00e9mon base di tipo Psico. Si evolve in Grumpig con l'aumento di livello. Viene definito il Pok\u00e9mon Molla. Molleggia sulla sua coda per stimolare il battito cardiaco che altrimenti si interromperebbe; per questo \u00e8 costretto a saltellare anche nel sonno. Sul capo porta una perla di Clamperl per amplificare i suoi poteri psichici.\nNell'anime, un esemplare di Spoink che \u00e8 solito perdere la sua perla appare negli episodi \"La perla perduta\" (\"Pearls are a Spoink's Best Friend\") e \"La perla contesa\" (\"Clamperl of Wisdom\"). Ash Ketchum utilizza un esemplare del Pok\u00e9mon nel corso di \"La gara finale! Il triathlon dei Pok\u00e9mon!\" (\"One Team, Two Team, Red Team, Blue Team\"). Nel manga \"Pok\u00e9mon Adventures\" i capipalestra Tell &amp; Pat possiedono due esemplari di Spoink.\nGrumpig.\n \u00e8 un Pok\u00e9mon di primo stadio di tipo Psico. Si evolve da Spoink. Viene definito il Pok\u00e9mon Raggiro. Nel rilasciare il suo potere psichico esegue bizzarre danze che incantano il nemico e gli permettono di prenderne il controllo. Le sue onde psichiche vengono amplificate dalle perle che gli ricoprono la fronte.\nNell'anime, Grumpig appare per la prima volta nel corso dell'episodio \"Il negozio di Pok\u00e9melle\" (\"Pok\u00e9block, Stock, and Berry!\").\nSpinda.\n \u00e8 un Pok\u00e9mon base di tipo Normale. Viene definito il Pok\u00e9mon Macchipanda. Ha l'aspetto di un panda ed \u00e8 caratterizzato da un motivo maculato unico per ogni esemplare della sua specie. Il suo passo incerto e barcollante ha l'effetto di confondere gli avversari o eluderne gli attacchi.\nLe macchie che ha sul corpo sono determinate dalla statistica personalit\u00e0 del Pok\u00e9mon e possono assumere differenti combinazioni. Junichi Masuda ha dichiarato che si dovette discutere e lavorare a lungo per rendere tecnicamente possibile questa variazione e che di conseguenza Spinda \u00e8 diventato uno dei suoi Pok\u00e9mon preferiti. \nNell'anime, Spinda appare per la prima volta nel corso dell'episodio \"Pok\u00e9mon portafortuna\" (\"Going for a Spinda!\"). Nel manga \"Pok\u00e9mon Adventures\" il capopalestra Norman utilizza un esemplare di Spinda.\nTrapinch.\n \u00e8 un Pok\u00e9mon base di tipo Terra. Si evolve in Vibrava con l'aumento di livello. Viene definito il Pok\u00e9mon Trappola. Vive in aridi deserti e pu\u00f2 stare una settimana senza acqua. Invece di cacciare attivamente la preda, scava buche nel deserto grazie alle sue potenti mascelle in grado di frantumare anche la roccia. La sua tecnica predatoria consiste nell'appostarsi pazientemente nascosto sul fondo in attesa che una preda inciampi all'interno e rimanga intrappolata. Il peso della grande testa di questo Pok\u00e9mon lo fa muovere pi\u00f9 lentamente e diventa vulnerabile dopo essere caduto o rotolato sulla schiena. Il suo predatore naturale \u00e8 Sandile.\nNell'anime, Trapinch appare per la prima volta nel corso dell'episodio \"Il labirinto sotterraneo\" (\"Beg, Burrow and Steal\"). In \"Articuno, il Pok\u00e9mon Leggendario\" (\"Numero Uno Articuno\") Savino possiede un esemplare del Pok\u00e9mon.\nVibrava.\n \u00e8 un Pok\u00e9mon di primo stadio di tipo Terra/Drago. Si evolve da Trapinch ed evolve a sua volta in Flygon con l'aumento di livello. Viene definito il Pok\u00e9mon Vibrazione. Le sue ali sono ancora sottosviluppate per permettergli di volare per lunghe distanze, per questo il Pok\u00e9mon le impiega invece per produrre forti vibrazioni che causano mal di testa e svenimenti ai suoi avversari. In seguito scioglie le sue prede con il proprio acido e le ingerisce. Dimora nel deserto ed \u00e8 noto per preservare la sua preda nella sabbia.\nNell'anime, Vibrava appare per la prima volta nel corso dell'episodio \"Il labirinto sotterraneo\" (\"Beg, Burrow and Steal\"). \u00c8 inoltre presente nel film \"\".\nFlygon.\n \u00e8 un Pok\u00e9mon di secondo stadio di tipo Terra/Drago. Si evolve da Vibrava. Viene definito il Pok\u00e9mon Magico. Il battito delle sue ali produce una suadente melodia ma anche violenti tempeste di sabbia che gli hanno conferito il titolo di \"spirito primordiale del deserto\". Usa questa capacit\u00e0 unica per attirare le prede, bloccandole prima che attacchino. Di solito collabora con Krookodile alla ricerca di cibo\nNell'anime, Flygon appare per la prima volta nel corso dell'episodio \"Evoluzione!\" (\"Delcatty Got Your Tongue\"). \u00c8 inoltre presente nel film \"\" in cui aiuta Ash Ketchum a salvare Jirachi dal Team Magma. Drew possiede un esemplare del Pok\u00e9mon, mostrato in \"Verso la finale\" (\"Rhapsody in Drew!\").\nCacnea.\n \u00e8 un Pok\u00e9mon base di tipo Erba. Si evolve in Cacturne con l'aumento di livello. Viene definito il Pok\u00e9mon Cactus. \u00c8 un cactus in grado di immagazzinare acqua nel proprio corpo e quindi di resistere in ambienti desertici per molti giorni senza liquidi. Con il profumo del fiore che ha sulla testa attira le sue prede, per poi finirle con pugni spinosi.\nNell'anime, Cacnea appare per la prima volta nel corso dell'episodio \"Il bracconiere\" (\"A Poached Ego!\") in cui James del Team Rocket ne cattura un esemplare, in seguito donato alla capopalestra Gardenia in \"Addio, Cacnea!\" (\"Once There Were Greenfields\").\nCacturne.\n \u00e8 un Pok\u00e9mon di primo stadio di tipo Erba/Buio. Si evolve da Cacnea. Viene definito il Pok\u00e9mon Spavento. Ha l'aspetto di uno spaventapasseri. Di giorno sta immobile sotto il sole del deserto per non perdere liquidi corporei; di notte diventa attivo e si mette a cacciare le creature o i viaggiatori spossati dalla calura diurna.\nNell'anime, Harley possiede Cacturne, apparso per la prima volta nel corso dell'episodio \"Il falso amico\" (\"A Cacturne for the Worse\"). Nel manga \"Pok\u00e9mon Adventures\", Lino possiede un esemplare del Pok\u00e9mon, evoluzione del suo Cacnea.\nSwablu.\n \u00e8 un Pok\u00e9mon base di tipo Normale/Volante. Si evolve in Altaria con l'aumento di livello. Viene definito il Pok\u00e9mon Alidicotone. Non sopporta la sporcizia e per questo la rimuove sempre con le sue ali soffici come il cotone; in seguito si lava nell'acqua limpida e passa molto tempo a lisciarsi e pulirsi le ali. Gli piace appollaiarsi sulla testa delle persone, a mo' di cappello.\nNell'anime, Swablu appare per la prima volta nel corso dell'episodio \"Un Pok\u00e9mon quasi volante\" (\"True Blue Swablu\"). Un altro esemplare del Pok\u00e9mon \u00e8 presente ne \"Il gioco dell'anello\" (\"That's Just Swellow\"). Nel manga \"Pok\u00e9mon Adventures\", Alice, Colette e Lanette possiedono esemplari di Swablu.\nAltaria.\n \u00e8 un Pok\u00e9mon di primo stadio di tipo Drago/Volante. Viene definito il Pok\u00e9mon Canterino. Questo Pok\u00e9mon usa le sue ali per entrare nelle correnti d'aria ascendenti e librarsi nel cielo, canticchiando con una voce da soprano. Della sua voce si dice che abbia propriet\u00e0 magiche e che immerga in un sogno chi l'ascolta. Altaria \u00e8 anche molto affettuoso e avvolge coloro con cui ha stretto amicizia con le sue ali, soffici e spumose come batuffoli di cotone.\nIn \"Pok\u00e9mon Rubino Omega\" e \"Zaffiro Alpha\" ottiene una megaevoluzione denominata MegaAltaria, di tipo Drago/Folletto. \nNell'anime, Altaria appare per la prima volta nel corso dell'episodio \"Un Pok\u00e9mon quasi volante\" (\"True Blue Swablu\"). \u00c8 anche presente nel film \"\". Tra gli allenatori che possiedono un esemplare del Pok\u00e9mon figurano Alice e Nando.\nZangoose.\n \u00e8 un Pok\u00e9mon base di tipo Normale.Viene definito il Pok\u00e9mon Furogatto. Assomiglia a un incrocio tra un furetto e un gatto ed \u00e8 un acerrimo nemico di Seviper. Normalmente cammina a quattro zampe, ma se avverte la presenza di un nemico gli si rizza la pelliccia, si alza sulle zampe posteriori e sfodera gli artigli.\nNell'anime, Zangoose appare per la prima volta nel corso dell'episodio \"Nemici naturali\" (\"Zig Zag Zangoose!\"). Il Chimchar di Ash Ketchum appartenuto in precedenza a Paul teme gli Zangoose da quando ebbe un incontro con numerosi esemplari del Pok\u00e9mon, paura che supera infine in \"Lacrime di paura!\" (\"Tears For Fears!\") grazie all'incoraggiamento di Ash e alle parole di Meowth del Team Rocket.\nSeviper.\n \u00e8 un Pok\u00e9mon base di tipo Veleno. Viene definito il Pok\u00e9mon Zannaserpe. Ha l'aspetto di un serpente, con lunghi denti appuntiti e una coda affilata come una lama, dai quali \u00e8 in grado di iniettare un potente veleno. Si nasconde nell'erba alta per sorprendere le sue prede e il suo nemico naturale \u00e8 Zangoose. \nNell'anime, Seviper appare per la prima volta nel corso dell'episodio \"Chi la dura la vince\" (\"A Tail with a Twist\") in cui Jessie del Team Rocket ne cattura un esemplare. Anche Fortunata possiede un esemplare del Pok\u00e9mon.\nLunatone.\n \u00e8 un Pok\u00e9mon base di tipo Roccia/Psico. Viene definito il Pok\u00e9mon Meteorite. Si ritiene venuto dallo spazio, in quanto scoperto nella zona d'impatto di un meteorite. Il suo stato fisico varia con le fasi lunari e raggiunge il suo picco nelle notti di luna piena.\nNell'anime, Lunatone appare per la prima volta nel corso dell'episodio \"Il meteorite\" (\"Crazy as a Lunatone\"). Ne \"Il centro spaziale\" (\"It's Still Rocket Roll to Me!\") la capopalestra Pat utilizza un esemplare del Pok\u00e9mon.\nSolrock.\n \u00e8 un Pok\u00e9mon base di tipo Roccia/Psico. Viene definito il Pok\u00e9mon Meteorite. Ha l'aspetto di un metereorite che fluttua a mezz'aria. Assorbe la luce solare durante il giorno e la impiega per accecare i nemici illuminandosi quando ruota vorticosamente su s\u00e9 stesso. \u00c8 in grado di leggere la mente di chi gli sta intorno e di fluttuare silenziosamente nell'aria. Si ritiene che abbia avuto origine dallo spazio, in particolare dal sole.\nNell'anime, Solrock appare per la prima volta nel corso dell'episodio \"O Solrock mio!\" (\"Take the Lombre Home!\"). Ne \"Il centro spaziale\" (\"It's Still Rocket Roll to Me!\") il capopalestra Tell utilizza un esemplare del Pok\u00e9mon. Anche Baldo possiede un Solrock.\nBarboach.\n \u00e8 un Pok\u00e9mon base di tipo Terra/Acqua. Si evolve in Whiscash con l'aumento di livello. Viene definito il Pok\u00e9mon Baffetti. Vive tra il fango e nell'acqua torbida, dove riesce comunque a predare grazie ai suoi lunghi baffi sensibili con cui sonda l'ambiente circostante. Il suo corpo viscido gli permette di evitare gli attacchi nemici. Nell'anime, un Barboach di propriet\u00e0 di Rodolfo appare per la prima volta nel corso dell'episodio \"Capopalestra e gentiluomo\" (\"The Great Eight Fate!\"). \nIl Pok\u00e9mon doveva inoltre essere presente in una puntata precedente, , la quale tuttavia non \u00e8 stata trasmessa per via del terremoto che ha colpito la prefettura di Niigata il 23 ottobre 2004.\nWhiscash.\n \u00e8 un Pok\u00e9mon di primo stadio di tipo Terra/Acqua. Si evolve da Barboach. Viene definito il Pok\u00e9mon Baffetti. \u00c8 basato su Namazu, un pesce gatto mitologico in grado di generare violenti terremoti. Ha la capacit\u00e0 di prevedere e generare terremoti per difendere il proprio territorio. Vive in laghi, stagni e paludi e si orizzonta e preda nell'acqua melmosa tramite i suoi baffi sensibili.\nNell'anime, Whiscash appare per la prima volta nel corso dell'episodio \"La leggenda\" (\"Whiscash and Ash\"). In \"Otto non basta!\" (\"Eight Ain't Enough\") il capopalestra Rodolfo utilizza un esemplare del Pok\u00e9mon. Whiscash doveva inoltre essere presente in una puntata precedente, , la quale tuttavia non \u00e8 stata trasmessa per via del terremoto che ha colpito la prefettura di Niigata il 23 ottobre 2004.\nCorphish.\n \u00e8 un Pok\u00e9mon base di tipo Acqua. Si evolve in Crawdaunt con l'aumento di livello. Viene definito il Pok\u00e9mon Birbone. In origine una specie importata come animale domestico, alcuni esemplari si sono poi inselvatichiti e, grazie alla loro resistenza e abilit\u00e0 d'adattamento, la popolazione si \u00e8 moltiplicata anche in habitat inquinati. Cattura le prede con le sue enormi chele. \nNell'anime, Corphish appare per la prima volta nel corso dell'episodio \"Lo scambio\" (\"Which Wurmple's Which?\"). In \"Qualcosa sotto la sabbia\" (\"Gone Corphishin\"') Ash Ketchum cattura un esemplare del Pok\u00e9mon.\nCrawdaunt.\n \u00e8 un Pok\u00e9mon di primo stadio di tipo Acqua/Buio. Si evolve da Corphish. Viene definito il Pok\u00e9mon Canaglia. \u00c8 violento, belligerante e sempre pronto a sfidare i Pok\u00e9mon che condividono il suo habitat attaccandoli con le sue enormi chele; per questo gli specchi d'acqua in cui vive finiscono per spopolarsi. Nemmeno uno sciame di Basculin \u00e8 in grado di scacciarlo, e tutti quelli che si avventurano troppo vicino vengono gettati fuori dal suo stagno con le sue chele. Tuttavia dopo la muta la sua corazza risulta tenera e vulnerabile, e Crawdaunt si rifugia nella sua tana fino a quando non si \u00e8 nuovamente indurita. Inoltre, quando le sue chele cadono, Crawdaunt diviene timoroso finch\u00e9 non ricrescono.\nNell'anime, Crawdaunt appare per la prima volta nel corso dell'episodio \"Una grande azienda\" (\"Stairway to Devon\"). Altri esemplari del Pok\u00e9mon sono presenti in \"La leggenda del lago\" (\"On Olden Pond\") e \"La seconda prova\" (\"Pruning a Passel of Pals!\").\nBaltoy.\n \u00e8 un Pok\u00e9mon base di tipo Terra/Psico. Si evolve in Claydol con l'aumento di livello. Viene definito il Pok\u00e9mon \u00c8 un Pok\u00e9mon molto antico, che appare gi\u00e0 in pitture rupestri preistoriche ed \u00e8 stato rinvenuto in prossimit\u00e0 di rovine. Il suo corpo \u00e8 fatto d'argilla e presenta una sola appendice inferiore, sulla quale Baltoy si bilancia e ruota su s\u00e9 stesso.\nNell'anime, Baltoy appare per la prima volta nel corso dell'episodio \"La piccola archeologa\" (\"Me, Myself and Time\"). Ne \"Il centro spaziale\" (\"It's Still Rocket Roll to Me!\") i capipalestra Tell &amp; Pat utilizzano quattro esemplari del Pok\u00e9mon. Anche Chicco possiede un Baltoy mostrato nell'episodio \"La caccia al tesoro!\" (\"Bucking the Treasure Trend!\").\nClaydol.\n \u00e8 un Pok\u00e9mon di primo stadio di tipo Terra/Psico. Si evolve da Baltoy. Viene definito il Pok\u00e9mon Si tratta di una statua d'argilla creata in tempi remoti da un popolo antico e che ha preso vita per l'esposizione a misteriose radiazioni. Si sposta levitando grazie ai suoi poteri psichici. \nNell'anime, Claydol appare per la prima volta nel corso dell'episodio \"Il gigante\" (\"Claydol Big and Tall\"). In \"Incontro nella giungla\" (\"Ka Boom with a View\") Spartaco utilizza un esemplare del Pok\u00e9mon.\nLileep.\n \u00e8 un Pok\u00e9mon base di tipo Roccia/Erba. Si evolve in Cradily con l'aumento di livello. Viene definito il Pok\u00e9mon Fiordimare. Si tratta di uno dei due Pok\u00e9mon resuscitati da fossile nei videogiochi della terza generazione e il suo design \u00e8 basato su un fiore di mare. Si ancora alle rocce del fondale marino e, camiffato da alga, afferra le ignare vittime con i suoi tentacoli. Anticamente viveva nei mari caldi. Lileep \u00e8 estinto da 100 milioni di anni, ma gli esemplari possono essere rianimati dai fossili.\nNell'anime, Lileep appare per la prima volta nel corso dell'episodio \"Dov'\u00e8 Armaldo?\" (\"Where's Armaldo?\"). \u00c8 inoltre presente nel film \"\".\nCradily.\n \u00e8 un Pok\u00e9mon di primo stadio di tipo Roccia/Erba. Si evolve da Lileep. Viene definito il Pok\u00e9mon Lepade. Si attacca al fondale ma con la bassa marea si avventura sulla terraferma in cerca di prede, che poi squaglia con il suo acido e digerisce.\nNell'anime, Cradily appare per la prima volta nel corso dell'episodio \"Dov'\u00e8 Armaldo?\" (\"Where's Armaldo?\"). \u00c8 inoltre presente nel film \"\". Nel manga \"Pok\u00e9mon Adventures\", la capopalestra Petra possiede un esemplare di Cradily.\nAnorith.\n \u00e8 un Pok\u00e9mon base di tipo Roccia/Coleottero. Si evolve in Armaldo con l'aumento di livello. Viene definito il Pok\u00e9mon Primaceo. Si tratta di uno dei due Pok\u00e9mon resuscitati da fossile nei videogiochi della terza generazione e il suo design \u00e8 basato su un gambero. Le appendici laterali sono arti trasformatisi in pinne in adattamento alla vita in acqua. Cattura le sue prede con i lunghi artigli anteriori.\nNell'anime, Anorith appare per la prima volta nel corso dell'episodio \"Dov'\u00e8 Armaldo?\" (\"Where's Armaldo?\"). Altri esemplari del Pok\u00e9mon sono presenti in \"Panico in citt\u00e0\" (\"Wild in the Streets!\").\nArmaldo.\n \u00e8 un Pok\u00e9mon di primo stadio di tipo Roccia/Coleottero. Si evolve da Anorith. Viene definito il Pok\u00e9mon Piastre. Dopo l'evoluzione si \u00e8 trasferito a vivere sulla terraferma e ha assunto un'andatura bipede. Il suo corpo \u00e8 protetto da piastre di corazza ed \u00e8 dotato di due lunghi artigli, con cui Armaldo trafigge le sue prede.\nNell'anime, Armaldo appare per la prima volta nel corso dell'episodio \"Cinema per tutti!\" (\"Lights, Camerupt, Action\"). \u00c8 inoltre presente nel film \"\". Nando possiede un esemplare del Pok\u00e9mon.\nFeebas.\n \u00e8 un Pok\u00e9mon base di tipo Acqua. Si evolve in Milotic. Viene definito il Pok\u00e9mon . \u00c8 un pesce molto resistente che pu\u00f2 vivere in acqua dolce o salata e anche in acque inquinate o piene d'alghe, tuttavia il suo aspetto disordinato e trasandato lo rendono impopolare tra gli allenatori e i ricercatori. Sebbene la popolazione sia numerosa, tende a concentrarsi in pochi spazi ristretti, ma una volta trovato i suoi riflessi lenti lo rendono una preda facile.\nNell'anime, Feebas appare per la prima volta nel corso dell'episodio \"La leggenda\" (\"Whiscash and Ash\"). Ne \"La perla perduta\" (\"Pearls are a Spoink's Best Friend\") Jessie del Team Rocket scambia una perla di Spoink in cambio di un Feebas, che si rivela essere un Magikarp. Nel manga \"Pok\u00e9mon Adventures\", Ruby ha posseduto un esemplare di Feebas.\nMilotic.\n \u00e8 un Pok\u00e9mon di primo stadio di tipo Acqua. Si evolve da Feebas. Viene definito il Pok\u00e9mon Tenerezza. \u00c8 descritto come il Pok\u00e9mon pi\u00f9 bello di tutti, con un corpo elegante ricoperto di scaglie iridescenti e la cui sola vista riesce a placare gli animi e appianare le controversie. La sua immagine \u00e8 raffigurata in numerose statue e dipinti e ha ispirato generazioni di artisti.\nNell'anime, Milotic appare per la prima volta nel corso dell'episodio \"Chi vince, chi perde\" (\"Win, Lose or Drew!\"). Allenatori che possiedono esemplari di Milotic sono Rodolfo, Fortunata e Adriano. Nel manga \"Pok\u00e9mon Adventures\", Ruby possiede un esemplare di Milotic, evoluzione del suo Feebas.\nCastform.\n \u00e8 un Pok\u00e9mon base creato dall'Istituto Meteo di Hoenn e in grado di mutare forma e tipo in base alle condizioni meteo, grazie alla sua abilit\u00e0 Previsioni. Viene definito il Pok\u00e9mon Meteo.\nLa mutazione \u00e8 motivata nella descrizione del Pok\u00e9dex come una conseguenza della struttura cellulare di Castform e per la necessit\u00e0 di ricorrere alle forze della natura per proteggere il suo corpo mingherlino.\nNell'anime, Castform appare per la prima volta nel corso dell'episodio \"La macchina del meteo\" (\"Unfair Weather Friends\"). Nel manga \"Pok\u00e9mon Adventures\", Ruby ottiene un esemplare di Castform da Pierangelo Petri.\nKecleon.\n \u00e8 un Pok\u00e9mon base di tipo Normale. Viene definito il Pok\u00e9mon Mutacolore. Pu\u00f2 mutare il colore del corpo per mimetizzarsi con l'ambiente circostante, ma una striscia a zig zag sul ventre non cambia mai colore e se spaventato riprende del tutto il suo aspetto originale. Una volta mimetizzato sorprende le sue prede con la lingua elastica ed estendibile.\nKecleon \u00e8 il primo Pok\u00e9mon della terza generazione a essere apparso nell'anime, nel corso dell'episodio \"Guai sul dirigibile\" (\"The Kecleon Caper!\"). Harrison e Lino possiedono esemplari del Pok\u00e9mon.\nShuppet.\n \u00e8 un Pok\u00e9mon base di tipo Spettro. Si evolve in Banette con l'aumento di livello. Viene definito il Pok\u00e9mon Pupazzo. Cresce nutrandosi dei sentimenti di invidia, crudelt\u00e0 e tristezza che assorbe tramite il corno che ha sulla testa. Alcune persone sono pertanto grate per la sua presenza. Di indole notturna, appare in sciami sotto le grondaie delle case con persone negative.\nNell'anime, Shuppet appare per la prima volta nel corso dell'episodio \"Strani fenomeni\" (\"Take This House and Shuppet\"). Altri esemplari del Pok\u00e9mon sono presenti in \"La citt\u00e0 fantasma\" (\"Fear Factor Phony\") e \"Oscure presenze\" (\"Ghoul Daze!\").\nBanette.\n \u00e8 un Pok\u00e9mon di primo stadio di tipo Spettro. Si evolve da Shuppet. Viene definito il Pok\u00e9mon Marionetta. Si tratta di una vecchia marionetta abbandonata, che ha preso vita da un oscuro desiderio di vendetta nei confronti del bambino che l'ha gettata via. Tiene sempre la bocca chiusa per evitare che l'energia che la anima si liberi. Conficcandosi degli spilli nel corpo lancia delle terribili maledizioni. Vive nelle discariche e nei vicoli bui, dove cerca la persona che l'ha gettato via prima che diventasse un Pok\u00e9mon. Si dice che trattarlo con sufficiente cura plachi il suo rancore e lo trasformi di nuovo in un peluche.\nIn \"Pok\u00e9mon X\" e \"Y\" ottiene una megaevoluzione denominata MegaBanette. In questa forma la sua energia negativa raggiunge un valore tale che il Pok\u00e9mon non riesce pi\u00f9 a trattenerla nel proprio corpo ed \u00e8 costretto a riversarla anche sul suo stesso allenatore.\nNell'anime, un esemplare di Banette di propriet\u00e0 di Harley appare per la prima volta nel corso dell'episodio \"Cattivi consigli\" (\"Deceit and Assist!\"). Un altro Banette \u00e8 presente nel corso di \"Oscure presenze\" (\"Ghoul Daze!\").\nDuskull.\n \u00e8 un Pok\u00e9mon base di tipo Spettro. Si evolve in Dusclops con l'aumento di livello. Viene definito il Pok\u00e9mon Requiem. Il suo aspetto \u00e8 stato paragonato alla figura del Tristo Mietitore. Insegue e tormenta le sue vittime grazie alla sua capacit\u00e0 di rendersi invisibile e di passare attraverso le pareti. Le mamme raccontano storie su di lui per spaventare i bambini capricciosi. \u00c8 un Pok\u00e9mon prevalentemente notturno che di solito vive nel cuore delle foreste. Una volta che sceglie il suo obiettivo, lo insegue senza sosta fino all'alba.\nNell'anime, Duskull appare per la prima volta nel corso dell'episodio \"Una nuova compagna di viaggio\" (\"Get the Show on the Road\"). Altri esemplari del Pok\u00e9mon sono presenti in \"La citt\u00e0 fantasma\" (\"Fear Factor Phony\") e \"Oscure presenze\" (\"Ghoul Daze!\"). Nel manga \"Pok\u00e9mon Adventures\", la capopalestra Fannie possiede un esemplare di Duskull.\nDusclops.\n \u00e8 un Pok\u00e9mon di primo stadio di tipo Spettro. Si evolve da Duskull ed evolve a sua volta in Dusknoir se scambiato tenendo lo strumento Terrorpanno. Viene definito il Pok\u00e9mon Ipnosguardo. \u00c8 basato su un incrocio tra una mummia e un \"ch\u014dchinobake\", un tipo di \"tsukumogami\" costituito da una lanterna \"ch\u014dchin\" che ha preso vita dopo essere stata abbandonata per oltre un secolo. Il suo corpo \u00e8 vuoto e risucchia qualsiasi cosa come un buco nero, inclusa l'anima delle persone che lo osservano da troppo vicino. Ipnotizza i nemici con i movimenti del suo occhio e degli arti e li costringe ad eseguire i suoi ordini.\nNell'anime, Dusclops appare per la prima volta nel corso dell'episodio \"Il coordinatore mascherato\" (\"Disaster of Disguise!\"). \u00c8 inoltre presente nel film \"\". Ne \"La banda al completo\" (\"La banda al completo\") Baldo utilizza un esemplare del Pok\u00e9mon contro Ash Ketchum.\nTropius.\n \u00e8 un Pok\u00e9mon base di tipo Erba/Volante. Viene definito il Pok\u00e9mon Frutto. Dispone di grandi foglie sul dorso, che impiega come ali per volare, e di un lungo collo sul quale crescono grappoli di frutti deliziosi, amati dai bambini delle regioni tropicali in cui vive.\nNell'anime, Tropius appare per la prima volta nel corso dell'episodio \"Le qualificazioni\" (\"From Brags to Riches\"). \u00c8 inoltre presente nel film \"\". In \"Rivali in amore\" (\"Odd Pok\u00e9mon Out\") il Grovyle di Ash Ketchum si scontra con un Topius poich\u00e9 innamorato del Meganium dell'infermiera Joy.\nChimecho.\n \u00e8 un Pok\u00e9mon base di tipo Psico. Si evolve da Chingling. Viene definito il Pok\u00e9mon Vencampana. Gran parte del suo corpo \u00e8 formato da una lunga coda sottile, che gli permette di spostarsi facendosi trasportare dal vento e di raccogliere le bacche di cui si nutre. Come una campana, la sua testa produce dei versi ultrasonici con cui comunica coi suoi simili o spaventa i nemici.\nNell'anime, Chimecho appare per la prima volta nel corso dell'episodio \"Arrivo a Forestopoli!\" (\"Who's Flying Now?\") in cui James del Team Rocket ne cattura un esemplare.\nAbsol.\n \u00e8 un Pok\u00e9mon base di tipo Buio. Ha un aspetto sinistro, con una coda appuntita, artigli da grifone e delle corna e un ciuffo che richiamano la forma e il colore dello yin e yang Viene definito il Pok\u00e9mon Pok\u00e9mon Catastrofe. Solitamente vive ritirato sulle montagne, ma quando avverte un'imminente catastrofe naturale tramite il suo corno, scende a valle e si mostra agli umani per avvertirli del pericolo. Per via di questo suo comportamento, la gente, ingrata, ha iniziato a considerarlo un portatore di sventura e di cataclismi. Nonostante ci\u00f2, gli anziani sono interessati alla sua capacit\u00e0 di prevedere il disastro. Pu\u00f2 muoversi veloce come il vento e si dice che abbia una durata di vita fino a 100 anni.\nIn \"Pok\u00e9mon X\" e \"Y\" ottiene una megaevoluzione denominata MegaAbsol. Emette un'aura spaventosa in grado di uccidere le persone deboli di cuore dallo shock. Dirige questa aura verso i suoi avversari sbattendo le sue \"ali\", che non sono in grado di volare. Tuttavia non ama assumere questa forma, poich\u00e9 normalmente non ama proprio combattere..\nNell'anime, Absol appare per la prima volta nel corso dell'episodio \"Pok\u00e9mon incompresi\" (\"Absol-ute Disaster\"). Ricorpre inoltre il ruolo di protettore di Jirachi nel film \"\". In \"Vera, facciamo il tifo per te\" (\"May, We Harley Drew'd Ya!\") Drew utilizza un esemplare del Pok\u00e9mon. \u00c8 considerato dal pubblico e dalla critica uno dei design pi\u00f9 riusciti e uno dei Pok\u00e9mon migliori della terza generazione.\nWynaut.\n \u00e8 un Baby Pok\u00e9mon di tipo Psico. Si evolve in Wobbuffet con l'aumento di livello. Viene definito il Pok\u00e9mon . Il suo volto ha sempre un'espressione allegra, per cui per capire il suo vero stato d'animo \u00e8 necessario guardare come muove la coda. Adora mangiare, dormire e allenarsi in gruppo.\nNell'anime, un esemplare di Wynaut appare per la prima volta nel corso dell'episodio \"L'ultima medaglia (prima parte)\" (\"Beauty is Skin Deep\"). Il Pok\u00e9mon seguir\u00e0 i protagonisti fino a \"Doppio furto\" (\"Why? Why Not!\") senza farsi vedere salvo dal Wobbuffet di Jessie del Team Rocket e dal Bayleef e dal Noctowl di Ash Ketchum. Ne \"Il paradiso delle Bacche\" (\"Who, What, When, Where, Wynaut?\") i membri del Team Rocket finiscono sull'Isola Miraggio, ma gli unici personaggi che riescono a incontrare Wynaut sono Vera e Drew.\nSnorunt.\n \u00e8 un Pok\u00e9mon base di tipo Ghiaccio. Si evolve in Glalie con l'aumento di livello o in Froslass tramite l'utilizzo della Pietralbore solo se il Pok\u00e9mon \u00e8 di sesso femminile. Viene definito il Pok\u00e9mon Cappelneve. Prospera nelle regioni fredde, dove si nutre di neve e ghiaccio, e pu\u00f2 sopravvivere a temperature fino a . Molto socievole, vede e vive con altri Snorunt, in gruppi di cinque. Pu\u00f2 essere trovato nelle grotte, soprattutto quando il tempo circostante non \u00e8 nevoso. Un detto popolare sostiene che porti prosperit\u00e0 alle case che visita o in cui vive.\nNell'anime, Snorunt appare per la prima volta nel corso dell'episodio \"Un Pok\u00e9mon dispettoso\" (\"Let it Snow, Let it Snow, Let it Snorunt!\") in cui Ash Ketchum cattura un esemplare del Pok\u00e9mon. Un altro esemplare di Snorunt \u00e8 presente ne \"Lo Snorunt perduto\" (\"The Drifting Snorunt\"). Nel manga \"Pok\u00e9mon Adventures\", Frida possiede un esemplare di Snorunt.\nGlalie.\n \u00e8 un Pok\u00e9mon di primo stadio di tipo Ghiaccio. Si evolve da Snorunt. Viene definito il Pok\u00e9mon Tuttomuso. Il suo corpo \u00e8 formato da un muso gigante di morbida pietra rivestito da una corazza di ghiaccio perenne. Pu\u00f2 congelare l'umidit\u00e0 nell'aria e le sue stesse prede, che poi divora intere a grandi morsi. Predilige Pok\u00e9mon come Vanillite che sono gi\u00e0 congelati. \nIn \"Pok\u00e9mon Rubino Omega\" e \"Zaffiro Alpha\" ottiene una megaevoluzione denominata MegaGlalie. L'energia derivante dall'evoluzione \u00e8 eruttata dalla sua bocca dislocandone la mascella, cos\u00ec che il Pok\u00e9mon emette continuamente algide tormente di neve.\nNell'anime, Glalie appare per la prima volta nel corso dell'episodio \"Verso la finale\" (\"Rhapsody in Drew!\") in cui si evolve lo Snorunt di Ash Ketchum. Un altro esemplare del Pok\u00e9mon \u00e8 presente in \"Lo Snorunt perduto\" (\"The Drifting Snorunt\"). Nel manga \"Pok\u00e9mon Adventures\", Frida possiede un esemplare di Glalie.\nSpheal.\n \u00e8 un Pok\u00e9mon base di tipo Ghiaccio/Acqua. Si evolve in Sealeo con l'aumento di livello. Viene definito il Pok\u00e9mon Rotolante. Poich\u00e9 il suo corpo \u00e8 poco adatto a nuotare e pu\u00f2 camminare solo lentamente, si muove principalmente rotolando sui banchi di ghiaccio. La sua morbida pelliccia lo protegge dal freddo. Quando \u00e8 allegro o giocondo, come quando mangia in gruppo, questo Pok\u00e9mon batte le pinne. Di conseguenza, i pasti degli Spheal sono spesso rumorosi. Quando individua una preda, avverte i Walrein del suo branco.\nNell'anime, Spheal appare per la prima volta nel corso dell'episodio \"Guai al museo\" (\"The Spheal of Approval\"). \u00c8 inoltre presente nel film \"\". Nel manga \"Pok\u00e9mon Adventures\", Frida possiede un esemplare di Spheal.\nSealeo.\n \u00e8 un Pok\u00e9mon di primo stadio di tipo Ghiaccio/Acqua. Si evolve da Spheal ed evolve a sua volta in Walrein con l'aumento di livello. Viene definito il Pok\u00e9mon Rotapalla. Vive in branchi su lastre di ghiaccio e si immerge in mare per cacciare. Con il naso sensibile annusa i cibi per capire se sono di suo gradimento e si diverte a bilanciare o far rotolare gli oggetti che trova per testarne l'odore e la consistenza. Questo Pok\u00e9mon vive nel mare e sul ghiaccio galleggiante e si tuffa sott'acqua per cacciare cinque volte al giorno, e individua le prede fiutandone l'odore.\nNell'anime, Sealeo appare per la prima volta nel corso dell'episodio \"Guai al museo\" (\"The Spheal of Approval\"). \u00c8 inoltre presente nel film \"\". In \"Capopalestra e gentiluomo\" (\"The Great Eight Fate!\") il capopalestra Rodolfo utilizza un esemplare del Pok\u00e9mon contro Ash Ketchum.\nWalrein.\n \u00e8 un Pok\u00e9mon di secondo stadio di tipo Ghiaccio/Acqua. Si evolve da Sealeo. Viene definito il Pok\u00e9mon Spaccagelo. Attraversa i mari ghiacciati facendosi strada tra gli iceberg con le grosse zanne. Uno spesso strato adiposo lo protegge dal freddo e dagli attacchi nemici. Sebbene le sue lunghe zanne siano in grado di frantumare fino a 10 tonnellate di ghiaccio in un colpo solo, possono rompersi durante la battaglia. Questo Pok\u00e9mon pu\u00f2 essere trovato in branchi, che sono ferocemente protetti dal leader, disposto a rinunciare alla sua vita per proteggere il gruppo. Un branco di Walrein di solito \u00e8 composto da 20 a 30 individui. Se le zanne di Walrein si rompono durante una lotta, tornano forti e robuste nell'arco di un anno.\nNell'anime, Walrein appare per la prima volta nel corso dell'episodio \"Combattete il meteorite!\" (\"Fight for the Meteorite!\") utilizzato dai membri del Team Idro. \u00c8 inoltre presente nel film \"\". Nel manga \"Pok\u00e9mon Adventures\", Ivan possiede un esemplare di Walrein.\nClamperl.\n \u00e8 un Pok\u00e9mon base di tipo Acqua. Si evolve in Huntail se scambiato tenendo lo strumento Denteabissi o in Gorebyss se scambiato con Squamabissi. Viene definito il Pok\u00e9mon Bivalve. Il guscio offre un'eccellente protezione e gli permette anche di intrappolare le sue prede. Nel corso della sua vita produce una singola perla che ha la capacit\u00e0 di aumentare i poteri psichici, ed \u00e8 10 volte pi\u00f9 preziosa di quelle prodotte da Shellder. \u00c8 carnivoro, e intrappola la preda con la sua conchiglia. Quando \u00e8 prossimo all'evoluzione, Clamperl diviene troppo grande per entrare nel suo guscio.\nNell'anime, Clamperl appare per la prima volta nel corso dell'episodio \"La perla contesa\" (\"Clamperl of Wisdom\"), in cui si scopre che il Pok\u00e9mon produce lo stesso tipo di perle presenti sulla testa di Spoink. In \"Rivalit\u00e0 fra isole\" (\"The Evolutionary War!\") due esemplari di Clamperl si evolvono in Gorebyss e Huntail. Nel manga \"Pok\u00e9mon Adventures\", Adriano ha posseduto un esemplare di Clamperl.\nHuntail.\n \u00e8 un Pok\u00e9mon di primo stadio di tipo Acqua. Si evolve da Clamperl. Viene definito il Pok\u00e9mon Abissi. Vive negli abissi marini resistendo alla pressione grazie alla sua robusta spina dorsale e potendo vedere nell'oscurit\u00e0 che vi alberga con la sua vista acuta. Illumina la sua coda a guida di pesce per attirare prede e poi ingoiarle intere. Secondo la tradizione, quando un Huntail si arena sulla riva \u00e8 segno che sta per accadere una disgrazia.\nNell'anime, Huntail appare per la prima volta nel corso dell'episodio \"Rivalit\u00e0 fra isole\" (\"The Evolutionary War!\"). Altri esemplari di Huntail sono presenti ne \"L'uomo del mare\" (\"The Relicanth Really Can!\") e \"Lumineon, un Pok\u00e9mon straordinario!\" (\"Up Close and Personable!\").\nGorebyss.\n \u00e8 un Pok\u00e9mon di primo stadio di tipo Acqua. Si evolve da Clamperl. Viene definito il Pok\u00e9mon Sudmarino. Vive nelle profondit\u00e0 dei mari tropicali. Il suo corpo si \u00e8 indurito nel tempo per poter resistere alle grandi pressioni del fondale. \u00c8 onnivoro e utilizza i suoi denti per catturare le prede e nutrirsi di alghe. Il colore del suo corpo varia d'intensit\u00e0 in base alla temperatura stagionale dell'acqua, ma anche quando il Pok\u00e9mon \u00e8 sazio.\nNell'anime, Gorebyss appare per la prima volta nel corso dell'episodio \"Rivalit\u00e0 fra isole\" (\"The Evolutionary War!\"). Altri esemplari di Gorebyss sono presenti in \"Capopalestra e gentiluomo\" (\"The Great Eight Fate!\") e \"Lumineon, un Pok\u00e9mon straordinario!\" (\"Up Close and Personable!\").\nRelicanth.\n \u00e8 un Pok\u00e9mon base di tipo Acqua/Roccia. Viene definito il Pok\u00e9mon Longevit\u00e0. La composizione delle sue squame, insieme al suo corpo grasso e alle vesciche natatorie piene di olio gli permettono di resistere all'intensa pressione delle profondit\u00e0 oceaniche. Relicanth si nutre di organismi microscopici con la sua bocca sdentata. \u00c8 rimasto invariato per 100 milioni di anni e sia ritiene sia rimasto tale perch\u00e9 gi\u00e0 una forma di vita perfetta. \u00c8 stato scoperto durante una spedizione in acque profonde da un esploratore che gli ha poi dato il suo nome.\nNell'anime, Relicanth appare per la prima volta nel corso dell'episodio \"Le antiche rovine\" (\"A Ruin with a View\"). Altri esemplari del Pok\u00e9mon sono presenti in \"L'uomo del mare\" (\"The Relicanth Really Can!\"), \"Il ritorno del Team Galassia\" (\"Enter Galactic!\") e \"Lumineon, un Pok\u00e9mon straordinario!\" (\"Up Close and Personable!\"). Nel manga \"Pok\u00e9mon Adventures\", Sapphire possiede un esemplare di Relicanth.\nLuvdisc.\n \u00e8 un Pok\u00e9mon base di tipo Acqua. Viene definito il Pok\u00e9mon Rendezvous. Ha preso questo nome per aver seguito una coppia innamorata individuata tra le onde. \u00c8 molto popolare tra gli innamorati per via di svariate tradizioni, e perci\u00f2 viene messo nelle piscine degli hotel frequentati dalle coppiette in luna di miele. In passato \u00e8 stato vittima di una caccia sfrenata per via delle sue scaglie a forma di cuore, che si riteneva facessero trovare l\u2019anima gemella. Durante la primavera forma gruppi che colorano la superficie dell'oceano di un rosa brillante. Luvdisc vive nei mari caldi, dove nidifica tra i rami di Corsola o barriere coralline.\nNell'anime, un Luvdisc di propriet\u00e0 del capopalestra Rodolfo appare per la prima volta nel corso dell'episodio \"Capopalestra e gentiluomo\" (\"The Great Eight Fate!\"). In \"Amore subacqueo\" (\"Luvdisc is a Many Splendored Thing\"), episodio speciale appartenente a \"Pok\u00e9mon Chronicles\", Misty e sua sorella Daisy possiedono due esemplari del Pok\u00e9mon, rispettivamente chiamati e . Nel manga \"Pok\u00e9mon Adventures\", Adriano e Rodolfo possiedono esemplari del Pok\u00e9mon. \u00c8 considerato uno dei Pok\u00e9mon pi\u00f9 inutili e dall'aspetto pi\u00f9 noioso e privo di fantasia.\nBagon.\n \u00e8 un Pok\u00e9mon base di tipo Drago. Si evolve in Shelgon con l'aumento di livello. Viene definito il Pok\u00e9mon Rocciotesta. \nNutre il sogno di volare e per questo si lancia da alti precipizi, finendo inevitabilmente per schiantarsi al suolo sbattendo la testa contro grandi rocce. Questo processo ha reso la sua testa dura come l'acciaio temprato. Bagon \u00e8 noto per essere piuttosto solitario, preferendo non formare gruppi con altri della sua specie. A volte sfoga la sua frustrazione per non saper volare anche prendendo a testate tutto ci\u00f2 che lo circonda.\nNell'anime, Bagon appare per la prima volta nel corso dell'episodio \"Voglia di volare\" (\"Let Bagons be Bagons\"), al termine del quale si evolve in Shelgon. Nell'episodio \"Una lotta elegante!\" (\"A Fashionable Battle!\") Sandro schiera un Bagon.\nShelgon.\n \u00e8 un Pok\u00e9mon di primo stadio di tipo Drago. Si evolve da Bagon ed evolve a sua volta in Salamence con l'aumento di livello. Viene definito il Pok\u00e9mon Resistenza. Il suo corpo \u00e8 coperto da un guscio duro e pesante, di conseguenza questo Pok\u00e9mon si muove lentamente e non mangia n\u00e9 beve mai. Tuttavia, Shelgon non muore per ragioni che rimangono sconosciute. All'interno della corazza, nella quale immagazzina l'energia necessaria per evolversi, le sue cellule si trasformano a una rapidit\u00e0 impressionante. Pu\u00f2 essere trovato nelle caverne, dove rimane finch\u00e9 non si evolve.\nNell'anime, Shelgon appare per la prima volta nel corso dell'episodio \"Voglia di volare\" (\"Let Bagons be Bagons\") in cui un esemplare si evolve da Bagon. Drake e Sandro possiedono esemplari del Pok\u00e9mon.\nSalamence.\n \u00e8 un Pok\u00e9mon di secondo stadio di tipo Drago/Volante. Si evolve da Shelgon. Viene definito il Pok\u00e9mon Drago. La sua evoluzione innescata dal suo ancestrale desiderio di volare, che gli ha permesso di sviluppare grandi ali rosse. Per dare sfogo ai suoi sentimenti di ira o gioia, vola nel cielo sputando fiamme dalla bocca e bruciando tutto quello che si para sul suo tragitto e tte di volare solo quando \u00e8 esausto e ha bisogno di dormire. Se infuriato, perde ogni senso di s\u00e9 e si scatena in una furia incontrollabile, distruggendo tutto ci\u00f2 che lo circonda.\nIn \"Pok\u00e9mon Rubino Omega\" e \"Zaffiro Alpha\" ottiene una megaevoluzione denominata Mega Salamence. In questo stato le ali si fondono in un'unica appendice a forma di luna crescente e gli arti superiori gli rientrano nella corazza, conferendogli un aspetto estremamente affusolato. La frustrazione del Pok\u00e9mon nel vedere le sue preziose ali unite e deformate dall\u2019energia della megaevoluzione alimenta la sua natura gi\u00e0 brutale e rende probabile che si rivolti anche contro chi l'ha allenato. Per questo motivo, Mega Salamence \u00e8 noto anche come \"la mezzaluna intrisa di sangue\". Qualsiasi cosa si trovi sul percorso di Salamence viene tagliata in due dalle sue ali simili a lame.\nNell'anime, Drake e Sandro possiedono esemplari di Salamence. Altri Salamence sono presenti ne \"Il Leggendario Ho-Oh\" (\"Battling the Enemy Within\"), \"La cacciatrice di Pok\u00e9mon\" (\"Mutiny in the Bounty\") e nel film \"\". Nel manga \"Pok\u00e9mon Adventures\", Tolomeo possiede un esemplare del Pok\u00e9mon.\nBeldum.\n \u00e8 un Pok\u00e9mon base di tipo Acciaio/Psico. Si evolve in Metang con l'aumento di livello. Viene definito il Pok\u00e9mon Ferrosfera. Il suo corpo \u00e8 privo di sangue ed \u00e8 invece composto da cellule che agiscono da calamite. Usa il magnetismo per muoversi, comunicare e controllare i suoi attacchi. Quando \u00e8 infuriato, pu\u00f2 causare la rottura dei macchinari vicini. Beldum pu\u00f2 anche usare la sua forza magnetica per attirare rapidamente i nemici e quindi usare i suoi artigli affilati per danneggiarli. \u00c8 raro in natura, ma tende ad abitare in aree con terreno accidentato. Si ancora a una scogliera usando i suoi ganci quando dorme. I Beldum tendono a radunarsi in gruppi, comunicando tra loro telepaticamente e magneticamente e muovendosi in sincronia.\nNell'anime, Beldum appare per la prima volta nel corso dell'episodio \"Rivali alla follia\" (\"Less is Morrison\"). In \"Un amico ritrovato\" (\"Saved by the Beldum!\") il Beldum di Morrison si evolve in Metang.\nMetang.\n \u00e8 un Pok\u00e9mon di primo stadio di tipo Acciaio/Psico. Si evolve da Beldum ed evolve a sua volta in Metagross con l'aumento di livello. Viene definito il Pok\u00e9mon Ferrunghia. \u00c8 nato dalla fusione tra due Beldum, i cui cervelli, uniti da un sistema nervoso magnetico, ne aumentano i poteri psichici. Tuttavia, questo non aumenta il suo intelletto. Il forte campo magnetico da lui generato gli permette di librarsi a mezz'aria. \u00c8 in grado di ruotare le braccia all'indietro per viaggiare a velocit\u00e0 superiori a in cerca di prede, spesso dei Nosepass.\nNell'anime, esemplari di Metang vengono schierati da Morrison e Alan. Nel manga \"Pok\u00e9mon Adventures\", Rocco Petri possiede alcuni esemplari di Metang.\nMetagross.\n \u00e8 un Pok\u00e9mon di secondo stadio di tipo Acciaio/Psico. Si evolve da Metang. Viene definito il Pok\u00e9mon Ferrarto. \nMetagross \u00e8 il risultato della fusione di due Metang e per questo possiede quattro cervelli in totale, tutti collegati da una complessa rete di neuroni. A causa di queste complesse connessioni e del numero di cervelli, questo Pok\u00e9mon \u00e8 in grado di pensare ed eseguire calcoli complessi pi\u00f9 rapidamente di un supercomputer. Pertanto, usa la sua intelligenza per analizzare i suoi avversari durante la battaglia. Utilizzando i suoi quattro arti e il peso del suo corpo, atterra le sue vittime e le ingoia con la bocca posta sul ventre. I Metagross possono anche essere trovati su montagne innevate poich\u00e9 i loro poteri magnetici diventano pi\u00f9 forti a temperature gelide.\nIn \"Pok\u00e9mon Rubino Omega\" e \"Zaffiro Alpha\" ottiene una megaevoluzione denominata Mega Metagross. Pu\u00f2 raggiungere tale forma collegando se stesso, un Metang e due Beldum insieme. I suoi molteplici cervelli elaborano le informazioni contemporaneamente, consentendogli di valutare con calma l'andamento di una battaglia e sconfiggere il suo avversario con precisione. \u00c8 disposto a ottenere la vittoria con qualsiasi mezzo, non importa quanto crudele, ma se ci\u00f2 dovesse risultare impossibile, tenta di affondare i suoi artigli nel suo avversario intenzionato a esplodere.\nNell'anime, esemplari di Metagross sono schierati da Tyson, Alberta, Rocco Petri e Alan. Nell'episodio \"Gli spaghetti della discordia\" (\"Noodles: Roamin' Off\") James del Team Rocket si scontra con un esemplare cromatico del Pok\u00e9mon. Nel manga \"Pok\u00e9mon Adventures\", Rocco Petri possiede un Metagross.\nRegirock.\n \u00e8 un Pok\u00e9mon base di tipo Roccia. Viene definito il Pok\u00e9mon Picco. \u00c8 un Pok\u00e9mon leggendario composto interamente da roccia. Se il suo corpo viene danneggiato, lo riassembla a partire da nuove rocce. Un tempo era stato imprigionato dagli uomini.\nNell'anime, Baldo schiera Regirock nel corso dell'episodio \"Il leggendario Ho-Oh\" (\"Battling the Enemy Within\"). Regirock \u00e8 inoltre presente nel film \"\". Nel manga \"Pok\u00e9mon Adventures\", Fosco e Drake liberano Regirock dalle Rovine Sabbiose e il Pok\u00e9mon viene successivamente utilizzato da Baldo.\nRegice.\n \u00e8 un Pok\u00e9mon base di tipo Ghiaccio. Viene definito il Pok\u00e9mon Iceberg. \u00c8 un Pok\u00e9mon leggendario dall'aspetto di un iceberg, il cui ghiaccio risale all'ultima era glaciale. Si avvolge in un manto d'aria gelida che congela qualsiasi cosa gli si avvicini. \nNell'anime, Baldo schiera Regice nel corso dell'episodio \"Un incontro decisivo\" (\"Pace - The Final Frontier!\"). Regice \u00e8 inoltre presente nel film \"\". Nel manga \"Pok\u00e9mon Adventures\", Frida ed Ester liberano Regice dalla Grotta Insulare e il Pok\u00e9mon viene successivamente utilizzato da Baldo.\nRegisteel.\n \u00e8 un Pok\u00e9mon base di tipo Acciaio. Viene definito il Pok\u00e9mon Ferro. \u00c8 un Pok\u00e9mon leggendario. Il suo corpo \u00e8 un guscio vuoto formato da un metallo sconosciuto temprato per secoli nel sottosuolo a pressioni elevate, che lo ha reso pi\u00f9 resistente ed elastico di qualsiasi altro materiale. Un tempo era stato imprigionato dagli uomini.\nNell'anime, Baldo schiera Registeel nel corso dell'episodio \"Un'infermiera sorprendente\" (\"Overjoyed!\"). Registeel \u00e8 inoltre presente nel film \"\". Nel manga \"Pok\u00e9mon Adventures\", Rocco Petri e Adriano liberano Registeel dalla Tomba Antica e il Pok\u00e9mon viene successivamente utilizzato da Baldo.\nLatias.\n \u00e8 un Pok\u00e9mon base di tipo Drago/Psico. Viene definito il Pok\u00e9mon Eone. \u00c8 un Pok\u00e9mon leggendario, controparte femminile di Latios. Appare come un eone di colore rosso e bianco. \u00c8 estremamente intelligente e pu\u00f2 capire il linguaggio umano e comunicare telepaticamente con gli altri. Percepisce le emozioni altrui e se avverte ostilit\u00e0 intimorisce il nemico con forti grida o si d\u00e0 alla fuga. Le piume che gli ricoprono il corpo rifraggono la luce e gli consentono di rendersi invisibile o di assumere l'aspetto di altri Pok\u00e9mon o di esseri umani. In \"Pok\u00e9mon Rubino Omega\" e \"Zaffiro Alpha\" ottiene una megaevoluzione denominata MegaLatias, il cui colore cambia da rosso a viola. In questa forma si differenzia da MegaLatios solo per le dimensioni inferiori e per gli occhi gialli. \nNell'anime, Latias appare per la prima volta nel corso del film \"Pok\u00e9mon Heroes\". L'infermiera Joy di Zafferanopoli possiede un esemplare di Latias. La sua apparizione nel film \"Pok\u00e9mon Heroes\" \u00e8 stata criticata soprattutto per via della sua trasformazione umana, giudicata troppo \"sexy\" e \"inquietante\", e della sua voce stridula e acuta.\nLatios.\n \u00e8 un Pok\u00e9mon base di tipo Drago/Psico. Viene definito il Pok\u00e9mon Eone. \u00c8 un Pok\u00e9mon leggendario, controparte maschile di Latias. \u00c8 in grado di capire il linguaggio umano e di usare la telepatia per comunicare con gli altri. Reclinando all'indietro gli arti anteriori \u00e8 in grado di volare pi\u00f9 veloce di un aereo a reazione, tuttavia raramente sfrutta questa sua abilit\u00e0 in battaglia dato che ha un temperamento docile e detesta combattere. In \"Pok\u00e9mon Rubino Omega\" e \"Zaffiro Alpha\" ottiene una megaevoluzione denominata MegaLatios, il cui colore cambia da blu a viola. In questa forma si differenzia da MegaLatias solo per le dimensioni superiori e per gli occhi rossi. \nNell'anime, Latios appare per la prima volta nel corso del film \"Pok\u00e9mon Heroes\", nel quale si sacrifica per salvare la citt\u00e0 di Altomare, trasformandosi in una Gemma dell'Anima. Tobias possiede un esemplare del Pok\u00e9mon che gli permette di vincere la Lega Pok\u00e9mon di Sinnoh. Il suo aspetto e la sua voce nel film \"Pok\u00e9mon Heroes\" sono stati oggetto di critiche.\nKyogre.\n \u00e8 un Pok\u00e9mon base di tipo Acqua. Viene definito il Pok\u00e9mon Oceano. \u00c8 un Pok\u00e9mon leggendario che ha il controllo delle acque e degli oceani. Le narrazioni mitologiche lo descrivono come colui che ha allargato l'estensione del mare con piogge e maree e lo vedono contrapposto a Groudon in un violento conflitto al termine del quale il Pok\u00e9mon si \u00e8 ritirato in un lungo letargo. In \"Pok\u00e9mon Rubino Omega\" e \"Zaffiro Alpha\" tramite l'archeorisveglio \u00e8 possibile sbloccare la sua forma ArcheoKyogre. La sua forma base e quella archeorisvegliata campeggiano sulle copertine di \"Pok\u00e9mon Zaffiro\" e \"Pok\u00e9mon Zaffiro Alpha\". \nNell'anime, Kyogre appare per la prima volta nel corso dell'episodio \"Team contro team\" (\"Gaining Groudon\") e nella puntata seguente, \"Battaglia epica\" (\"The Scuffle of Legends\"), combatte contro Groudon. Il Pok\u00e9mon \u00e8 inoltre presente nel film \"Pok\u00e9mon Ranger e il Tempio del Mare\". ArcheoKyogre appare in \"Megaevoluzione - Episodio Speciale III\" (\"Pok\u00e9mon: Mega Evolution Special III\") e nel film \"Il film Pok\u00e9mon - Hoopa e lo scontro epocale\".\nGroudon.\n \u00e8 un Pok\u00e9mon base di tipo Terra. Viene definito il Pok\u00e9mon Continente. \u00c8 un Pok\u00e9mon leggendario che ha il controllo della terra e dei continenti. \nImmensamente potente, ha la capacit\u00e0 di evocare intense siccit\u00e0 e causare eruzioni vulcaniche. La siccit\u00e0 che pu\u00f2 causare gli consente di far evaporare l'acqua, mentre le eruzioni vulcaniche\ngli consentono di espandere le terre emerse. Dorme sottoterra in grandi camere magmatiche.\nIn \"Pok\u00e9mon Rubino Omega\" e \"Zaffiro Alpha\" tramite l'archeorisveglio \u00e8 possibile sbloccare la sua forma ArcheoGroudon, che acquisisce il tipo aggiuntivo Fuoco. La sua forma base e quella archeorisvegliata campeggiano sulle copertine di \"Pok\u00e9mon Rubino\" e \"Pok\u00e9mon Rubino Omega\". Nell'anime, Groudon appare per la prima volta nel corso dell'episodio \"Team contro team\" (\"Gaining Groudon\") e nella puntata seguente, \"Battaglia epica\" (\"The Scuffle of Legends\"), combatte contro Kyogre. ArcheoGroudon appare in \"Megaevoluzione - Episodio Speciale III\" (\"Pok\u00e9mon: Mega Evolution Special III\") e nel film \"Il film Pok\u00e9mon - Hoopa e lo scontro epocale\".\nRayquaza.\n \u00e8 un Pok\u00e9mon base di tipo Drago/Volante. Costituisce un trio di Pok\u00e9mon leggendari insieme a Kyogre e Groudon e la sua immagine \u00e8 raffigurata sulla copertina di \"Pok\u00e9mon Smeraldo\". Viene definito il Pok\u00e9mon Stratosfera. Rayquaza ha vissuto per centinaia di milioni di anni nello strato d'ozono, non scendendo mai a terra. Trovandosi oltre le nuvole e non pu\u00f2 essendo avvistabile da terra, si ignorava la sua esistenza.Si nutre dell'acqua e delle particelle presenti nell'atmosfera, oltre che di meteoriti. Grazie all'energia sprigionata da questi ultimi, pu\u00f2 megaevolversi. In \"Pok\u00e9mon Rubino Omega\" e \"Zaffiro Alpha\" ottiene una megaevoluzione denominata MegaRayquaza. \nNell'anime, Rayquaza appare per la prima volta nel corso del film \"\", in cui combatte contro Deoxys. MegaRayquaza compare per la prima volta nel corso di \"Megaevoluzione - Episodio Speciale III\" (\"Pok\u00e9mon: Mega Evolution Special III\").\nJirachi.\n \u00e8 un Pok\u00e9mon base di tipo Acciaio/Psico. Viene definito il Pok\u00e9mon Desiderio. Trascorre la sua esistenza dormendo in un guscio di cristallo e risvegliandosi soltanto per una settimana ogni mille anni, al canto di una voce pura. Tuttavia, \u00e8 ancora in grado di combattere mentre dorme se \u00e8 in pericolo. si dice che Jirachi riesca a realizzare ogni desiderio espresso dalle persone.\nSi tratta di un Pok\u00e9mon misterioso, non catturabile nei videogiochi ma ottenibile nelle versioni europee e australiane del videogioco \"Pok\u00e9mon Channel\", compatibile con i titoli di terza generazione, o tramite una distribuzione Nintendo. \nNell'anime, Jirachi \u00e8 protagonista del film \"\". Compare nuovamente nell'episodio \"Rincorrendo un desiderio!\" (\"Searching for a Wish!\").\nDeoxys.\n \u00e8 un Pok\u00e9mon base di tipo Psico. Si tratta di un Pok\u00e9mon misterioso ed \u00e8 definito il Pok\u00e9mon DNA. La sua origine \u00e8 imputata alla mutazione genetica di un virus proveniente dallo spazio causata dall'esposizione ai raggi laser. \u00c8 dotato di una grande intelligenza e di poteri psichici. Il suo cervello sembra essere il cristallo nel suo petto, organo in grado di sparare raggi laser.\nPossiede quattro forme differenti che differiscono per aspetto e statistiche: la Forma Normale, la Forma Attacco, la Forma Difesa e la Forma Velocit\u00e0, introdotta solo a partire dalla quarta generazione.\nInoltre a partire da \"Pok\u00e9mon Diamante\" e \"Perla\" \u00e8 possibile variare liberamente tra le quattro forme al di fuori del combattimento. Nell'anime, Deoxys \u00e8 tra i protagonisti del film \"\", nel quale ingaggia una battaglia contro Rayquaza. Appare inoltre negli episodi \"Un Deoxys in crisi\" (\"Pok\u00e9mon Ranger - Deoxys Crisis!\") e \"Dispersi sull'isola deserta\" (\"Cheers on Castaways Isle!\")."}
{"id": "469037", "revid": "1942768", "url": "https://it.wikipedia.org/wiki?curid=469037", "title": "Federazione Italiana Tennistavolo", "text": "La Federazione Italiana Tennistavolo (FITeT) \u00e8 l'organismo sportivo federale italiano che si occupa dell'attivit\u00e0 del tennistavolo nazionale.\nCostituzione.\nIl primo organismo nazionale venne costituito il 15 novembre 1945 a Genova, ad opera di Costante Canepa e Adolfo Bandettini. Un tentativo che non ebbe seguito.\nNel 1947, su iniziativa di Gino Mario Cini - all'epoca Segretario della Federtennis - venne costituito a Livorno il \"'Gruppo Italiano Tennis Tavolo\" (\"GITeT\") che il CONI riconobbe come organo aggregato alla Federazione Italiana Tennis. Presidente fu nominato lo stesso Cini. La prima Assemblea delle societ\u00e0 si svolse a Livorno il 17/18 dicembre 1960 ed elesse alla presidenza Filippo Dragotto. Successivamente, il 22 febbraio 1969, il nome venne variato in Federazione Italiana Tennis Tavolo (FITeT). Il 19 dicembre 1974 il CONI riconobbe la Federazione come \"aderente\", mentre il definitivo riconoscimento come \"effettiva\" avvenne il 22 febbraio 1979.\nDenominazione.\nDal 1945 al 1969 Gruppo Italiano Tennis Tavolo (GITeT), dal 1969 quella attuale di Federazione Italiana Tennis Tavolo contratto pi\u00f9 recentemente in Tennistavolo (FITeT).\nSedi federali.\nLa sede federale fu istituita a Livorno nel 1947 e dall'anno successivo trasferita a Roma, dov'\u00e8 tuttora.\nEventi iniziali\nPresidenti.\nGruppo italiano Tennis da Tavolo\nFederazione Italiana Tennis Tavolo"}
{"id": "469039", "revid": "1971044", "url": "https://it.wikipedia.org/wiki?curid=469039", "title": "Calexico (gruppo musicale)", "text": "I Calexico sono un gruppo formatosi a Tucson in Arizona nel 1996. Sono i principali esponenti di un genere, l'alternative country, caratterizzato dalla fusione di sonorit\u00e0 musica Tex-Mex con la musica Mariachi, il jazz e la psichedelia.\nIl loro stile comprende le pi\u00f9 varie influenze: folk, country, tex-mex, blues, canzone d'autore, indie, ecc. I loro brani, spesso solo strumentali, sono generalmente bozzetti musicali dalla breve durata.\nI due componenti fondatori, Joey Burns e John Convertino, hanno costituito la sezione ritmica dei Giant Sand, gruppo rock di Tucson guidato dal cantante/chitarrista Howe Gelb.\nBiografia.\nOrigini.\nLa storia dei Calexico ebbe inizio nel 1989, quando Joey Burns, studente di musica all'Universit\u00e0 della California, Irvine, conobbe Joey Convertino, il quale suonava la batteria per i Giant Sand di Howe Gelb. Burns si un\u00ec al gruppo inizialmente per la tourn\u00e9e europea e, subito dopo, in pianta stabile.\nNel 1994 i Giant Sand si trasferirono a Tucson. In quell'anno, Burns &amp; Convertino formarono, assieme a Bill Elm e l'ex batterista dei Giant Sand Tom Larkins, i \"Friends of Dean Martin\", successivamente rinominati Friends of Dean Martinez per ragioni di copyright, i quali registrarono il loro primo disco per la Sub Pop nel 1995. Questa formazione fu la scintilla di sperimentazione con strumenti e sonorit\u00e0 esotiche che misero le basi per i lavori futuri dei Calexico. I due fecero anche da turnisti per, tra gli altri, Victoria Williams, Michael Hurley, Lisa Germano, Vic Chesnutt, Bill Janovitz, Barbara Manning e Richard Buckner.\nInizi.\nBurns &amp; Convertino iniziarono ad usare il nome Calexico nel 1995 per fare tourn\u00e9e in Europa con del materiale originale, materiale che registrarono in proprio e distribuirono sotto forma di cassetta C60 autoprodotta, ormai introvabile, denominata \"Superstition Highway\" e contenente ventuno pezzi, alcuni dei quali riediti per pubblicazioni successive.\nNel 1996 realizzarono un album a tiratura di duemila copie oggi difficilmente reperibile, Spoke, a nome degli \"Spoke\" per una etichetta tedesca, la Hausmusik. L'album venne poi riedito l'anno seguente a nome degli ormai formati Calexico, a causa del contratto firmato con l'etichetta statunitense Quarterstick Records.\nIl nome venne scelto ispirandosi alla commistione di generi musicali nord/sud americani che mettevano nei propri brani, ben rappresentata dall'omonima cittadina californiana situata al confine con il Messico e di fronte alla citt\u00e0 di Mexicali.\nNel 1998 pubblicano il secondo album The Black Light mentre durante il tour del 1999, pubblicano il primo \"Tour CD\", erede evoluto della musicassetta \"Superstition Highway\", distribuito tramite i loro concerti e chiamato Road Map.\nIl 2000 porta il terzo album distribuito normalmente, Hot Rail, che inaugura l'uso di violini e fiati, ma anche un altro tour CD di nome Travelall e la partecipazione ad un album dei Giant Sand, Chore of Enchantment. Alla fine del 2000, Burns &amp; Convertino concretizzano una collaborazione con i musicisti francesi Na\u00efm Amor e Thomas Belh\u00f4m, battezzata ABBC (Amor/Belhom/Burns/Convertino) e che produce l'album \"T\u00eate A T\u00eate\" del 2001. Sempre nel 2001, pubblicano un EP (Even My Sure Things Fall Through) che contiene lati B e rarit\u00e0. Questo disco si avvale del contributo dei \"Mariachi Luz de Luna\". Esce anche il terzo tour CD Aerocalexico.\nMaturit\u00e0.\nLe produzioni, le tourn\u00e9e e i progetti dei prolifici Calexico si susseguono e cos\u00ec i riconoscimenti. Nel 2009 il loro brano \"Banderilla\" compare in una puntata di Breaking Bad. Nel 2010, l'avvocato e politico Gabrielle Giffords scelse la canzone \"Slowness\" come musica per la sveglia del proprio marito e astronauta Mark Kelly, mentre si trovava sullo Space Shuttle Endeavour. Il loro disco del 2018, \"The Thread That Keeps Us\" esord\u00ec nella classifica italiana al 60\u00ba posto.\nPer il cinema.\nI Calexico hanno collaborato alla realizzazione di alcune colonne sonore tra cui il film tedesco \"Lammbock\" (2001), \"Dead Man's Shoes\" (2004), \"Io non sono qui\" (2007) e il documentario \"Circo\" (2010), che racconta tre generazioni di una famiglia circense messicana."}
{"id": "469044", "revid": "1971044", "url": "https://it.wikipedia.org/wiki?curid=469044", "title": "Clima antartico", "text": "Il clima antartico ha caratteristiche che lo differenziano da qualunque altro clima classificato sulla Terra e che solo a partire dalla seconda met\u00e0 del XX secolo cominciarono a essere comprese. Con le spedizioni scientifiche nella Terra Australis, si svilupparono ricerche in tutte le branche, non esclusa quella meteorologica, ma le caratteristiche climatiche del plateau centro orientale rimasero un punto interrogativo sino all'Anno geofisico internazionale, quando l'installazione di basi scientifiche permanenti, americane e sovietiche, permise la raccolta continua dei dati atmosferici giornalieri tutto l'anno.\nL'inverno del 2021 \u00e8 stato il pi\u00f9 freddo mai registrato in Antartide, a anche al Polo Sud.\nL'et\u00e0 pionieristica.\nQuando l'esplorazione dell'Antartide cominci\u00f2 a organizzarsi su scala internazionale, grande influenza ebbe l'opera di William Scoresby junior, \"An Account of the Arctic Regions, with a History and Description of the Northern Whale Fishery\" (Edimburgo, 1820). Le esperienze dirette cominciarono a fornire i primi dati; il pi\u00f9 antico che si conosca, \u00e8 quello registrato da un termometro a minima, installato nel 1829 alla Deception Island da Henry Foster, e ritrovato nel 1841-42 dall'equipaggio della Ohio: aveva registrato un valore di -5\u00a0\u00b0F (-20,6\u00a0\u00b0C: King-Turner, 1997, p.\u00a06). Le osservazioni di quell'epoca, permisero presto di capire le profonde differenze tra il clima dei due poli; fin dal marzo 1840 Charles Wilkes, scrivendo a James Clark Ross, riconosceva che \u00abil pack dell'Antartico ha caratteri totalmente differenti da quelli dell'Artico\u00bb (Wendler et al., 1997, p.\u00a0182). \nParticolare sorprendente dell'emisfero australe si rivel\u00f2 l'accentuato gradiente di temperatura che si registrava gi\u00e0 a poche decine di chilometri dalla linea costiera antartica, in relazione a una massa continentale che non gode della mitigazione oceanica, a differenza di quanto invece accade alle alte latitudini dell'emisfero boreale. Con la Belgian Antarctic Expedition, per la prima volta si ottennero osservazioni invernali d'una certa importanza a sud del Circolo Polare Antartico; a realizzarle, durante la navigazione forzata nel Mare di Bellingshausen, fu Henryk Ar\u00e7towski, che l'8 settembre 1898 rilev\u00f2 un valore estremo di -43\u00a0\u00b0C (Fogg, 1992, pp.\u00a0112 e 291). Durante il viaggio della Discovery, al comando di Robert Falcon Scott, nel 1903 una squadra britannica effettu\u00f2 un'escursione primaverile attorno alla Barriera di Ross e su alcune isole minori, in una di queste misurando una temperatura minima di -67,7\u00a0\u00b0F (-55,4\u00a0\u00b0C). Con la seconda spedizione Scott, durante l'allestimento dei depositi necessari alla conquista del Polo Sud, alle 17.51 del 6 luglio 1911 si registrarono -77,5\u00a0\u00b0F (-60,8\u00a0\u00b0C) sulla Barriera di Ross (Cherry-Garrard, 2004, p.\u00a0321).\nIl ruolo del vento.\nIl valore era notevole. Seguendo l'itinerario fra Capo Evans e Capo Crozier nella mappa tracciata da Apsley Cherry-Garrard, che faceva parte del convoglio di slitte, il 6 luglio la squadra doveva trovarsi nell'area dove furono poi ubicate le Aws (Automatic Weather Stations) Windless Bight 1 (77\u00b042' lat. S, 167\u00b042' long. E, quota 40\u00a0m), Windless Bight 2 (77\u00b044' lat. S, 167\u00b042' long. E, quota 50\u00a0m) e Tiffany (78\u00b000' lat S, 168\u00b012' long. E, quota 25\u00a0m); al di l\u00e0 delle diverse metodiche di misura (le Aws utilizzano sensori con resistenze al platino, la spedizione Scott disponeva di termometri ad alcol o a toluene, calibrati secondo gli standard dell'Osservatorio meteorologico di Kew, Londra, che erano utilizzati nell'aria libera: Solomon-Stearns, 1999, p.\u00a013013), le minime assolute delle tre stazioni sono le seguenti: Windless Bight 1 -55,1\u00a0\u00b0C (20 luglio 1985); Windless Bight 2 -58,9\u00a0\u00b0C (9 agosto 2001); Tiffany -56,5\u00a0\u00b0C (29 luglio 1985). L'area, tuttavia, era gi\u00e0 nota per essere soggetta alle calme di vento; scrisse infatti Cherry-Garrard: \nTale scoperta avvenne studiando l'orientamento dei sastrugi, cosa che permise al meteorologo George Clarke Simpson di delineare con una certa precisione le linee di flusso attorno alla Barriera di Ross. Questa peculiarit\u00e0 del clima antartico determina che i luoghi al riparo dai venti catabatici subiscano raffreddamenti pi\u00f9 marcati, perch\u00e9 il cuscinetto freddo non viene rimosso.\nL'inversione termica.\nDurante la seconda spedizione Scott \u00abi dati rilevati mostrarono che d'inverno dal manto nevoso ha luogo una rapida radiazione che raffredda l'aria pi\u00f9 vicina al suolo, formando cos\u00ec uno strato che pu\u00f2 essere pi\u00f9 freddo di molti gradi rispetto all'aria sovrastante. In tal modo le temperature diventano inferiori alla norma\u00bb. Era la definizione tecnica dell'inversione termica, fenomeno che non si verifica solo in Antartide, ma che qui viene esaltato dalle caratteristiche fisiche del continente. L'impresa invernale sulla Barriera di Ross, tuttavia, fu compiuta in un ambiente ben diverso rispetto al plateau, dove gli estremi rimanevano sconosciuti; Cherry-Garrard, che nel 1912 ritrov\u00f2 il cadavere di Scott e i diari, dov'erano annotate le condizioni meteo incontrate a dicembre e gennaio, pose l'interrogativo: \u00abSe \u00e8 cos\u00ec nel cuore dell'estate come sar\u00e0 nel cuore dell'inverno?\u00bb\nGli sviluppi scientifici.\nLa domanda non trov\u00f2 risposta nemmeno dopo il periodo epico, culminato con la doppia conquista del Polo Sud (1911-12). Il 21-22 luglio 1934, durante il suo drammatico sverno solitario in una capanna osservatorio nella Terra di Edoardo VII (80\u00b008' lat. S, 163\u00b057' long. O, 198\u00a0km a sud della base Little America II), Richard Evelyn Byrd registr\u00f2 una temperatura minima di -78\u00a0\u00b0F (-61,1\u00a0\u00b0C). Nel dopoguerra, l'attenzione per l'Antartide torn\u00f2 a crescere e i sovietici impiantarono le prime basi sul plateau; alle 3.54 del 20 settembre 1956, a Pionerskaya (69\u00b044' lat. S, 95\u00b031' long. E, quota 2.741\u00a0m, 375\u00a0km a sud della base Mirnyj) si toccarono i -66\u00a0\u00b0C. Fu sulla scorta di questi valori che, nell'effervescenza dell'Anno geofisico internazionale, si cominci\u00f2 a postulare la temperatura minima possibile nel cuore dell'Antartide, a oltre mille chilometri dalla pi\u00f9 prossima linea costiera.\nIl calcolo teorico.\nSimpson, il meteorologo aggregato alla seconda spedizione Scott, nel suo monumentale lavoro del 1919 stabil\u00ec che al Polo Sud la temperatura media di gennaio, ridotta a livello del mare, doveva essere di circa 24\u00a0\u00b0F (13,3\u00a0\u00b0C) inferiore a quella del Polo Nord a luglio. Il suo calcolo teneva conto del forte grado di continentalit\u00e0 antartica, fattore che, come accennato, gioca un ruolo preponderante nella differenziazione delle due regioni climatiche. Le intuizioni di Simpson vennero confermate nei decenni successivi dall'esperienza diretta e da una serie di studi basati sui dati raccolti. All'inizio degli anni settanta, in particolare, ricercatori sovietici calcolarono, attraverso l'equazione di Bodman, un coefficiente atto a indicare quale fosse la severit\u00e0 del clima per 25 basi antartiche, di cui si analizzarono i rilevamenti giornalieri del periodo 1957-70, incrociando la velocit\u00e0 del vento con la temperatura dell'aria; per quanto attiene il Polo Sud, il coefficiente estivo tocca i 5,2 punti, ovvero quasi pari a quello invernale del Polo Nord (5,3 punti: Kolosova, 1987, p.\u00a066).\nFattori geografici e astronomici.\nMa il grado di continentalit\u00e0, da solo, non basta a spiegare la severit\u00e0 del clima antartico: esistono altre componenti che ne determinano le basse temperature, ovvero l'altezza media di circa 2.000\u00a0m sul livello del mare, che per quanto riguarda la regione del Plateau si eleva oltre i 2.400\u00a0m; l'assenza di radiazione solare nel semestre freddo; l'albedo sempre superiore all'80% quando il sole sta sopra l'orizzonte. Quest'ultimo elemento, al Polo Sud comporta uno sbilancio radiativo medio di 35 Ly/d (Langley per day: Hanson, 1961, p.\u00a0174). Lavorando su alcuni di tali aspetti, e ipotizzando una circostanza virtuale di assenza di vento e di cielo perfettamente sereno durante l'intera notte polare, all'inizio del 1958 una ricerca dell'U.S. Weather Bureau concluse che la temperatura al suolo potrebbe abbassarsi sino a circa -200\u00a0\u00b0C (McCormick, 1958). In quei mesi, analoghe estrapolazioni furono compiute da fisici sovietici, che per\u00f2 giunsero a risultati profondamente diversi, indicando in 1\u00a0\u00b0C ogni 200 ore la perdita di calore, e ponendo il limite estremo a -80\u00a0\u00b0C, con uno scostamento di 2\u00a0\u00b0C in pi\u00f9 o in meno (Shlyakhov, 1958; Krichak, 1964). Per inciso, tale disparit\u00e0 di vedute diede luogo a una polemica tra i fautori dell'una e dell'altra teoria (Stepanova, 1959; Wexler, 1959).\nL'equilibrio radiativo.\nIn verit\u00e0, i presupposti dei due \u2018schieramenti\u2019 erano antitetici. Gli americani, ai quali non doveva essere ancora del tutto chiaro il concetto di Kernlose winter, fondavano le loro stime su un computo puramente energetico, nello specifico immaginando il Polo Sud come un sistema climatico a s\u00e9 stante, ovvero non soggetto ad alcun tipo di interferenza; questa visione prescindeva dalle osservazioni in situ che, con l'avvio dell'attivit\u00e0 scientifica alla base Amundsen-Scott, nel gennaio 1957, pure erano disponibili. I sovietici invece erano approdati a quel valore incrociando i dati di Amundsen-Scott e della base Vostok I (72\u00b009' lat. S, 96\u00b034' long. E, quota 3.252\u00a0m) col nomogramma di radiazione di Shekhter, in un tentativo pi\u00f9 orientato a stabilire quale potesse essere la temperatura minima \u2018reale\u2019 che \u2018ipotetica\u2019 dell'Antartide. \u00c8 infatti assodato il ruolo del costante scambio di masse d'aria tra l'oceano e l'interno del continente in un meccanismo che \u00e8 causa ed effetto dei venti catabatici: il che impedisce alla temperatura di avvicinarsi allo zero assoluto, come le caratteristiche teorizzate dall'U.S. Weather Bureau lascerebbero postulare. Ora, poich\u00e9 esiste un effettivo bilanciamento fra la radiazione di ritorno dall'atmosfera e quella dal suolo (variabili dell'equazione di Shekhter) indotto dagli apporti di calore, \u00e8 chiaro che l'equilibrio di temperatura non pu\u00f2 porsi molto lontano dal valore assunto come dato di partenza (che i sovietici avevano posto a -75\u00a0\u00b0C).\nLa progressione del record.\nAl di l\u00e0 della polemica sulle cifre per\u00f2, la domanda che si voleva soddisfatta era: fin dove si abbassa il termometro d'inverno? L'edizione 1962 dell\"'Enciclopedia americana\", in un articolo evidentemente steso prima dell'Anno geofisico internazionale e non aggiornato, supponeva che nel cuore dell'Antartide si realizzassero temperature inferiori a -100\u00a0\u00b0F. Fino al 1957, sulla Terra mai si erano registrati valori di quella portata, e nemmeno al di sotto dei -70\u00a0\u00b0C (-94,0\u00a0\u00b0F), essendo all'epoca il record mondiale fissato dai -67,7\u00a0\u00b0C osservati il 6 febbraio 1933 nella siberiana Ojmjakon (63\u00b028' lat. N, 142\u00b048' long. E, quota 741 m: Stepanova, 1958). Nel corso del 1957, alla base Amundsen-Scott i primati furono i seguenti:\nNel 1958, le basi Sovetskaya (78\u00b023' lat. S, 87\u00b032' long. E, quota 3.662\u00a0m) e Vostok II, aperte dai sovietici nei luoghi pi\u00f9 impervi del Plateau Antartico, modificarono il primato come segue:\nNegli anni successivi, con la chiusura di Sovetskaya (3 gennaio 1959), il record \u00e8 rimasto a Vostok:\nQuesti dati costrinsero i sovietici ad ammettere che \u00absecondo calcoli teorici l'abbassamento della temperatura in questa regione (di Vostok) \u00e8 possibile fino a -90 \u00b0C e oltre, ma per questo \u00e8 necessario che l'assenza progressiva di radiazioni non venga compensata da un afflusso di calore\u00bb (Budretskij, 1984).\nL'evidenza statistica.\nScorrendo il rapporto meteorologico che accompagna l'evento del 1983, si legge: \u00abIl 15 luglio sulla zona di Vostok si \u00e8 disposta un'area di pressione di 614 mb con tempo sereno, vento debole e temperatura dell'aria di -75 \u00b0C. Nei giorni successivi la temperatura dell'aria si \u00e8 abbassata in media di due gradi e mezzo al giorno raggiungendo alle 5 e 45 ora di Mosca -89,2 \u00b0C\u00bb. Se \u00e8 vero che la diminuzione \u00e8 ben pi\u00f9 consistente di 1\u00a0\u00b0C ogni 200 ore, altrettanto innegabile \u00e8 la circostanza per cui i fattori di riequilibrio meteorologico impediscono di oltrepassare certi limiti; continua infatti il rapporto: \u00abDopo il raggiungimento del minimo di temperatura dell'aria la direzione del vento, che fino a quel momento era settentrionale, si \u00e8 modificata da nord ovest. La sua velocit\u00e0 ha iniziato ad aumentare e la temperatura dell'aria si \u00e8 innalzata bruscamente. Gi\u00e0 alle 16 del 21 luglio la temperatura si era innalzata a -85,3 \u00b0C. Il 23 luglio la velocit\u00e0 del vento raggiunse 12-16 m/s, cominci\u00f2 la tempesta e la temperatura dell'aria si innalz\u00f2 a -66,7 \u00b0C\u00bb (Budretskij, 1984). Il valore di -2,5\u00a0\u00b0C / giorno concorda con quanto era gi\u00e0 stato dato osservare ad Amundsen-Scott tra il 18 e il 20 luglio 1965, quando la temperatura minima, in regime di cielo sereno, costante calma di vento e pressione in discesa, si abbass\u00f2 da -67,8\u00a0\u00b0C a -72,8\u00a0\u00b0C; tuttavia, la diminuzione pu\u00f2 essere pi\u00f9 marcata: il successivo 21 luglio si port\u00f2 a -80,6\u00a0\u00b0C, con un balzo di -7,8\u00a0\u00b0C, e l\u00ec rimase il 22 e il 25 luglio. Una perdita cos\u00ec notevole era ipotizzata dallo studio dell'U.S. Weather Bureau del 1958 che, procedendo da una temperatura iniziale di -60\u00a0\u00b0C, forniva la seguente evoluzione (McCormick, 1958):\nNelle prime 72 ore quindi, il raffreddamento era posto a circa 9\u00a0\u00b0C / giorno: abbastanza vicino a quello registrato ad Amundsen-Scott. Il riequilibrio interviene con l'interruzione della condizione ottimale di irraggiamento: la risalita barica e il rafforzamento del vento, il 26 luglio determinarono una repentina inversione di tendenza; tant'\u00e8 che, il 31 luglio, la temperatura minima aveva riguadagnato 31,7\u00a0\u00b0C (facendo segnare -48,9\u00a0\u00b0C).\nLe ricerche americane.\nAll'inizio degli anni sessanta tuttavia, si dava ancora molta importanza al fondamento teorico. In quel periodo gli americani avevano in progetto una nuova base, Plateau Station; come si ricava da una lettera di Albert P. Crary, responsabile scientifico dell'Office of Antarctic Programs (datata 16 ottobre 1964), si supponeva che la localit\u00e0 dovesse registrare temperature simili a quelle di Vostok. Pertanto, si diede incarico di ipotizzare a che livello si collocasse il valore estremo. Martin P. Sponholz in un primo tempo lo calcol\u00f2 a -134\u00a0\u00b0F (-92,2\u00a0\u00b0C), ma Heinz H. Lettau nel gennaio 1966 lo corresse a -122,7\u00a0\u00b0F (-85,9\u00a0\u00b0C: Sponholz, 1995, pp.\u00a0138 e 185). In quell'anno intanto, Plateau Station (79\u00b015' lat. S, 40\u00b030' long. E, quota 3.624\u00a0m) era stata avviata e Sponholz ne divenne il meteorologo rilevatore, iscrivendo nuovi primati negli archivi dell'U.S. Weather Bureau dopo il -113,1\u00a0\u00b0F (-80,6\u00a0\u00b0C) del 1965 al Polo Sud:\nLettau, dunque, aveva fallito la sua previsione di appena 0,2\u00a0\u00b0C, almeno per il periodo in cui Plateau Station fu operativa (venne abbandonata nel corso del 1969): il che testimonia come la conoscenza del clima antartico in quel decennio (1957-66), associata a maggior pragmatismo, avesse compiuto passi decisivi.\nLa micrometeorologia.\nTali conoscenze, in quegli anni furono ampliate grazie a esperienze di micrometeorologia (a Plateau Station funzion\u00f2 una torre di registrazione simultanea delle temperature da 10\u00a0m sotto la superficie nevosa a 32\u00a0m nell'aria libera: Riordan, 1977). Nel catalogo dei record di Vostok, si nota come alcuni valori estremi (1958 e 1960) siano stati registrati dopo il ritorno del sole (21 agosto). Malgrado una radiazione incidente quasi trascurabile, si mette in atto un processo che venne indagato da Sponholz a Plateau Station nel 1966. Durante l'inverno, le temperature pi\u00f9 basse sono quelle a contatto con la superficie nevosa; il ritorno del sole scalda gli strati pi\u00f9 prossimi al suolo, dando origine a una lieve turbolenza che miscela l'aria pi\u00f9 fredda: \u00e8 questo che provoca la discesa del termometro. La circostanza si realizza solo a determinate condizioni: assenza di avvezioni e calma di vento. Il catalogo dei record di Plateau Station nel 1966, indica una minima di -83,3\u00a0\u00b0C (14 agosto) prima del ritorno del sole (22 agosto); nei giorni successivi invece, si registrarono i seguenti valori:\nQuesto andamento, documentato nel Nucleo centrale freddo individuato da Paul C. Dalrymple, in cui sono ubicate Vostok e Plateau Station, non sembra estraneo anche all'Area interiore fredda (Dalrymple, 1966), dove sorge Amundsen-Scott (ritorno del sole: 20 settembre): qui, anche se non sono mai state registrate temperature record, il 25 settembre 1986 si arriv\u00f2 a -79,2\u00a0\u00b0C.\nI progetti cinesi.\nLe suggestioni del freddo record, nel XXI secolo non sono ancora sopite. La Chinese Arctic and Antarctic Administration ha infatti in progetto una base permanente a Dome A (Dome Argus), nel settore pi\u00f9 elevato del Plateau Antartico (80\u00b022' lat. S, 77\u00b032' long. E, quota 4.084\u00a0m), da costruirsi entro il 2010; \u00e8 in questo luogo, infatti, che si ritiene possano realizzarsi le minime temperature del continente. Ma quali valori si potranno misurare a Dome A? Quale pu\u00f2 esserne l'estremo? Un'estrapolazione empirica, basata sul confronto tra Amundsen-Scott e Vostok in relazione alla quota (differenza 653\u00a0m), mostra uno scostamento di 5,9\u00a0\u00b0C nella temperatura media annua, molto vicina al raffreddamento adiabatico secco (1\u00a0\u00b0C ogni 100\u00a0m di quota), e di 6,4\u00a0\u00b0C nelle temperature minime. Su tale presupposto, si potrebbe ipotizzare che la temperatura estrema di Dome A, la cui quota si pone 596\u00a0m oltre Vostok, possa arrivare a -95\u00a0\u00b0C, con una temperatura media annua di -60\u00a0\u00b0C. Per verificare sul campo tali possibilit\u00e0, nel 2004 i ricercatori cinesi hanno dato vita a una collaborazione con gli australiani, che ha portato all'impianto d'una stazione automatica (AWS) a Dome A, realizzata dall'Australian Antarctic Division; tale stazione, il 27 luglio 2005 ha misurato una temperatura minima di -82,5\u00a0\u00b0C.\nLe ricerche sovietiche.\nMa \u00e8 davvero assodato che all'aumento della quota debba corrispondere una proporzionale diminuzione delle temperature? Le esplorazioni sovietiche, durante l'Anno geofisico internazionale, posero dei dubbi. La spedizione che raggiunse il Polyus Nedostupnosti (Polo della Relativa Inaccessibilit\u00e0: 82\u00b006' lat. S, 54\u00b058' long. E, quota 3.718\u00a0m), dove fu stabilita una base che oper\u00f2 dal 14 al 26 dicembre 1958, condusse rilevamenti meteorologici che furono poi incrociati con quelli ottenuti in altre basi; i risultati che ne scaturirono smentirono l'assunto, facendo postulare l'esistenza di fenomeni meteorologici che, oltre una certa quota, promuoverebbero la distruzione dell'inversione termica, impedendo ulteriori raffreddamenti. Pertanto, a detta dei ricercatori sovietici, proprio la regione di Vostok sarebbe la pi\u00f9 fredda della Terra (Aver'yanov, 1964; Zakiev, 1964). Questa conclusione, nel campo delle temperature assolute, sino a oggi resta valida. A parte Dome A infatti, il cui archivio \u00e8 per ora limitato, sono state messe in funzione altre AWS a quote superiori a quella di Vostok II; in particolare Dome F (77\u00b018' lat. S, 39\u00b042' long. E, quota 3.810\u00a0m), aggregata a una base semi permanente giapponese dove, il 18 agosto 1995, la minima si \u00e8 fermata a -82,1\u00a0\u00b0C. Operativa fino al 1997, Dome F \u00e8 poi stata sostituita da Dome Fuji (stesse coordinate): qui, il 18 luglio 2006, il termometro ha toccato -82,9\u00a0\u00b0C. Da notare come, negli anni di operativit\u00e0 di queste due stazioni, Vostok II abbia nel frattempo fatto segnare ben tre valori inferiori ai -85\u00a0\u00b0C.\nLa curva tautocrona.\nUlteriori prove in tal senso, nel periodo in cui i sovietici mettevano in dubbio una proporzionale diminuzione delle temperature rispetto alla quota, furono raccolte con le perforazioni nel ghiaccio. Si sa che, a 10\u00a0m di profondit\u00e0, si ottiene una curva tautocrona: ovvero, il valore finale non cambia, indipendentemente dalla temperatura di superficie; in pratica, \u00e8 come se, a tale profondit\u00e0, venisse \"incamerata\" la temperatura media al suolo dell'anno corrispondente a quel livello (Weller-Schwerdtfeger, 1977).\nLa curva tautocrona delle temperature ha permesso di costruire le isoterme annuali del Plateau Antartico, dando modo di meglio comprendere il clima della calotta orientale. Con la \u2018South Pole - Queen Maud Land traverse\u2019, lungo un percorso di circa 4.200 chilometri, si stabilirono 75 stazioni (una ogni 55 chilometri circa); i dati misero in luce una temperatura media annua disomogenea rispetto alla quota; in particolare, durante la seconda traversa (15 dicembre 1965 - 29 gennaio 1966), dal Polyus Nedostupnosti verso Plateau Station, si rilev\u00f2 un gradiente superadiabatico di -1,57\u00a0\u00b0C/100\u00a0m, come mostra il quadro seguente (Picciotto et al., 1971, pp.\u00a0258\u2013261):\nMa una crescita della temperatura con la quota era gi\u00e0 stata documentata nel 1962-63 durante una traversa al Polo Sud: tra 87\u00b055' e 88\u00b004' lat. S, procedendo a est da 2.840\u00a0m a 3.002\u00a0m, la media annua passava da -46,2\u00a0\u00b0C a -44,9\u00a0\u00b0C: un'anomalia, veniva spiegato, probabilmente dovuta all'effetto dei venti catabatici (Taylor, 1971, p.\u00a0221).\nL'archivio australiano.\nLa stazione automatica messa in funzione dagli australiani a Dome A tuttavia, anche se non ha finora rilevato eclatanti minimi termici, lascia aperto il quesito se il top del Plateau Antartico rappresenti il luogo pi\u00f9 freddo della Terra, almeno dal punto di vista della temperatura media annua. L'archivio, partito nel marzo 2005, comprende i dati rilevati a 10\u00a0m di profondit\u00e0: che, rispecchiando i valori medi del suolo (ghiaccio), risultano inferiori a quelli in aria libera, usualmente utilizzati in climatologia. Ebbene, la curva tautocrona di Dome A si pone fra -57\u00a0\u00b0C e -58\u00a0\u00b0C: un po' pi\u00f9 in alto del valore ipotizzato, ma al di sotto di quello conosciuto per Vostok, fissato a -56,5\u00a0\u00b0C (periodo 1958-2006). Se vale la stessa differenza rispetto al valore in aria libera (-1,1\u00a0\u00b0C a Vostok), a Dome A la media annua sarebbe compresa fra -56\u00a0\u00b0C e -57\u00a0\u00b0C.\nI mutamenti climatici.\nNegli ultimi decenni le osservazioni meteorologiche hanno evidenziato un netto riscaldamento della Penisola Antartica. Le cause sono state individuate nel SAM (Southern Annular Mode). Si tratta di un anello di correnti occidentali che soffiano sugli oceani; quando i venti incontrano i rilievi peninsulari, danno luogo a una divergenza, piegando a nord e a sud. Negli ultimi decenni si \u00e8 notato un intensificarsi del SAM, che nel Mare di Bellingshausen ha innescato una riduzione della superficie glaciale e, per conseguenza, una diminuzione dell'albedo, mentre la nuvolosit\u00e0 \u00e8 aumentata, rallentando la dispersione del calore. La prevalenza dei venti occidentali, inoltre, ha ostacolato anche le irruzioni fredde dalle regioni del plateau. Essendo venuto meno questo meccanismo di scambio, mentre nella Penisola Antartica e nelle aree adiacenti si \u00e8 assistito a un riscaldamento accelerato, nel resto del continente la temperatura media \u00e8 scesa: nel trentennio 1971-2000, eccetto qualche settore costiero, si \u00e8 registrata una diminuzione di circa 0,25\u00a0\u00b0C per decennio.\nLa fase ciclica.\nL'evoluzione climatica, tuttavia, potrebbe essere soggetta a oscillazioni periodiche regolate dalla SAO (Semi-annual Oscillation). Si tratta d'una variazione dei campi barici dell'emisfero australe che, a inizio inverno e in primavera, permette il trasporto di imponenti masse d'aria verso sud, e viceversa a fine inverno e d'estate. Si \u00e8 per\u00f2 scoperto un andamento ciclico della SAO: ogni 12 e 30-35 anni. Nel 1998, una ricerca del climatologo Michiel R. van den Broeke concludeva: \u00abSe questo processo \u00e8 provato essere ripetitivo e valido per l'intero continente, un accelerato riscaldamento dell'Antartide orientale \u00e8 da attendersi nel prossimo decennio, comparabile con quello osservato prima del 1975\u00bb. L'ordine di grandezza previsto, \u00e8 di 1\u00a0\u00b0C in pi\u00f9 entro 15 anni (van den Broeke, 1998).\nI dati strumentali.\nSul Plateau Antartico i segnali termici, al momento, sono contrastanti. Nel 2002-05, ad Amundsen-Scott e a Vostok sembrava essere subentrata una fase meno rigida, ma il 2006 ha mostrato un andamento diverso, anche se non \u00e8 ancora chiarita quale sia l'influenza della polarit\u00e0 di ENSO (El Ni\u00f1o Southern Oscillation) sul clima della regione. L'analisi degli archivi meteorologici, tuttavia, permette di delineare un'evoluzione complessiva per il continente (con esclusione della Penisola Antartica, che rappresenta un caso climatico a s\u00e9). Il riferimento sono sette basi permanenti dove le osservazioni si siano protratte per almeno 50 anni senza interruzioni, ovvero:\nI dati relativi alle medie annue sono quelli resi omogenei da Gareth J. Marshall (British Antarctic Survey), con l'eccezione del 1957 per Amundsen-Scott e Casey, del 1957 e del 1994 per Scott, dove l'assenza di alcuni dati mensili \u00e8 stata estrapolata. Per il periodo 1957-2006, la temperatura media complessiva delle sette basi (normale) \u00e8 risultata di -18,66\u00a0\u00b0C (deviazione standard: 0,54\u00a0\u00b0C). Le medie annue sono poi state scomposte per decennio, ottenendo il seguente quadro storico:\nGli scarti, anche se ridotti, in questo caso diventano molto pi\u00f9 significativi di quanto possano esserlo per le singole basi, e mettono in mostra un raffreddamento intervenuto alla fine del XX secolo e che si protrae nel XXI; in particolare, con -19,04\u00a0\u00b0C, \u00e8 il decennio 1992-2001 a segnalarsi come il pi\u00f9 freddo in assoluto. Le pi\u00f9 forti differenze negative rispetto alla normale si colgono nel 1960 (-0,95\u00a0\u00b0C) e nel 1993 (-0,93\u00a0\u00b0C), mentre gli scostamenti positivi pi\u00f9 alti si rinvengono nel 1980 (+1,13\u00a0\u00b0C) e nel 1991 (+1,07\u00a0\u00b0C).\nClima nelle ere.\nLe carote di ghiaccio recuperate dalle calotte forniscono informazioni fondamentali sulle evoluzioni ambientali del passato, grazie alla capacit\u00e0 della neve di mantenere le stesse propriet\u00e0 chimiche dipendenti dalle condizioni climatiche presenti nel momento della precipitazioni. L'archivio storico naturale pu\u00f2 riportarci indietro anche centinaia di migliaia di anni, come \u00e8 accaduto a Vostok, dove sono stati analizzati i residui informativi degli ultimi 220\u00a0000 anni.\nAttraverso le sostanze intrappolate nel ghiaccio, come ad esempio le bolle d'aria, \u00e8 possibile innanzitutto stabilire le variazioni di metano e di anidride carbonica di un particolare periodo. Gli specialisti ritengono che i primi ghiacciai si formarono circa 50 milioni di anni fa, ma solo 20 milioni di anni fa ebbe origine la calotta, che nel Mio-Pliocene raggiunse la sua massima espansione, e che da 2 milioni di anni ha acquisito caratteri polari, contraddistinti da temperature pi\u00f9 rigide.\nGli studi pi\u00f9 accurati riguardano gli ultimi 20\u00a0000 anni, quindi il periodo che va dall'ultima glaciazione fino ad oggi. Grazie all'ausilio del metodo del carbonio 14 gli esperti hanno datato i resti dei nidi dei pinguini e degli uccelli, riuscendo ad assegnare a 17\u00a0000 anni fa l'inizio della deglaciazione. L'inizio della presenza costante dei pinguini risale a 7000 anni fa, mentre una piccola glaciazione \u00e8 stata rilevata nell'intervallo fra il 1500 e il 1850 d.C."}
{"id": "469045", "revid": "287204", "url": "https://it.wikipedia.org/wiki?curid=469045", "title": "Pallavolo Catania", "text": "La Pallavolo Catania \u00e8 stata una societ\u00e0 pallavolistica maschile di Catania.\nStoria.\nCUS Catania.\nLa pallavolo a Catania fu inizialmente praticata dal CUS, che partecip\u00f2 al suo primo campionato di Serie A nella stagione 1971-72, concludendo al settimo posto finale. Ritorn\u00f2 in Serie A per una stagione dopo l'allargamento della categoria a 24 squadre (1976-77).\nPallavolo Catania.\nDistaccatasi dal CUS la societ\u00e0 \"Pallavolo Catania\" prese parte alla stagione 1972-73 con il patrocinio dello sponsor Brumi e a quelle tra il 1973-74 e il 1979-80 con il marchio Paoletti sulle maglie.\nNel 1977-78 la Paoletti fu la prima squadra siciliana a conquistare uno scudetto in uno sport di squadra; il giovane \"team\", formato in gran parte da atleti del territorio allenati da Carmelo Pittera, vinse 21 gare su 22, perdendo il solo \"match\" di Torino contro la Klippan. Per i suoi successi catanesi Pittera fu assunto come commissario tecnico della Nazionale italiana; ai Mondiali del 1978, conclusi dall'Italia al secondo posto dietro all'Unione Sovietica, presero parte sei giocatori della Paoletti, Alessandro, Nassi, Scilipoti, Greco e Concetti, che con Cirota, Mazzoleni, Mazzeo e il cecoslovacco Koudelka facevano parte della formazione Campione d'Italia.\nI primi problemi economici colpirono la squadra dopo l'abbandono dello sponsor Paoletti, nel 1980. Dopo il brillante secondo posto conquistato in quella stagione, la squadra, patrocinata dalla Torre Tabita Arredamenti, retrocesse una prima volta nel 1980-81 e, dopo un ripescaggio in A1 dovuto alla rinuncia dell'Amaro Pi\u00f9 Loreto, una seconda volta nel 1981-82. Per quattro stagioni il club milit\u00f2 in Serie A2, ottenendo il ritorno in massima categoria al termine del campionato 1985-86, dopo i \"play-off\" vinti, assieme all'Arrital Fontanafredda, contro Belluno e Vimercate.\nCon lo sponsor Acqua Pozzillo, poi Terme di Acireale, gioc\u00f2 ancora in Serie A1 dal 1986-87 al 1991-92. In questo periodo fecero parte della squadra affermati campioni quali gli argentini Hugo Conte e Waldo Kantor e, in seguito, l'olandese Peter Blang\u00e9. Diciassette anni dopo lo scudetto vinto dalla Paoletti, chiuse la sua parabola: travolta da una pesante crisi economica, era retrocessa in B dopo il fallimentare torneo 1994-95, terminato all'ultimo posto senza nessuna vittoria all'attivo.\nPallavolo Catania SpA.\nIn seguito diverse squadre catanesi, tra cui il CUS, presero parte al campionato di B2; il ritorno tra i professionisti avvenne nell'estate del 2007, quando la Pallavolo Catania, fondata nel 2006, dopo una stagione conclusasi con l'eliminazione nei \"play-off\" promozione, acquist\u00f2 dall'Archilegno Ostia il diritto a partecipare al campionato di Serie A2 2007-08, sponsorizzata dalla SP Energia Siciliana e dalla compagnia navale TTTLines; la squadra concluse il campionato in quinta posizione e disput\u00f2 i \"play-off\" promozione. Prender\u00e0 nuovamente parte al campionato di Serie A2 nella stagione 2008-09, con un deludente terzultimo posto e la relativa retrocessione in B1."}
{"id": "469048", "revid": "767487", "url": "https://it.wikipedia.org/wiki?curid=469048", "title": "ExtendedancEPlay", "text": "ExtendeDancEPlay \u00e8 il primo EP dei Dire Straits.\nCaratterizzato da sonorit\u00e0 pi\u00f9 morbide e spensierate che in passato, il disco non rinuncia per\u00f2 a scagliarsi, seppur attraverso un sopraffino gioco ironico, contro i fanatismi imperanti nel mondo della musica (\"Badges, Posters, Stickers and T-Shirts\"), non lesina sarcasmi verso un certo tipo di amore immortalato dalle canzonette (\"Two Young Lovers\" e \"If Had You\") e riesce anche a sorridere amabilmente su alcune poco note conseguenze della notoriet\u00e0 (\"Twisting by the Pool\")."}
{"id": "469049", "revid": "436907", "url": "https://it.wikipedia.org/wiki?curid=469049", "title": "Showdown", "text": ""}
{"id": "469050", "revid": "339392", "url": "https://it.wikipedia.org/wiki?curid=469050", "title": "A.I. Artificial Intelligence", "text": ""}
{"id": "469052", "revid": "228587", "url": "https://it.wikipedia.org/wiki?curid=469052", "title": "Aztl\u00e1n", "text": "Aztl\u00e1n (IPA: , secondo la pronuncia spagnola) o \u0100ztl\u0101n (IPA: , secondo la pronuncia nahuatl classica) \u00e8 la leggendaria terra d'origine degli Aztechi e di tutte le popolazioni di etnia nahua, una tra le pi\u00f9 importanti culture mesoamericane.\nEtimologia.\n\"Azt\u0113cah\", in lingua nahuatl, significa proprio \"gente di Aztl\u00e1n\".\nL'etimologia della parola \"Aztl\u00e1n\" \u00e8 incerta. Secondo quanto riportato nella \"Cr\u00f3nica Mexicayotl\", il nome \"Aztl\u00e1n\" deriverebbe dalla parola nahuatl \"\u0101ztatl\" (composto da \"\u0101tl\", \"acqua\" unito a \"iztatl\", \"sale\"), che significa airone (o uccello d'acqua dalle piume bianche), alla quale \u00e8 stato aggiunto il gruppo suffissale \"-tl\u0101-n\", che deriva nomi di luoghi, col significato di \"il posto nelle vicinanze di\": \"Aztl\u00e1n\" vorrebbe quindi dire \"posto degli aironi\". Tuttavia, quest'ultimo \u00e8 considerato un caso di paretimologia. La derivazione, proposta nella \"Cr\u00f3nica Mexicayotl\", di \"Aztl\u00e1n\" a partire da \"\u0101ztatl\", infatti, non \u00e8 in accordo con le normali regole morfologiche previste dalla grammatica nahuatl, secondo le quali il sostantivo derivato da \"\u0101ztatl\" per mezzo dei suffissi \"-tl\u0101-n\" avrebbe dovuto essere \"\u0100ztatl\u0101n\", piuttosto che \"\u0100ztl\u0101n\".\n\u00c8 stato anche suggerito che il nome \"Aztl\u00e1n\" potesse significare \"il luogo (del) Bianco\", a causa della somiglianza a livello fonetico tra questo e la parola \"\u0101ztapiltic\", ovvero \"qualcosa di estremamente bianco\". Anche in questo caso, per\u00f2, non sembra possibile confermare l'ipotesi, in quanto i due termini, \"Aztl\u00e1n\" e \"\u0101ztapiltic\", si segmentano in maniera differente: il primo, come gi\u00e0 detto, \u00e8 analizzabile come \"\u0101z\" + \"-tl\u0101-\" + \"-n\", mentre il secondo si scinde in \"\u0101-\" (da \"\u0101tl\", \"acqua\") + \"-(i)zta-\" (da \"iztatl\", \"sale\") + \"-pil-\" (da \"pilli\", \"figlio, cucciolo di\") + \"-ti-\" (suffisso che significa \"diventare, divenire\") + \"-c\" (suffisso indicante il nomen agentis). Si tratta nuovamente di un'etimologia che contempla il motivo dell'airone, poich\u00e9 \"il figlio del sale d'acqua\" \u00e8 una metafora che sta a indicare il colore bianco caratteristico del volatile.\nSecondo un'altra teoria, \"Aztl\u00e1n\" deriverebbe dal nome del dio Atl, associato all'acqua, e significherebbe \"vicino all'acqua\". Anche in questo caso, tuttavia, ci si troverebbe di fronte a un'analisi scorretta, che non tiene conto del fatto che la radice del nome \"\u0101tl\" \u00e8 \"\u0101-\" e non \"\u0101z-\", la quale ha una \"z\" in pi\u00f9, necessaria per ottenere l'attesa \"\u0100ztl\u0101n\".\nL'etimologia pi\u00f9 rispettosa delle realt\u00e0 morfologiche della lingua nahuatl \u00e8 quella proposta da J. R. Andrews, il quale suggerisce che il nome \"Aztl\u00e1n\" possa provenire dal sostantivo \"\u0101ztli\", \"strumento, utensile\" ampliato col complesso suffissale \"-tl\u0101-n\" col significato complessivo di \"luogo (nelle vicinanze) dell'utensile\".\nI \"Nahuatlaca\".\nLa leggenda nahua narra di un luogo di nome Chicomoztoc, cio\u00e8 \"posto delle sette caverne\", popolato da altrettante trib\u00f9:\nInsieme, i \"nahuatlaca\" (\"gente nahuatl\") lasciarono le caverne e si stabilirono ad Aztl\u00e1n.\nCiascuno di questi popoli fonder\u00e0 poi una propria citt\u00e0-stato nell'attuale territorio del Messico: le pi\u00f9 importanti furono Xochimilco, Tlahuica (oggi nello stato di Morelos), Acolhua, Tlaxcala, Huexotzinca (l'odierna Puebla), Azcapotzalco e Matlazinca.\nGli Aztechi furono gli ultimi a emigrare (intorno all'830) e, secondo il mito, impiegarono 302 anni per raggiungere la loro meta. Una volta giunti nella valle di Anahuac (odierna Valle del Messico), ogni territorio era gi\u00e0 stato occupato e furono costretti a deviare il loro percorso verso le sponde del Lago Texcoco. Qui, finalmente, gli apparve il simbolo risolutore della profezia che nel 1325 permise a Tenoch la fondazione di Tenochtitlan.\nIpotesi sulla collocazione geografica.\nAlexander von Humboldt, in base ai suoi studi sulla geografia di Aztl\u00e1n, propose la collocazione della misteriosa citt\u00e0 in una contea a sud del Wisconsin. Nel 1837 una spedizione capeggiata da Nathaniel F. Hyer, un giudice di Milwaukee, raggiunse la localit\u00e0 e le diede il nome di Aztalan. Oggi esiste un importante centro archeologico che descrive abbastanza fedelmente usanze e stili di vita delle antiche popolazioni che abitarono il luogo.\nNel 1887 tuttavia l'antropologo messicano Alfredo Chavero dichiar\u00f2 che Aztl\u00e1n era in realt\u00e0 situata sulle coste messicane dell'Oceano Pacifico, nello stato di Nayarit. La sua teoria trov\u00f2 l'opposizione della comunit\u00e0 scientifica e un discreto consenso popolare. Negli anni ottanta il presidente del Messico Jos\u00e9 L\u00f3pez Portillo rilanci\u00f2 questa teoria, facendo coincidere Aztl\u00e1n con l'odierna citt\u00e0 di Mexcaltitlan (sempre nel Nayarit). Le sue parole furono considerate un gesto di propaganda politica e vennero bocciate dagli studiosi messicani. Ciononostante, lo stato di Nayarit ha incorporato il simbolo di Aztl\u00e1n nel proprio stemma, proclamandosi \"culla dei messicani\".\nAlcuni, sulla base dell'assonanza dei nomi e di una somiglianza etimologica, hanno accostato Aztl\u00e0n all'Atlantide narrata da Platone. Il \"Codice Boturini\" descrive Aztlan come \"un'isola in mezzo a una distesa d'acqua\". La teoria, come molte altre analoghe, non ha alcun riscontro scientifico tale da poter essere considerata attendibile."}
{"id": "469053", "revid": "4327", "url": "https://it.wikipedia.org/wiki?curid=469053", "title": "Unlawful Entry", "text": ""}
{"id": "469054", "revid": "110157", "url": "https://it.wikipedia.org/wiki?curid=469054", "title": "Museo archeologico nazionale della Sibaritide", "text": "Il Museo archeologico nazionale della Sibaritide, \u00e8 un museo archeologico che si trova tra il parco archeologico dell'antica Sybaris e l'attuale cittadina di Sibari (frazione del comune di Cassano all'Ionio, in provincia di Cosenza). Sorge a 4 metri s.l.m.\nStoria.\nLa sede principale del museo \u00e8 sorta negli anni novanta su progetto dell'architetto Riccardo Wallach.\nTra le aree di scavo, ve n'\u00e8 una aperta al pubblico sulla SS 106, a circa 2\u00a0km in direzione sud rispetto alla sede principale.\nIl museo ospita al suo interno reperti che risalgono dall'era protostorica della Magna Grecia fino alla civilt\u00e0 romana relative alle citt\u00e0 di \"Sybaris\", \"Thurii\" e \"Copia\", e ai vari stanziamenti presenti nella zona compresi il \"Brutium\" e l\"'Enotria\", rinvenuti principalmente negli scavi di Parco del Cavallo, Casa Bianca, Castiglione di Paludi e Timpone Motta.\nLe testimonianze di maggiore interesse sono frutto degli scavi nel parco archeologico di Francavilla Marittima dalla cui necropoli provengono i corredi tombali risalenti all'et\u00e0 del ferro;dal santuario di Atena del VI-IV secolo a.C. provengono gli ornamenti religiosi ed i frammenti architettonici.\nDi notevole importanza la tabella in bronzo con dedica ad Atena appartenente a \"Kleombrotos\" figlio di Dexilaos, vincitore di una gara ad Olimpia, risalente agli inizi del VI secolo a.C.\nDa qualche anno, una nuova sala \u00e8 stata aperta con molti pezzi restituiti da vari musei stranieri, tra cui il \"Getty Museum\" statunitense, perch\u00e9 acquisiti illegalmente sul mercato clandestino.\nIl sito di scavo aperto al pubblico si estende su un'area vasta di circa 500 m di lato, e comprende una parte considerevole delle vie principali di \"Copia\", oltre a ruderi di diverse ville, con molti pavimenti a mosaico ed, in un caso, di una piccola piscina. Nel sito sono comprese alcune zone non aperte al pubblico, dove viene curata la ripulitura degli oggetti rinvenuti \"in situ\"."}
{"id": "469055", "revid": "1318658", "url": "https://it.wikipedia.org/wiki?curid=469055", "title": "The Battle of the Villa Fiorita", "text": ""}
{"id": "469057", "revid": "990063", "url": "https://it.wikipedia.org/wiki?curid=469057", "title": "Scambio File Bluetooth", "text": "Scambio File Bluetooth \u00e8 un'utility sviluppata dalla Apple Inc. e inclusa con il sistema operativo macOS. Essa permette di trasferire file a e da un altro dispositivo Bluetooth.\nPer esempio, si possono scambiare documenti con un cellulare o con un PDA.\nFunzionalit\u00e0.\nScambio Documenti Bluetooth pu\u00f2:"}
{"id": "469059", "revid": "2175", "url": "https://it.wikipedia.org/wiki?curid=469059", "title": "The Deep Six", "text": ""}
{"id": "469060", "revid": "4327", "url": "https://it.wikipedia.org/wiki?curid=469060", "title": "Eaux profondes", "text": ""}
{"id": "469062", "revid": "1924342", "url": "https://it.wikipedia.org/wiki?curid=469062", "title": "Head Above Water (singolo)", "text": "Head Above Water \u00e8 un singolo della cantante canadese Avril Lavigne, pubblicato il 19 settembre 2018 come primo estratto dall'album omonimo.\nIl brano \u00e8 stato scritto dalla stessa Lavigne in collaborazione con Travis Clark dei We the Kings e Stephan Moccio e prodotto da quest'ultimo.\nDescrizione.\nIl brano \u00e8 incentrato nello specifico sull'esperienza vissuta dalla cantante nel 2014, ammalatasi della malattia di Lyme e costretta a restare per cinque mesi a letto, senza potersi alzare, convinta di morire. Scrisse la canzone a letto tra le braccia della madre.\nCome lei stessa ha affermato in seguito, mentre scriveva la canzone ha pensato anche alle persone che avrebbero ascoltato \"Head Above Water\" e alle loro possibili difficolt\u00e0 e sofferenze (pi\u00f9 o meno gravi), per infondergli speranza e aiutarli cos\u00ec come la canzone ha aiutato lei.\nVideo musicale.\nPer il brano \u00e8 stato realizzato un lyric video, pubblicato il 19 settembre 2018 sul canale YouTube della cantante.\nIl 27 settembre 2018, in occasione del trentaquattresimo compleanno della cantante, \u00e8 stato pubblicato il video ufficiale del brano, diretto da Elliott Lester e girato ad agosto in Islanda nei pressi di V\u00edk \u00ed M\u00fdrdal e in uno studio a Los Angeles. Avril ha registrato le sue scene solo in studio e queste sono state poi inserite, con la computer grafica, nelle riprese effettuate in Islanda. Qui ha girato il video solo una controfigura per le scene riprese da pi\u00f9 lontano.\nEsibizioni dal vivo.\nAvril Lavigne ha eseguito \"Head Above Water\" per la prima volta dal vivo durante una puntata del talk show serale \"Jimmy Kimmel Live!\", andata in onda il 26 settembre 2018.\nLa canzone \u00e8 stata cantata dal vivo in occasione della finale della versione statunitense di \"Ballando con le stelle\" il 19 novembre 2018."}
{"id": "469064", "revid": "1924342", "url": "https://it.wikipedia.org/wiki?curid=469064", "title": "Wide Awake (Joe McElderry)", "text": "Wide Awake \u00e8 l'album di debutto del cantante pop britannico Joe McElderry, pubblicato il 22 ottobre 2010 dall'etichetta discografica Syco.\nIl disco contiene il singolo di debutto del cantante, \"The Climb\", cover dell'omonimo brano di Miley Cyrus pubblicata contemporaneamente alla sua vittoria della sesta serie britannica del talent show \"X Factor\". \u00c8 stato anticipato dalla pubblicazione come singolo del brano \"Ambitions\", anch'essa una cover di un brano reso noto dai Donkeyboy, seguito da \"Someone Wake Me Up\", inserito nella colonna sonora di \"Le cronache di Narnia - Il viaggio del veliero\".\nTra le tracce sono presenti altre cover, come quella di \"Superman (It's Not Easy)\", brano dei Five for Fighting, di \"Real Late Starter\", di Nerina Pallot e di \"Smile\" di Uncle Kracker.\nHa ottenuto un buon successo di vendite, raggiungendo la terza posizione in Regno Unito e la quinta in Irlanda."}
{"id": "469065", "revid": "287204", "url": "https://it.wikipedia.org/wiki?curid=469065", "title": "Aztlan", "text": ""}
{"id": "469066", "revid": "1318658", "url": "https://it.wikipedia.org/wiki?curid=469066", "title": "A Farewell to Arms", "text": ""}
{"id": "469069", "revid": "8596", "url": "https://it.wikipedia.org/wiki?curid=469069", "title": "Goodbye, Mr. Chips", "text": ""}
{"id": "469070", "revid": "11266", "url": "https://it.wikipedia.org/wiki?curid=469070", "title": "Tommaso Pompei", "text": "Biografia.\nLaureato in Economia e Commercio presso l'Universit\u00e0 degli studi di Roma \"La Sapienza\".\nResponsabile dei sistemi informativi della compagnia aerea Alitalia negli anni \u201880, nel 1994 \u00e8 amministratore delegato di Sigma, societ\u00e0 specializzata nello sviluppo di servizi informatici di propriet\u00e0 dell'IRI e delle Ferrovie dello Stato.\nDa Amministratore Delegato del consorzio Pronto Italia (1992-1994) contribuisce in modo determinante all'assegnazione della licenza per la seconda rete radiomobile italiana (Omnitel Pronto Italia). Dopo l'aggiudicazione della licenza, Pompei riveste un ruolo di primo piano nella fase di avvio, in qualit\u00e0 di Chief Operations Officer (1994), Direttore Centrale Affari Istituzionali (1995) di Omnitel e poi direttore per le strategie nelle telecomunicazioni del gruppo Olivetti.\nL'anno successivo \u00e8 nominato presidente di Olivetti Telemedia. Incarico che detiene per poco tempo, pochi mesi dopo lascia l'azienda di Ivrea per trasferirsi all'Enel come responsabile dell'area telecomunicazioni, chiamato da Franco Tat\u00f2.\nDal 1997 \u00e8 amministratore delegato della societ\u00e0 Wind, che affronta la liberalizzazione del mercato delle telecomunicazioni sia nella telefonia fissa, sia nella telefonia mobile. Con l'arrivo all'Enel del nuovo amministratore delegato Paolo Scaroni, la partecipazione in Wind non viene ritenuta strategica e l'azienda viene ceduta al finanziere egiziano Naguib Sawiris.\nA ottobre 2005 assume la guida di Tiscali, dopo l'uscita del fondatore Renato Soru divenuto presidente della Regione Sardegna. Il 28 febbraio 2008 Tommaso Pompei, di comune accordo con la Societ\u00e0, rimette le proprie deleghe da amministratore delegato di Tiscali.\nNel mezzo, il 14 febbraio 2006, \u00e8 nominato presidente di Telit Communications S.p.A., incarico che lascia il 30 gennaio 2007 per motivi personali.\nIl 17 novembre 2008 Tommaso Pompei viene nominato Amministratore Delegato di Vitrociset SpA, da cui si dimette nel febbraio 2011.\nSuccessivamente si dedica alla ristrutturazione di gruppi immobiliari (come ad esempio Boscolo Hotels S.p.A.) su mandato delle principali banche, e costituisce un fondo di investimenti privato per lo sviluppo di start up innovative.\nIl 13 novembre 2015 viene annunciato che sar\u00e0 affidata a lui da parte di Enel la guida della newco per la realizzazione della rete in fibra ottica."}
{"id": "469073", "revid": "4327", "url": "https://it.wikipedia.org/wiki?curid=469073", "title": "Dream of Love", "text": ""}
{"id": "469074", "revid": "486946", "url": "https://it.wikipedia.org/wiki?curid=469074", "title": "Mezhrobpom", "text": ""}
{"id": "469075", "revid": "4327", "url": "https://it.wikipedia.org/wiki?curid=469075", "title": "On Her Majesty's Secret Service", "text": ""}
{"id": "469076", "revid": "196390", "url": "https://it.wikipedia.org/wiki?curid=469076", "title": "A View to a Kill", "text": ""}
{"id": "469077", "revid": "599013", "url": "https://it.wikipedia.org/wiki?curid=469077", "title": "From Russia with Love", "text": ""}
{"id": "469078", "revid": "47767", "url": "https://it.wikipedia.org/wiki?curid=469078", "title": "Tomorrow Never Dies", "text": ""}
{"id": "469079", "revid": "697352", "url": "https://it.wikipedia.org/wiki?curid=469079", "title": "The World Is Not Enough", "text": ""}
{"id": "469081", "revid": "1318658", "url": "https://it.wikipedia.org/wiki?curid=469081", "title": "Die Another Day", "text": ""}
{"id": "469083", "revid": "1318658", "url": "https://it.wikipedia.org/wiki?curid=469083", "title": "Dr. No", "text": ""}
{"id": "469084", "revid": "4327", "url": "https://it.wikipedia.org/wiki?curid=469084", "title": "The Man with the Golden Gun", "text": ""}
{"id": "469085", "revid": "399", "url": "https://it.wikipedia.org/wiki?curid=469085", "title": "Rudolf Bultmann", "text": "Fra i suoi allievi si contano, fra gli altri, Hans Jonas, Heinrich Schlier, Uta Ranke-Heinemann, Ernst K\u00e4semann, G\u00fcnther Bornkamm, Ernst Fuchs e Herbert Braun. Bultmann \u00e8 noto principalmente per il suo programma di demitologizzazione del messaggio evangelico.\nBiografia.\nBultmann era figlio di un pastore protestante. Dal 1895 al 1903 frequent\u00f2 il ginnasio umanistico a Oldenburg. Dopo la maturit\u00e0 studi\u00f2 teologia evangelica a Tubinga, Berlino e Marburgo, dove si laure\u00f2 nel 1910 e, due anni dopo, ottenne l'abilitazione all'insegnamento (\"Privatdozent\"). Ebbe cattedre a Breslavia (1916-20), Gie\u00dfen (1920-21) e Marburg (1921-1951).\nLa sua \"Storia della tradizione sinottica\" del 1921 \u00e8 tuttora considerata uno strumento essenziale della ricerca neotestamentaria persino da studiosi che respingono sia l'analisi di Bultmann relativa alle unit\u00e0 narrative di cui i Vangeli sarebbero composti (e all'utilizzo nel Nuovo Testamento delle figure retoriche dei tropi), sia quella critica delle forme di cui Bultmann \u00e8 stato l'esponente di maggior rilievo.\nNella sua opera \"Nuovo Testamento e Mitologia\", del 1941, Bultmann prospett\u00f2 una demitoligizzazione del messaggio evangelico. Egli non voleva tanto rendere scientifico il messaggio neotestamentario, quanto fare rilevare che il linguaggio mitico dei Vangeli trasmette una verit\u00e0 che non \u00e8 immediatamente accessibile al pensiero scientifico. Di conseguenza il Ges\u00f9 storico deve essere nettamente separato dal Cristo del \"kerigma\".\nSecondo Bultmann il linguaggio mitologico non \u00e8 pi\u00f9 comprensibile oggi all'uomo moderno, e la fede non pu\u00f2 essere ridotta a un mero prendere per vera una serie di fatti miracolosi. Bultmann vorrebbe dunque spogliare il messaggio evangelico dal linguaggio mitologico e renderlo comprensibile all'uomo moderno. A tale scopo egli utilizza il metodo storico-critico e recepisce, dall'esistenzialismo di Martin Heidegger, il principio dell'interpretazione esistenziale, in base al quale il mito deve essere interpretato in base alla comprensione di s\u00e9 dell'uomo che il mito medesimo intende comunicare.\nSeguendo una tesi proposta da vari autori di Storia delle religioni, come Hans-Joachim Schoeps, Bultmann difende la teoria dell'ellenizzazione del giudeo-cristianesimo primitivo, che sarebbe stata realizzata da Paolo di Tarso sotto l'influenza delle religioni misteriche e dello gnosticismo. Secondo Bultmann, Paolo svincola Ges\u00f9 di Nazaret dal suo ambito profetico giudeo e lo riveste del concetto di divinit\u00e0 presente nel redentore delle religioni misteriche.\nInfluenza e critiche.\nBultmann fu un insegnante eccezionale e incoraggi\u00f2 l'indipendenza mentale tra i suoi studenti: il risultato furono due importanti sviluppi all'interno della \"scuola Bultmann\". Nel 1954 Ernst K\u00e4semann sollev\u00f2 \"la questione del Ges\u00f9 storico\" (cio\u00e8 la questione del significato della conoscenza del Ges\u00f9 storico per la fede cristiana), e un certo numero di allievi di Bultmann svilupparono una posizione indipendente da quella del loro insegnante sulla questione. In seguito Ernst Fuchs e Gerhard Ebeling, basandosi sull'analisi esistenzialista di Bultmann, svilupparono un metodo di interpretazione del Nuovo Testamento che enfatizzava il modo linguistico dell'esistenza umana, dando vita alla cosiddetta nuova ermeneutica. Lo stesso Bultmann prese parte a queste discussioni insieme ai suoi allievi per tutto il tempo che la sua salute lo permise, vivendo in seguito tranquillamente a Marburgo. \nDopo la sua morte nel 1976, le posizioni di Bultmann sono state col tempo soggette a crescenti critiche, che hanno portato gli studiosi moderni a superare le sue teorie. In particolare, secondo il teologo e storico del cristianesimo Larry Hurtado, Bultmann avrebbe \"avvicinato gli antichi testi cristiani con un criterio teologico, una particolare formulazione di \"giustificazione per fede\", con la quale ha poi giudicato se gli scritti fossero validi o meno.\" L'esegeta e sacerdote cattolico John Paul Meier ritiene che Bultmann avesse un \"modo sconcertante di risolvere complesse questioni con poche ed evasive frasi. I suoi argomenti non reggono, sebbene siano stati tramandati per generazioni\". \nIl filologo Bart Ehrman, pur concordando con alcune teorie di Bultmann, ha sottolineato come \"tra le nostre fila non vi sono pi\u00f9 critici delle forme che concordano con le formulazioni di Bultmann, il pioniere di tale interpretazione\". Anche il biblista Mauro Pesce afferma che \"\u00e8 ormai superata quella corrente di studiosi (fra cui Bultmann) che riteneva impossibile avere su Ges\u00f9, su ci\u00f2 che egli pensava e faceva, conoscenze storiche sufficientemente certe. Negli ultimi trent'anni la convinzione che si possa ricostruire un'immagine storica di Ges\u00f9 si \u00e8 molto rafforzata\".\nL'approccio fortemente scettico di Bultmann nei confronti del Nuovo Testamento ha ricevuto dure critiche anche da biblisti conservatori come Klaus Berger, Martin Hengel e Craig Blomberg. Nel suo libro \"Ges\u00f9 ed i testimoni oculari\", Richard Bauckham ha apertamente attaccato la critica delle forme proposta da Bultmann, sostenendo invece che i Vangeli siano opera di testimoni oculari della vita di Ges\u00f9."}
{"id": "469086", "revid": "834", "url": "https://it.wikipedia.org/wiki?curid=469086", "title": "Never Say Never Again", "text": ""}
{"id": "469088", "revid": "196390", "url": "https://it.wikipedia.org/wiki?curid=469088", "title": "Moonraker", "text": ""}
{"id": "469089", "revid": "1318658", "url": "https://it.wikipedia.org/wiki?curid=469089", "title": "Octopussy", "text": ""}
{"id": "469090", "revid": "599013", "url": "https://it.wikipedia.org/wiki?curid=469090", "title": "You Only Live Twice", "text": ""}
{"id": "469091", "revid": "1318658", "url": "https://it.wikipedia.org/wiki?curid=469091", "title": "For Your Eyes Only", "text": ""}
{"id": "469092", "revid": "599013", "url": "https://it.wikipedia.org/wiki?curid=469092", "title": "Thunderball", "text": ""}
{"id": "469093", "revid": "4327", "url": "https://it.wikipedia.org/wiki?curid=469093", "title": "Diamonds are Forever", "text": ""}
{"id": "469094", "revid": "33689", "url": "https://it.wikipedia.org/wiki?curid=469094", "title": "Licence to Kill", "text": ""}
{"id": "469095", "revid": "922800", "url": "https://it.wikipedia.org/wiki?curid=469095", "title": "Live and Let Die", "text": ""}
{"id": "469097", "revid": "4327", "url": "https://it.wikipedia.org/wiki?curid=469097", "title": "Agent Cody Banks", "text": ""}
{"id": "469098", "revid": "4327", "url": "https://it.wikipedia.org/wiki?curid=469098", "title": "Crash Dive", "text": ""}
{"id": "469099", "revid": "4327", "url": "https://it.wikipedia.org/wiki?curid=469099", "title": "Aguirre, der Zorn Gottes", "text": ""}
{"id": "469100", "revid": "6923", "url": "https://it.wikipedia.org/wiki?curid=469100", "title": "Imre Nagy", "text": "\u00c8 stato il punto di riferimento di un movimento che \u2013 all'interno stesso del Partito dei Lavoratori Ungheresi (marxista-leninista) \u2013 mirava all'apertura del paese all'Occidente (con la proposta uscita dal patto di Varsavia) e ad alcuni principi tipici della liberaldemocrazia, culminato nella rivoluzione del 1956. A seguito del fallimento della rivolta dovuto all'intervento delle forze armate sovietiche, fu imprigionato e poi giustiziato.\nBiografia.\nNacque da famiglia contadina e fu anche un apprezzato fabbro, prima di essere arruolato nell'esercito austroungarico durante la prima guerra mondiale sul fronte orientale. Fu fatto prigioniero il 29 luglio 1916 dall'esercito russo sul fronte galiziano durante l'offensiva del generale Brusilov; scopr\u00ec il comunismo nel 1918 e venne quindi arruolato nell'Armata Rossa. Serv\u00ec in Siberia, sotto il comando del commissario Jakov Jurovskij.\n\u00c8 destituita di fondamento la voce che lo vede membro del plotone che trucid\u00f2 l'ex-zar Nicola II, la sua famiglia e altri prigionieri del seguito: si tratta di un'omonimia con un Imre Nagy effettivamente presente, ma un tale nome e cognome sono ed erano molto diffusi in Ungheria. Nel 1921 torn\u00f2 in Ungheria dopo la rovinosa caduta del governo di B\u00e9la Kun il 1\u00ba agosto 1919, con la messa fuori legge del Partito Comunista ungherese e l'incarcerazione di molti suoi dirigenti. Il suo ritorno in Ungheria port\u00f2 aiuto al partito comunista ormai clandestino, ma nel febbraio 1930 dovette rifugiarsi a Mosca, dove studi\u00f2 agricoltura nell'Istituto della capitale e lavor\u00f2 nella sezione ungherese del Comintern.\nDurante la permanenza di Nagy in Unione Sovietica, molti comunisti non originari della Russia vennero arrestati, imprigionati e condannati a morte dal governo sovietico. In particolare, B\u00e9la Kun, che guidava la Repubblica Sovietica Ungherese, scomparve nella met\u00e0 degli anni Trenta. Questa tragedia provoc\u00f2 il panico tra gli emigrati ungheresi, come testimoniato da Julius H\u00e1y in \"Born 1900\". In questo periodo Nagy divenne un agente dell'apparato di sicurezza dell'Unione Sovietica, noto col nome di \"Volodya\".\nEra una pratica comune ed il fatto che sopravvisse alle purghe staliniane degli anni trenta e anni quaranta rafforza questa tesi. Sembra che Nagy abbia smesso di lavorare per lo spionaggio verso la fine degli anni trenta. Rientr\u00f2 in Ungheria al seguito dell'Armata Rossa nel 1944, alla caduta del regime dell'ammiraglio Horthy, ed entr\u00f2 nel governo provvisorio di Debrecen, costituito il 22 dicembre 1944, ottenendo posizioni ministeriali, inclusa quella di Ministro dell'Agricoltura e di Ministro degli Interni. Nel suo primo incarico fu il ministro della riforma agraria del 1945, appena finita la guerra, una riforma storica per l'Ungheria che dissolse il latifondo.\nNel 1949 critic\u00f2 numerose posizioni della politica agricola dell'Unione Sovietica e come conseguenza venne espulso del Politburo. Venne riammesso nel 1951, solo dopo aver fatto \"autocritica\"; realizz\u00f2 poi le idee che aveva tanto osteggiato. Divenne vice Primo ministro sotto M\u00e1ty\u00e1s R\u00e1kosi, ma fu promosso primo ministro dopo la morte di Stalin, quando Georgij Malenkov, successore di Stalin alla guida del governo dell'URSS, lo prefer\u00ec agli altri membri del partito insieme a tutta la direzione collegiale del Cremlino nella riunione tenutasi a Mosca il 13 giugno 1953, pochi giorni prima dell'insurrezione di Berlino Est e pochi giorni prima della caduta di Berija, arrestato al Cremlino il 26 giugno con un colpo di mano preparato da Khru\u0161\u010d\u0451v e dal suo gruppo.\nPrimo ministro (1953-1955, 1956).\nNagy, a partire dalla riunione del Politburo del 27 giugno 1953 nella quale present\u00f2 un discorso con giudizio molto duro sul passato rakosiano e dal discorso pi\u00f9 moderato in Parlamento del 4 luglio, cerc\u00f2 di creare un \"nuovo corso\" nel sistema comunista, moderando il ritmo dell'industrializzazione, permettendo ai contadini di abbandonare la collettivizzazione delle fattorie e limitando il regime del terrore. Tra gli altri liber\u00f2 dalle prigioni J\u00e1nos K\u00e1d\u00e1r, incarcerato tre anni prima, pur essendo stato il ministro dell'Interno che aveva \"convinto\" alla confessione L\u00e1szl\u00f3 Rajk nel 1949. Ma quando, nel 1955, Chru\u0161\u010d\u0451v, il vero detentore del potere, spodest\u00f2 Malenkov, Nagy fu costretto a dimettersi dal suo incarico. Il 18 aprile fu sostituito da Andr\u00e1s Hegedus e fu espulso dal partito comunista.\nLa rielezione di R\u00e1kosi, un filo-sovietico, e il \"discorso segreto\" di Chru\u0161\u010d\u0451v il 25 febbraio 1956 al ventesimo Congresso del Partito Comunista Sovietico, contribuirono all'inquietudine dell'Ungheria. Per ammansire la diffusa scontentezza popolare, R\u00e1kosi fu costretto alle dimissioni il 13 luglio e un altro comunista ungherese, Ern\u0151 Ger\u0151, fu nominato primo segretario. Ma gli eventi di fine giugno in Polonia, cos\u00ec come quelli in Ungheria, condussero ad agitazioni molto estese. Il 23 ottobre scoppi\u00f2 la rivolta. Il Comitato Centrale, riunitosi in emergenza la notte del 23 ottobre, nomin\u00f2 Nagy Primo ministro, una posizione che detenne per 13 giorni, fino al 4 novembre. Al contempo furono chiamate le truppe sovietiche dietro richiesta firmata ancora dal Primo Ministro uscente Andr\u00e1s Hegedus. L'Armata Rossa, intervenuta il 24 ottobre con forze limitate trov\u00f2 una sorprendente resistenza da parte degli insorti, tanto da risolversi al compromesso del 30 ottobre sul ritiro delle truppe dalla capitale e sul rispetto dell'indipendenza nazionale dell'Ungheria. Lo stesso 24 ottobre da Mosca arrivarono A. Mikojan e M. Suslov, membri del Politburo del PCUS, direttamente incaricati di seguire l'evolversi della crisi.\nDurante il suo breve mandato come Primo ministro durante la rivoluzione ungherese, Nagy tent\u00f2 inizialmente di mantenere tutto nella normale disciplina di partito. A partire dal 28 ottobre il suo operato segu\u00ec pienamente la volont\u00e0 dei rivoltosi anti-sovietici. Propose l'amnistia per i dimostranti, abol\u00ec il sistema monopartitico e inizi\u00f2 a negoziare il ritiro delle truppe sovietiche dall'Ungheria. Il primo novembre Nagy, in seguito alle ormai certe notizie di movimenti di truppe sovietiche che rientravano in Ungheria il giorno 31 ottobre, dopo aver protestato con l'ambasciatore sovietico Andropov, sfid\u00f2 ulteriormente i sovietici dichiarando l'intenzione di far uscire l'Ungheria dal Patto di Varsavia. La decisione dell'intervento militare fu presa dal Politburo il 31 ottobre.\nGi\u00e0 dal giorno precedente, in numerose parti del Paese era stata segnalata la presenza di truppe sovietiche e la capitale era accerchiata. Il generale P\u00e1l Mal\u00e9ter, Comandante in capo dell'esercito magiaro, continuava a negoziare il ritiro dell'Armata Rossa, finch\u00e9 nella notte tra il 3 ed il 4 novembre 1956 venne arrestato da un commando del generale Serov, capo del KGB, che era presente a Budapest dal 23 ottobre come consigliere militare d'ambasciata, durante le trattative nella caserma del quartier generale sovietico a Tokol presso Budapest con la delegazione sovietica guidate dal generale Malinin. All'alba del 4 novembre la radio trasmise un comunicato del capo del nuovo governo filosovietico, J\u00e1nos K\u00e1d\u00e1r, il \"governo rivoluzionario operaio e contadino\", il quale dichiarava che, non essendo possibile combattere i \"sussulti controrivoluzionari\" del governo in carica, ne veniva fondato uno nuovo.\nIl secondo intervento sovietico, l'arresto e il processo, la condanna a morte.\nI sovietici invasero Budapest il 4 novembre 1956 attuando l'operazione \"Turbine\", sotto la supervisione del maresciallo Koniev, comandante in capo del Patto di Varsavia, con circa soldati e carri armati, e Nagy si rifugi\u00f2 nell'ambasciata jugoslava, dove gli era stata offerta protezione, non prima di aver lanciato alle 5:20 dal suo ufficio governativo un accorato messaggio captato dalle radio occidentali: \"Qui parla il Primo ministro Imre Nagy. Oggi all'alba le truppe sovietiche hanno aggredito la nostra capitale con l'evidente intento di rovesciare il governo legale e democratico d'Ungheria. Le nostre truppe sono impegnate nei combattimenti. Il governo \u00e8 al suo posto. Comunico questo fatto al nostro paese e al mondo intero\". Chru\u0161\u010d\u0451v sapeva di correre pochi rischi assaltando Budapest, poich\u00e9 era certo dell'appoggio del mondo comunista, in particolare di Mao, e sapeva che il mondo occidentale era alle prese con la crisi di Suez e con le elezioni presidenziali negli Stati Uniti.\nIl 22 novembre 1956, dopo diciotto giorni di permanenza nell'ambasciata jugoslava di Budapest, Nagy e numerosi suoi collaboratori furono trasportati nel quartier generale del KGB, alla periferia della citt\u00e0. Da l\u00ec il giorno dopo furono caricati su due aerei e fatti proseguire per Snagov, una localit\u00e0 vicino a Bucarest, in Romania, dove vennero accolti in un complesso riservato ai dirigenti di partito. Le autorit\u00e0 comuniste romene, sempre in contatto con i sovietici e gli ungheresi, ebbero cura di separarli in gruppi e di isolare Nagy dagli altri, per poi esercitare pressioni continue, tese a convincerli a firmare dimissioni retrodatate a prima dell'invasione sovietica, e dichiarazioni di condanna della controrivoluzione di ottobre-novembre.\nNel corso del vertice dei Paesi socialisti, tenutosi a Budapest dall'1 al 4 gennaio 1957, si parl\u00f2 per la prima volta ufficialmente di Nagy. Nel corso dell'anno tre reclusi - tra cui il filosofo Gy\u00f6rgy Luk\u00e1cs - scrissero lettere in cui approvavano l'intervento sovietico e l'operato del governo K\u00e1d\u00e1r, rinunciando a fare politica.\nIl 17 giugno 1958 un comunicato del ministro ungherese della giustizia informava che Nagy, Mal\u00e9ter e il giornalista Mikl\u00f3s Gimes erano stati condannati a morte e giustiziati il giorno prima. Altri due imputati erano gi\u00e0 morti: il ministro G\u00e9za Losonczy era morto in carcere il 21 dicembre 1957, mentre Jozsef Szilagyi (capo della segreteria di Nagy) aveva avuto stralciato la sua posizione: processato e condannato a morte, era stato giustiziato il 24 aprile 1958.\nI capi di tutti i partiti comunisti del mondo erano stati invitati a pronunciarsi sul verdetto e soltanto Gomu\u0142ka si era astenuto, mentre Maurice Thorez e Palmiro Togliatti - cui Nagy aveva scritto una lettera, peraltro mai recapitata - avevano ritenuto pi\u00f9 opportuno votare s\u00ec. Nell'approvare la condanna a morte nel novembre 1957, durante le celebrazioni a Mosca del Quarantennale della Rivoluzione d'Ottobre, il segretario del Partito Comunista Italiano ottenne per\u00f2 che l'esecuzione fosse rinviata a dopo le elezioni politiche italiane, che si sarebbero tenute il 25 maggio 1958.\nLa riabilitazione.\nNagy fu riabilitato con un funerale di Stato dopo la fine del comunismo in Ungheria, il 16 giugno 1989. Alla cerimonia pronunci\u00f2 un discorso anche il futuro primo ministro Viktor Orb\u00e1n, che anni dopo ne rivaluter\u00e0 la figura in chiave negativa, definendolo un \"comunista della peggior specie\". Il 6 luglio 1989 la Corte Suprema dichiar\u00f2 ufficialmente riabilitati Nagy e i suoi compagni condannati nel processo del 1958.\nIl 28 dicembre 2018 la statua di Imre Nagy posta nella piazza del Parlamento di Budapest \u00e8 stata rimossa e ricollocata in un'altra piazza poco lontana. Al suo posto \u00e8 stata collocata una statua in memoria delle vittime del Terrore Rosso durante la Repubblica Sovietica Ungherese, che era presente nella medesima piazza anche durante il governo filo-nazista di Mikl\u00f3s Horthy. La decisione \u00e8 stata duramente contestata dall'opposizione, principalmente da socialisti e liberali, che hanno accusato il governo di Viktor Orb\u00e1n di revisionismo storico. Il governo si \u00e8 giustificato affermando che l'obiettivo della ricollocazione era quello di riportare la piazza al suo aspetto originale e di togliere pi\u00f9 riferimenti possibili al precedente regime socialista."}
{"id": "469101", "revid": "1318658", "url": "https://it.wikipedia.org/wiki?curid=469101", "title": "Beyond Tomorrow", "text": ""}
{"id": "469102", "revid": "4327", "url": "https://it.wikipedia.org/wiki?curid=469102", "title": "All the Way Home", "text": ""}
{"id": "469103", "revid": "4327", "url": "https://it.wikipedia.org/wiki?curid=469103", "title": "Bringing Out the Dead", "text": ""}
{"id": "469104", "revid": "4327", "url": "https://it.wikipedia.org/wiki?curid=469104", "title": "Come Fill the Cup", "text": ""}
{"id": "469105", "revid": "4327", "url": "https://it.wikipedia.org/wiki?curid=469105", "title": "Alex and Emma", "text": ""}
{"id": "469109", "revid": "697352", "url": "https://it.wikipedia.org/wiki?curid=469109", "title": "Wings", "text": ""}
{"id": "469110", "revid": "125889131", "url": "https://it.wikipedia.org/wiki?curid=469110", "title": "Elio Catania", "text": "Laureato in ingegneria elettrotecnica presso l'Universit\u00e0 La Sapienza di Roma, consegue il \"master's degree of management science\" presso la Sloan School of Management del MIT di Boston.\nBiografia.\nFra i vari incarichi \u00e8 stato Presidente e Amministratore di IBM, Membro del Board mondiale della IBM, nel 2004 eletto Presidente e Amministratore delle Ferrovie dello Stato Italiane, nel 2007 Presidente e Amministratore di ATM Milano. Nel maggio 2002 \u00e8 entrato a far parte del consiglio direttivo di Confindustria. Dal febbraio 2003 \u00e8 vice presidente di Assolombarda. A luglio 2013, l'Assemblea di Assinform, l'associazione aderente a Confindustria che raggruppa le principali imprese di Information Technology (IT) operanti in Italia, ha eletto Catania nuovo Presidente in carica per i prossimi quattro anni. Ad aprile 2014 \u00e8 stato eletto presidente di Confindustria Digitale.\nCarriera.\nInizia la sua attivit\u00e0 professionale alla societ\u00e0 IBM, dove ricopre importanti incarichi in Italia e all'estero. 1987 vicepresident marketing IBM Europa, 1991 vicedirettore generale IBM Italia, 1994 Presidente ed Amministratore Delegato IBM Italia, 1996 Presidente IBM Latin America, 1999 presidente IBM Italia e Sud Europa.\nEntra in IBM nel 1970, quindi ha ricoperto diversi incarichi nell'area commerciale fino a diventare nel 1985 responsabile del settore Banche e Assicurazioni. Nel 1987, \u00e8 nominato Vice President of Marketing della IBM Europa, con sede a Parigi. Rientra in Italia nel 1991 come Vice Direttore Generale delle Operazioni Nazionali e, nel settembre 1994, diventa amministratore delegato e direttore generale della IBM South Europe, Middle East and Africa. Nel 1996 si trasferisce negli Stati Uniti per assumere la posizione di Presidente della IBM Latin America. \u00c8 di nuovo in Italia nel gennaio del 1999, in qualit\u00e0 di presidente e amministratore delegato, con responsabilit\u00e0 per l'Italia e i paesi del Mediterraneo.\nHa operato nell'HQ di Armonk (N.Y.) facendo parte del Worldwide Management Council della Corporation.\nPer oltre 30 anni, ha gestito societ\u00e0 e unit\u00e0 di business fino a decine di migliaia di persone, affrontando e gestendo temi di diversit\u00e0 culturale e complessit\u00e0 organizzativa e operativa.\nNel 2004 il governo guidato da Silvio Berlusconi lo nomina presidente e amministratore delegato di Ferrovie dello Stato, sostituendo Giancarlo Cimoli passato alla compagnia aerea Alitalia.\nIl 26 aprile 2007 \u00e8 stato nominato presidente dell'Atm Milano su proposta del sindaco di Milano Letizia Moratti.\nHa iniziato, nel 2007, un progetto di rilancio della societ\u00e0, centrato su sviluppo, investimenti, ammodernamento dei processi industriali, servizio al cliente, innovazione e tecnologie, a recupero di una fase di staticit\u00e0 in cui l'impresa si era trovata.\nIl 29 luglio 2011 gli \u00e8 stato revocato l'incarico di Presidente dell'Atm Milano dalla giunta del Comune di Milano presieduta dal sindaco Giuliano Pisapia.\nAccuse.\nSecondo i sindacati - i quali a loro volta sono accusati di aver pesantemente contribuito allo stato delle cose - la situazione disastrosa delle FS \u00e8 effetto sia della politica del governo Berlusconi (che ha azzerato gli investimenti nell'azienda e non ha pagato i servizi richiesti), sia della pessima gestione di Catania.\nA tal proposito Franco Nasso della segreteria nazionale Filt ha affermato \"Si pu\u00f2 giustamente parlare di un concorso di colpe tra azienda e governo. Da un lato c'\u00e8 stata l'opera di erosione del governo Berlusconi, che, dal 2001 a oggi, ha ridotto ripetutamente i fondi a Fs, destinati ai contratti di servizio e di programma e agli investimenti sull'infrastruttura\". Solo la Finanziaria del 2005 ha tolto circa in conto esercizio, lasciando a zero gli stanziamenti per le opere sulle nuove linee Alta Velocit\u00e0/Alta Capacit\u00e0 e per l'ammodernamento della rete tradizionale, a partire dai nodi delle grandi aree metropolitane. \nDall'altro lato ci sono gli enormi danni provocati dalla precedente gestione aziendale, (gestione Catania) \"...che, anzich\u00e9 puntare al risanamento e al contenimento degli sprechi, ha fatto letteralmente esplodere i costi operativi, con una proliferazione dell'apparato dirigente e un incremento delle spese per appalti e forniture pari al 22 per cento\".\n\"A causa della carenza di materiale rotabile e di personale \u00e8 diminuito il numero di treni, sbagliando clamorosamente la programmazione degli orari offerti al pubblico. A una domanda crescente di servizi adeguati si \u00e8 risposto con il raddoppio degli spot pubblicitari e una qualit\u00e0 largamente approssimativa. Tutto questo evidenzia il fallimento delle politiche aziendali\". La critica sindacale continua riguardo a molti altri elementi relativi alla gestione: \"congestione della rete, materiale insufficiente, degradato e con anzianit\u00e0 media elevata (sono tuttora in esercizio locomotori e carrozze degli anni 70), indice di puntualit\u00e0 e pulizia dei treni ben sotto gli standard, stazioni fatiscenti e prive di parcheggi: tanti sono gli indici negativi che ritroviamo pressoch\u00e9 ovunque se consideriamo lo stato delle ferrovie regione per regione\".\nSecondo \"La Voce d'Italia\" il dissesto del gruppo FS \u00e8 dovuto ad \"una sterminata galassia di societ\u00e0 operative e di sigle sindacali\", in tal modo \"tra disservizi, ritardi e stipendi d'oro, le ferrovie deragliano verso il fallimento\".\nSecondo l'interpellanza parlamentare della seduta n. 36 del 2/8/2006 il bilancio consolidato del Gruppo FS 2005 \"si \u00e8 chiuso con una perdita di 465 milioni di euro contro 125 del 2004 ed i 31 del 2003, mentre le perdite di Trenitalia si attestano su circa 632 milioni di euro contro i 327 e 18 degli anni precedenti; le previsioni per il 2006 sembrano confermare il progressivo peggioramento dei conti: 1.800 milioni di euro per il gruppo FS e 1.300 per Trenitalia; questo andamento negativo nei bilanci \u00e8 stato accompagnato da un progressivo deterioramento delle condizioni dei lavoratori e delle lavoratrici sia in termini di diminuzione del numero degli addetti sia in termini di aumento dell'orario e dei ritmi di lavoro, nonostante i ferrovieri italiani siano fra i pi\u00f9 produttivi d'Europa; i contributi di Stato per unit\u00e0 di traffico trasportate sono fra i pi\u00f9 bassi d'Europa mentre l'importo dei contratti di servizio con le Regioni \u00e8 fermo al 1997; vi \u00e8 una sostanziale diminuzione del numero dei passeggeri, tranne che per il trasporto locale, e delle merci\".\nI disservizi in termini di sporcizia e ritardi pesano fortemente sui treni locali. Numerosissime la proteste dei viaggiatori che, premendo sulle amministrazioni regionali, hanno condotto queste ultime a minacciare la sospensione del pagamento delle prestazioni nonch\u00e9 multe o la programmazione di un futuro nel quale il servizio venga affidato ad altri soggetti.\nIl testo di una interrogazione parlamentare della seduta n. 36 del 2/8/2006 afferma che \"...la situazione sui treni italiani non sembra cambiare. Ad un anno dalle zecche e dalle cimici trovate su alcune vetture, la sporcizia rimane sempre la compagna di viaggio di numerosi passeggeri; questo quanto emerge da un'ispezione a sorpresa effettuata dalla societ\u00e0 che gestisce il traffico passeggeri delle Ferrovie, che ha ingaggiato ispettori esterni e ha dato il via ai controlli sulle 13 aziende che lo scorso novembre hanno vinto gli appalti. Il risultato \u00e8 da rabbrividire: questa volta non sono stati trovati animali, ma nessuna delle 261 carrozze ispezionate ha superato l'esame. La mancanza di pulizia \u00e8 oscillata tra il 40 e il 70 per cento, con punte che hanno raggiunto il 100 per cento: 48 treni hanno infatti ottenuto il peggior voto possibile, \u00abprestazione non resa\u00bb; ci\u00f2 significa che i treni sono ripartiti sporchi, cos\u00ec come erano arrivati in stazione. Una situazione che ha spinto Trenitalia ad inviare alle societ\u00e0 interessate dalle ispezioni una lettera in cui si minaccia la rescissione del contratto. Anche per non gettare al vento i 630 milioni di euro investiti per le operazioni di restyling e bonifica su 1.700 carrozze, avviate dopo lo scandalo cimici e zecche. Come se non bastasse, gli addetti alle pulizie che dovevano rimettere in sesto i treni fermi alla stazione di Napoli sono stati sorpresi addormentati sui sedili di prima classe. A Palermo, invece, i responsabili dell'organizzazione del lavoro non sono neppure stati trovati\".\nSecondo un articolo di \"La Repubblica\" del 24 dicembre 2005 l'ultimo Natale di Catania alla direzione delle FS ha mostrato la corda con treni sovraffollati bloccati nelle stazioni per protesta, \"carrozze senza riscaldamento e coperte distribuite per i passeggeri\"; \"quarantotto ore difficili per le Ferrovie\" con \"ritardi, risse, attese, corse da un binario all'altro e perfino \"un taxi al posto del treno, con corse mica da ridere: Bologna - Lecce o Bologna - Salerno\" a carico di Trenitalia.\nIl trattamento economico di Catania alle Ferrovie ha destato scalpore per il fisso, per i bonus e per la liquidazione percepita (6 milioni 700\u00a0000 euro).\nL'On. Donatella Poretti (Rosa nel Pugno) chiedendo al ministero dell'Economia lumi sulla questione ha ricevuto per risposta dal sottosegretario Massimo Tononi che la cifra della liquidazione \"...\u00e8 relativa sia al rapporto di amministrazione che a quello di lavoro subordinato; non \u00e8 possibile fornire ulteriori dettagli in quanto una clausola di riservatezza contenuta nel contratto di lavoro, stipulato in sede di assunzione dell\u00b4incarico, ne impedisce la diffusione\".\nInoltre \"...in aggiunta alla remunerazione fissa, \u00e8 sempre prevista la corresponsione di una remunerazione variabile... che si attesta nel 50% della parte fissa. La quota variabile \u00e8 collegata al raggiungimento di obiettivi economico-finanziari o di qualit\u00e0 del servizio, ricavati dagli strumenti di pianificazione strategica ed operativa dell'azienda\"."}
{"id": "469111", "revid": "371529", "url": "https://it.wikipedia.org/wiki?curid=469111", "title": "Alice in Wonderland", "text": "Alice in Wonderland \u00e8 la forma abbreviata di \"Alice's Adventures in Wonderland\" (\"Le avventure di Alice nel Paese delle Meraviglie\"), racconto di Lewis Carroll del 1865."}
{"id": "469112", "revid": "697352", "url": "https://it.wikipedia.org/wiki?curid=469112", "title": "Elimination Chamber", "text": ""}
{"id": "469116", "revid": "339392", "url": "https://it.wikipedia.org/wiki?curid=469116", "title": "Alien Resurrection", "text": ""}
{"id": "469118", "revid": "287204", "url": "https://it.wikipedia.org/wiki?curid=469118", "title": "Alive", "text": ""}
{"id": "469120", "revid": "4327", "url": "https://it.wikipedia.org/wiki?curid=469120", "title": "Warning Sign", "text": ""}
{"id": "469121", "revid": "640389", "url": "https://it.wikipedia.org/wiki?curid=469121", "title": "Referendum abrogativi in Italia del 2005", "text": "I referendum abrogativi in Italia del 2005 si tennero il 12 e 13 giugno ed ebbero ad oggetto quattro distinti quesiti, diretti ad abrogare specifiche disposizioni della legge 19 febbraio 2004, n. 40, recante \"Norme in materia di procreazione medicalmente assistita\".\nPoich\u00e9 il quorum non fu raggiunto, il referendum risult\u00f2 invalido.\nStoria.\nL'iter referendario.\nIl 25 marzo 2004, i Radicali Italiani depositano in Corte di Cassazione la richiesta di referendum abrogativo.\nA luglio si raggiunge il compromesso tra Radicali Italiani ed esponenti di parte del centro-sinistra, delle organizzazioni sindacali, del volontariato, dissidenti della Margherita e del centro-destra (il repubblicano Antonio Del Pennino, il forzista Alfredo Biondi, il leader di Alleanza Nazionale Gianfranco Fini e rappresentanti del Nuovo PSI), per la riproposizione alla Corte di Cassazione del quesito di abrogazione totale e di nuovi quattro quesiti di abrogazione parziale della legge 40 e la nascita di un comitato trasversale.\nIl 30 settembre 2004 si consegnano alla Corte di Cassazione gli scatoloni con oltre un milione di firme per il quesito di abrogazione totale e oltre 700.000 sottoscrizioni per gli altri quattro.\nIl 13 gennaio del 2005 la Corte costituzionale, al termine della camera di consiglio, decide l'inammissibilit\u00e0 del quesito referendario di abrogazione totale, mentre dichiara ammissibili i quattro di abrogazione parziale della legge.\nIl 12 e 13 giugno 2005 \u00e8 la data prevista per il voto su quattro referendum abrogativi della legge 40 promossi da una coalizione composta da Radicali Italiani, Associazione Luca Coscioni, Democratici di Sinistra, Socialisti Democratici Italiani, Partito della Rifondazione Comunista e membri di vari partiti. Le proposte referendarie mirano a:\nLa vittoria dell'astensionismo.\nL'Associazione Luca Coscioni fa risalire l'interesse dalla Chiesa cattolica alle tematiche referendarie al messaggio di Giovanni Paolo II del 4 ottobre 2004 per la 44\u00aa Settimana sociale dei cattolici italiani, quando ancora non era stato ammesso il referendum dalla Corte Costituzionale. Nel messaggio il Pontefice afferma che \u00abin Italia, la democrazia e la libert\u00e0 politica appaiono ormai felicemente consolidate grazie in particolare al loro tenace e prolungato esercizio realizzatosi a partire dalla fine della seconda guerra mondiale\u00bb, e che \u00aba nessuno sfuggono, per\u00f2, i rischi e le minacce che, per un autentico assetto democratico, possono derivare da certe correnti filosofiche, visioni antropologiche o concezioni politiche non esenti da preconcetti ideologici\u00bb. Egli ritiene che i cattolici debbano \u00abriconsiderare l'importanza dell'impegno nei ruoli pubblici e istituzionali e in quegli ambienti in cui si formano decisioni collettive significative e in quello della politica, intesa nel senso alto del termine, come oggi \u00e8 auspicato da molti\u00bb.\nA gennaio, con il delinearsi del quadro politico, interviene anche il cardinale Camillo Ruini al consiglio permanente della CEI, mettendo in chiaro la strategia che avrebbe seguito la Chiesa cattolica nei mesi seguenti: \"\u00e8 inutile inseguire cambiamenti della legge in Parlamento poich\u00e9 nessuna modifica apporterebbe miglioramenti alla legge 40/2004, la quale salvaguarda principi e criteri essenziali\"; quanto alle modalit\u00e0 attraverso le quali esprimere il rifiuto dei cattolici all'abrogazione di parti della legge, Ruini propone la possibilit\u00e0 di far mancare il quorum alla consultazione popolare.\nIl motore della campagna per l'astensione ai referendum \u00e8 stato il comitato \"Scienza &amp; Vita\", coordinato dai professori Bruno Dallapiccola e Paola Binetti, con l'adesione di tutte le principali componenti dell'associazionismo cattolico.\nContro l'invito di Camillo Ruini a non andare a votare per i referendum, si levano i cristiani non cattolici, in particolare contro la mancanza di pluralismo dell'informazione sui referendum si schiera la Federazione delle Chiese evangeliche in Italia, che riunisce battisti, luterani, metodisti, valdesi, riformati: la posizione della FCEI sul referendum viene espressa nei documenti della Commissione per la bioetica della Tavola Valdese, che all'indomani dell'approvazione della legge ritiene \"eticamente inaccettabile la completa subordinazione delle aspettative delle persone ad astratti diritti di un organismo vitale che ancora persona non \u00e8\".\nCon l'avvicinarsi della consultazione tuttavia, seppur il dibattito fosse vivo tra scienziati, teologi ed opinionisti, numerosi sondaggi dimostrano che pochi italiani in realt\u00e0 erano informati sui quattro quesiti: dal sondaggio Abacus commissionato dai Radicali Italiani a febbraio 2005, emerge che il 64% degli italiani aveva intenzione di andare a votare per i referendum, ma il 43% di questi avrebbe voluto informarsi meglio prima di decidere se pronunciarsi per il s\u00ec o per il no; il 22% era all'oscuro del fatto che si sarebbero votati dei referendum nelle settimane seguenti e il 65% degli intervistati era poco o per nulla informato sulla fecondazione assistita; il numero saliva al 79% di coloro che non conoscevano i contenuti della legge 40. Secondo un ulteriore sondaggio pubblicato dal \"Corriere della Sera\" a maggio 2005, ad un mese dalla consultazione referendaria, il 30% degli elettori erano convinti che si sarebbe votato su un unico quesito, per l'abrogazione totale della legge.\nIl 12-13 giugno i referendum non raggiungono il quorum minimo, perch\u00e9 solo il 25,9% degli aventi diritto si reca alle urne.\nDiverse sono state le interpretazioni circa l'alto astensionismo. Per il sociologo Ilvo Diamanti:\nSecondo l\"'Istituto di studi e ricerche Carlo Cattaneo\":\nPer il cardinale Camillo Ruini il mancato raggiungimento del quorum invece \u00e8 \"frutto della maturit\u00e0 del popolo italiano, che si \u00e8 rifiutato di pronunciarsi su quesiti tecnici e complessi, che ama la vita e diffida di una scienza che pretenda di manipolare la vita\".\nGli scienziati, intellettuali, medici e malati italiani che hanno attivamente partecipato alla campagna referendaria convocano a Roma, con il sostegno dell'Associazione Luca Coscioni e dei Radicali Italiani, un'assemblea che analizza l'esito referendario e che propone idee e iniziative sul \u00abche fare\u00bb dopo il referendum. Tra le altre cose, il movimento radicale, ribadisce l'importanza di proseguire la battaglia sulla fecondazione assistita, con iniziative parlamentari volte ad ottenere dei miglioramenti della legge, ma anche assistendo le donne che sarebbero dovute andare all'estero per ottenere la fecondazione eterologa.\nQuesiti.\nProcreazione medicalmente assistita \u2013 limite alla ricerca clinica e sperimentale sugli embrioni \u2013 Abrogazione parziale.\nLimite alla ricerca clinica e sperimentale sugli embrioni. Promosso dai Radicali.\nVolete voi che sia abrogata la legge 19 febbraio 2004, n. 40, avente ad oggetto \"Norme in materia di procreazione medicalmente assistita\", limitatamente alle seguenti parti: art. 12, comma 7, limitatamente alle parole: \u00abdiscendente da un'unica cellula di partenza, eventualmente\u00bb; art. 13, comma 2, limitatamente alle parole: \u00abad essa collegate volte alla tutela della salute e allo sviluppo dell'embrione stesso, e qualora non siano disponibili metodologie alternative\u00bb; art. 13, comma 3, lettera c), limitatamente alle parole: \u00abdi clonazione mediante trasferimento di nucleo o\u00bb; art. 14, comma 1, limitatamente alle parole: \u00abla crioconservazione e\u00bb?\nProcreazione medicalmente assistita \u2013 norme sui limiti all'accesso \u2013 Abrogazione parziale.\nNorme sui limiti all'accesso alla procreazione medicalmente assistita. Promosso dai Radicali.\nVolete voi che sia abrogata la legge 19 febbraio 2004, n. 40, avente ad oggetto \"Norme in materia di procreazione medicalmente assistita\", limitatamente alle seguenti parti, articolo 1, comma 1, limitatamente alle parole: \"Al fine di favorire la soluzione dei problemi riproduttivi derivanti dalla sterilit\u00e0 o dalla infertilit\u00e0 umana\"; art. 1, comma 2: \"Il ricorso alla procreazione medicalmente assistita \u00e8 consentito qualora non vi siano altri metodi terapeutici efficaci per rimuovere le cause di sterilit\u00e0 o infertilit\u00e0\"; art. 4, comma 1: \"Il ricorso alle tecniche di procreazione medicalmente assistita \u00e8 consentito solo quando sia accertata l'impossibilit\u00e0 di rimuovere altrimenti le cause impeditive della procreazione ed \u00e8 comunque circoscritto ai casi di sterilit\u00e0 o di infertilit\u00e0 inspiegate documentate da atto medico nonch\u00e9 ai casi di sterilit\u00e0 o di infertilit\u00e0 da causa accertata e certificata da atto medico\"; art. 4, comma 2, lettera a, limitatamente alle parole: \"gradualit\u00e0, al fine di evitare il ricorso ad interventi aventi un grado di invasivit\u00e0 tecnico e psicologico pi\u00f9 gravoso per i destinatari, ispirandosi al principio della\"; art. 5, comma 1, limitatamente alle parole: \"Fermo restando quanto stabilito dall'art. 4, comma 1,\"; art. 6, comma 3, limitatamente alle parole: \"fino al momento della fecondazione dell'ovulo\"; art. 13, comma 3, lettera b), limitatamente alle parole: \"di cui al comma 2 del presente articolo\"; art. 14, comma 2, limitatamente alle parole: \"ad un unico e contemporaneo impianto, comunque non superiore a tre\"; art. 14, comma 3, limitatamente alle parole: \"per grave e documentata causa di forza maggiore relativa allo stato di salute della donna non prevedibile al momento della fecondazione\", nonch\u00e9 alle parole: \"fino alla data del trasferimento, da realizzare non appena possibile\u00bb?\nProcreazione medicalmente assistita \u2013 norme sulle finalit\u00e0, sui diritti dei soggetti coinvolti e sui limiti all'accesso \u2013 Abrogazione parziale.\nNorme su finalit\u00e0, diritti dei soggetti coinvolti e limiti all'accesso alla procreazione medicalmente assistita. Promosso dai Radicali.\nVolete voi che sia abrogata la legge 19 febbraio 2004, n. 40, avente ad oggetto \"Norme in materia di procreazione medicalmente assistita\", limitatamente alle seguenti parti: art. 1, comma 1: \u00abAl fine di favorire la soluzione dei problemi riproduttivi derivanti dalla sterilit\u00e0 o dalla infertilit\u00e0 umana \u00e8 consentito il ricorso alla procreazione medicalmente assistita, alle condizioni e secondo le modalit\u00e0 previste dalla presente legge, che assicura i diritti di tutti i soggetti coinvolti, compreso il concepito\u00bb; art. 1, comma 2: \u00abIl ricorso alla procreazione medicalmente assistita \u00e8 consentito qualora non vi siano altri metodi terapeutici efficaci per rimuovere le cause di sterilit\u00e0 o infertilit\u00e0\u00bb; art. 4, comma 1: \u00abIl ricorso alle tecniche di procreazione medicalmente assistita \u00e8 consentito solo quando sia accertata l'impossibilit\u00e0 di rimuovere altrimenti le cause impeditive della procreazione ed \u00e8 comunque circoscritto ai casi di sterilit\u00e0 o di infertilit\u00e0 inspiegate documentate da atto medico nonch\u00e9 ai casi di sterilit\u00e0 o di infertilit\u00e0 da causa accertata e certificata da atto medico\u00bb; art. 4, comma 2, lettera a), limitatamente alle parole: \u00abgradualit\u00e0, al fine di evitare il ricorso ad interventi aventi un grado di invasivit\u00e0 tecnico e psicologico pi\u00f9 gravoso per i destinatari, ispirandosi al principio della\u00bb; art. 5, comma 1, limitatamente alle parole: \u00abFermo restando quanto stabilito dall'art. 4, comma 1\u00bb; art. 6, comma 3, limitatamente alle parole: \u00abFino al momento della fecondazione dell'ovulo\u00bb; art. 13, comma 3, lettera b), limitatamente alle parole: \u00abe terapeutiche, di cui al comma 2 del presente articolo\u00bb; art. 14, comma 2, limitatamente alle parole: \u00abad un unico e contemporaneo impianto, comunque non superiore a tre\u00bb; art. 14, comma 3, limitatamente alle parole: \u00abper grave e documentata causa di forza maggiore relativa allo stato di salute della donna non prevedibile al momento della fecondazione\u00bb, nonch\u00e9 alle parole: \u00abfino alla data del trasferimento, da realizzare non appena possibile\u00bb?\nProcreazione medicalmente assistita \u2013 divieto di fecondazione eterologa - Abrogazione parziale.\nDivieto di fecondazione eterologa. Promosso dai Radicali.\nVolete voi che sia abrogata la legge 19 febbraio 2004, n. 40, avente ad oggetto \"Norme in materia di procreazione medicalmente assistita\", limitatamente alle seguenti parti: Articolo 4, comma 3: \"\u00c8 vietato il ricorso a tecniche di procreazione medicalmente assistita di tipo eterologo.\"; Articolo 9, comma 1, limitatamente alle parole: \"in violazione del divieto di cui all'articolo 4, comma 3\"; Articolo 9, comma 3, limitatamente alle parole: \"in violazione del divieto di cui all'articolo 4, comma 3\"; Articolo 12, comma 1: \"Chiunque a qualsiasi titolo utilizza a fini procreativi gameti di soggetti estranei alla coppia richiedente, in violazione di quanto previsto dall'articolo 4, comma 3, \u00e8 punito con la sanzione amministrativa pecuniaria da 300.000 a 600.000 euro.\"; Articolo 12, comma 8, limitatamente alla parola: \"1,\"?"}
{"id": "469122", "revid": "4327", "url": "https://it.wikipedia.org/wiki?curid=469122", "title": "Crimson Tide", "text": ""}
{"id": "469123", "revid": "4327", "url": "https://it.wikipedia.org/wiki?curid=469123", "title": "Panj \u00e8 asr", "text": ""}
{"id": "469124", "revid": "1305772", "url": "https://it.wikipedia.org/wiki?curid=469124", "title": "High Tide", "text": "High Tide (in lingua inglese, alta marea in lingua italiana) pu\u00f2 riferirsi a:"}
{"id": "469125", "revid": "287204", "url": "https://it.wikipedia.org/wiki?curid=469125", "title": "Slim", "text": ""}
{"id": "469126", "revid": "4327", "url": "https://it.wikipedia.org/wiki?curid=469126", "title": "High Anxiety", "text": ""}
{"id": "469127", "revid": "697352", "url": "https://it.wikipedia.org/wiki?curid=469127", "title": "Always", "text": ""}
{"id": "469128", "revid": "4327", "url": "https://it.wikipedia.org/wiki?curid=469128", "title": "House of Strangers", "text": ""}
{"id": "469129", "revid": "1318658", "url": "https://it.wikipedia.org/wiki?curid=469129", "title": "Forever Amber", "text": ""}
{"id": "469130", "revid": "4327", "url": "https://it.wikipedia.org/wiki?curid=469130", "title": "Short Cuts", "text": ""}
{"id": "469131", "revid": "4327", "url": "https://it.wikipedia.org/wiki?curid=469131", "title": "Torch Song Trilogy", "text": ""}
{"id": "469132", "revid": "964734", "url": "https://it.wikipedia.org/wiki?curid=469132", "title": "Amityville 3-D", "text": "Amityville 3-D \u00e8 un romanzo scritto nel 1983 da Gordon McGill. Si tratta del romanzamento del film \"Amityville 3D\", diretto dal regista Richard Fleischer."}
{"id": "469133", "revid": "709565", "url": "https://it.wikipedia.org/wiki?curid=469133", "title": "The Amityville Horror", "text": "The Amityville Horror pu\u00f2 riferirsi a:"}
{"id": "469135", "revid": "64688", "url": "https://it.wikipedia.org/wiki?curid=469135", "title": "Essenico", "text": ""}
{"id": "469136", "revid": "599013", "url": "https://it.wikipedia.org/wiki?curid=469136", "title": "Quarto mondo", "text": "Il termine quarto mondo, nato alla fine del XX secolo, \u00e8 utilizzato per designare i paesi pi\u00f9 poveri della Terra.\nDescrizione.\nStoria.\nNel secondo dopoguerra gli analisti hanno rintracciato l'esistenza di tre \"mondi\" distinti. Il cosiddetto primo mondo era rappresentato dal blocco capitalista, egemonizzato dagli Stati Uniti. Contrapposto a esso vi era il blocco comunista, la cui potenza egemonica era l'Unione Sovietica. Infine, vi erano molti paesi che non appartenevano n\u00e9 all'uno n\u00e9 all'altro blocco. Erano le cosiddette potenze non allineate, costituite da paesi extraeuropei che si erano affrancati dagli stati colonizzatori.\nCon la conferenza di Bandung del 1955, all'interno della quale emerse la centralit\u00e0 dell'India, la posizione dei paesi non allineati fu formalizzata e diede vita ad una terza posizione, anche se la loro volont\u00e0 di non allearsi con nessuna delle due forze allora dominanti non diede vita ad un vero e proprio terzo polo. Il termine terzo mondo \u00e8 stato inventato negli anni cinquanta dal demografo ed economista francese Alfred Sauvy per indicare proprio tali paesi. La definizione terzo mondo si allarg\u00f2 successivamente a definire tutti i paesi che non avessero ancora conseguito uno sviluppo economico comparabile a quello dei paesi occidentali.\nNegli anni novanta, a causa dello sviluppo in senso capitalistico di alcuni dei paesi del terzo mondo, come le cosiddette \"tigri asiatiche e di India e Cina\", essi diventavano una realt\u00e0 notevolmente variegata anche dal punto di vista dello sviluppo economico. Nacque cos\u00ec la definizione di \"Quarto mondo\", che comprende i paesi pi\u00f9 poveri del pianeta.\nDefinizioni.\nIl termine quarto mondo \u00e8 profondamente generico. Infatti, secondo alcuni, il quarto mondo comprende semplicemente i paesi in cui la popolazione vive mediamente con meno di un dollaro al giorno. Questo \u00e8 un indicatore notevolmente parziale. Basti pensare che gran parte del funzionamento dell'economia dei paesi del Sud del mondo (baratto, commercio informale, scambi, eccetera) non viene contabilizzata dalle statistiche economiche ufficiali. Meno arbitrario \u00e8 l'utilizzo dell'indice di sviluppo umano (ISU), che stila una graduatoria della qualit\u00e0 della vita che \u00e8 possibile raggiungere in ogni singolo paese. Tiene conto di due aspetti che vanno oltre il mero conteggio degli indicatori economici, cio\u00e8 la possibilit\u00e0 di avere un'adeguata istruzione e la speranza di vita alla nascita."}
{"id": "469137", "revid": "697352", "url": "https://it.wikipedia.org/wiki?curid=469137", "title": "Amleto (disambigua)", "text": ""}
{"id": "469138", "revid": "4327", "url": "https://it.wikipedia.org/wiki?curid=469138", "title": "Gamlet", "text": ""}
{"id": "469139", "revid": "4327", "url": "https://it.wikipedia.org/wiki?curid=469139", "title": "Szerelem", "text": ""}
{"id": "469140", "revid": "339392", "url": "https://it.wikipedia.org/wiki?curid=469140", "title": "C.S.I.", "text": ""}
{"id": "469142", "revid": "991694", "url": "https://it.wikipedia.org/wiki?curid=469142", "title": "Golden Earrings", "text": ""}
{"id": "469143", "revid": "1318658", "url": "https://it.wikipedia.org/wiki?curid=469143", "title": "La hermana San Sulpicio", "text": ""}
{"id": "469144", "revid": "124808", "url": "https://it.wikipedia.org/wiki?curid=469144", "title": "Love and Death", "text": ""}
{"id": "469145", "revid": "1186766", "url": "https://it.wikipedia.org/wiki?curid=469145", "title": "Gigli", "text": ""}
{"id": "469146", "revid": "1675182", "url": "https://it.wikipedia.org/wiki?curid=469146", "title": "Forever Young", "text": "Forever Young (\"per sempre giovane/i\" in lingua inglese) pu\u00f2 riferirsi a:"}
{"id": "469147", "revid": "34971", "url": "https://it.wikipedia.org/wiki?curid=469147", "title": "Shulchan Arukh", "text": "Lo Shulchan Arukh (in ebraico: \u05e9\u05d5\u05dc\u05d7\u05df \u05e2\u05e8\u05d5\u05da, \"tavola apparecchiata\") \u00e8 un testo normativo e ritualistico ebraico redatto a Safad (Israele) da Rabbi Joseph ben Ephraim Karo (anche Yosef Caro, o Qaro) nel XVI secolo (1563 circa) e pubblicato per la prima volta a Venezia nel 1565, contenente le norme rituali e comportamentali ebraiche.\nNoto anche come \"Codice di Legge Ebraica\", \u00e8 la pi\u00f9 autorevole codificazione di leggi dell'ebraismo. Nato come riassunto delle disposizioni talmudiche, viste anche alla luce del tempo trascorso dalla chiusura del Talmud e degli studi dei grandi rishonim quali Mos\u00e8 Maimonide il Rosh ed il RIF, \u00e8 diventato esso stesso, nel corso dei secoli, oggetto di esegesi, specie in funzione delle mutate condizioni sociali e politiche.\nEsso, insieme a tutta la letteratura Halachica che ne \u00e8 derivata, rappresenta il testo fondamentale liturgico e giuridico dell'ebraismo ortodosso.\nLe sentenze e decisioni \"halachiche\" dello Shulchan Aruch seguono generalmente leggi e tradizioni sefardite mentre gli ebrei ashkenaziti generalmente seguono le sentenze halachiche di Moshe Isserles, le cui glosse allo Shulchan Aruch notano dove le usanze sefardite e ashkenazite differiscono. Queste glosse sono generalmente note come \"mappah\" (letteralmente: la \"tovaglia\") per la \"tavola apparecchiata\" dello Shulchan Aruch. Quasi tutte le edizioni pubblicate dello Shulchan Aruch includono queste glosse e il termine \"Shulchan Aruch\" ha finito per indicare \"entrambe\" le opere, sia quella di Karo che quella di Isserles: a Karo solitamente ci riferisce con \"il \"mechaber\"\" (\"autore\") e a Isserles come \"il Rema\".\nStruttura.\nLo Shulchan Arukh segue la stessa struttura dell\"'Arba'ah Turim\" di Rabbi Jacob ben Asher. Questi libri furono scritti dal punto di vista del Minhag sefardita, altre opere dal titolo \"Shulchan Aruch\" o \"Kitzur Shulcan Aruch\", citati qui di seguito, furono scritti dal punto di vista Minhag ashkenazita. Ci sono quattro sezioni, ognuna delle quali suddivisa in molti capitoli e paragrafi:\n\"Beth Yosef\".\nPremessa e stile.\nLo \"Shulchan Aruch\" si basa ampiamente su un'opera precedente di Karo, intitolata \"Beth Yosef\" (ebraico: \"Casa di Giuseppe\"). Quest'ultima \u00e8 un lungo commentario globale della \"Arba'ah Turim\" (abbreviata \"Tur\") di Jacob ben Asher (1269-1343), che spesso cita e analizza le autorit\u00e0 talmudiche, geoniche e successive autorit\u00e0 halachiche. Il \"Beth Yosef\" analizza le teorie e le conclusioni di tali autorit\u00e0 citate dal \"Tur\" ed esamina anche le opinioni delle autorit\u00e0 non menzionate da quest'ultimo. Karo inizi\u00f2 il \"Beth Yosef\" nel 1522 ad Adrianopoli e lo fin\u00ec nel 1542 a Safed, nella Terra di Israele; lo pubblic\u00f2 nel 1550-59.\nTrentadue autorit\u00e0, cominciando dal Talmud e terminando con le opere di Rabbi Israel Isserlein (1390-1460, noto come \"Terumath ha-Deshen\"), sono riassunte e discusse criticamente in \"Beth Yosef\". Nessun'altra opera rabbinica \u00e8 paragonabile a questa di Karo, per la ricchezza di materiali. Karo dimostra non solo una gamma sorprendente di letture, che coprono quasi l'intera letteratura rabbinica fino al proprio tempo, ma anche notevoli poteri di indagine critica. Non denota alcuna inclinazione ad accettare facilmente i pareri delle autorit\u00e0 antiche, nonostante il suo grande rispetto per loro.\nNella introduzione al suo monumentale compendio, Karo afferma chiaramente la necessit\u00e0 di intraprendere un simile lavoro elencandone le ragioni. L'invenzione della stampa aveva messo in pericolo la stabilit\u00e0 delle osservanze religiose nei loro aspetti legali e rituali. Nel XV secolo ebrei di Spagna e gli ebrei del Portogallo seguirono due tradizioni principali: la pi\u00f9 antica tradizione di Maimonide, la cui scuola di pensiero \u00e8 erede delle accademie talmudiche di Babilonia tramite gli studiosi del Nord Africa, e la scuola ashkenazita dei Tosafisti la cui tradizione si basa sul pensiero analitico (correlato al pilpul), una metodologia che era stata sviluppata nelle yeshivot di Francia e Germania, che insegnava l'importanza dei minhagim o \"usanze\" del paese. Gli ebrei allora viventi nei diversi regni della Spagna avevano i loro standard a cui fare appello. Il pi\u00f9 importante di questi furono Maimonide (Rambam), i cui pareri venivano accettati in Andalusia, Valencia, Israele e il Vicino Oriente - Nahmanide e Solomon ben Adret, i cui pareri erano osservati in Catalogna; e Asher ben Jehiel e la sua famiglia, di origine tedesca, i cui pareri venivano accettati in Castiglia. Quando gli esuli spagnoli e portoghesi che erano seguaci di Rambam arrivarono nelle varie comunit\u00e0 d'Oriente e Occidente, dove prevalevano usi e costumi che erano completamente diversi da quelli ai quali erano abituati, naturalmente la domanda si pose se i nuovi arrivati, alcuni dei quali erano uomini di maggiore erudizione rispetto ai membri delle comunit\u00e0 di accoglienza in Europa, dovevano essere guidati da questi o viceversa. Inoltre la proliferazione di libri a stampa aumentava notevolmente la disponibilit\u00e0 della letteratura halakhica, cosicch\u00e9 molte persone poco istruite, che si trovano in possesso di trattati giuridici ebraici, si sentivano giustificati a seguire qualsiasi antica autorit\u00e0 desiderassero. Karo intraprese la sua opera \"Beth Yosef\" per rimediare a questo problema, citando ed esaminando criticamente nel suo libro le opinioni di tutte le autorit\u00e0 allora conosciute.\nSebbene lo \"Shulchan Aruch\" sia pi\u00f9 che altro una codifica delle decisioni del \"Beth Yosef\", include per\u00f2 altre molteplici decisioni che non sono mai citate nel \"Beth Yosef\" poich\u00e9, dopo aver completato il \"Beth Yosef\", Karo lesse opinioni su libri che non aveva visto prima e che poi incluse nello Shulchan Aruch.\nLe fonti.\nInizialmente Karo intese basarsi sul proprio giudizio relativo alle differenze di opinione tra le varie autorit\u00e0 rabbiniche, specialmente quando poteva affermare il suo punto di vista basato sul Talmud. Ma poi abbandon\u00f2 tale idea perch\u00e9, come ebbe a scrivere: \"Chi ha il coraggio di sollevare la testa in alto tra le montagne, gli apici eccelsi di Dio?\" e anche perch\u00e9 pu\u00f2 aver pensato, anche se non menziona tale conclusione, che non avrebbe potuto avere alcun seguito se fondava la sua autorit\u00e0 in opposizione a quella degli studiosi antichi. Quindi Karo adott\u00f2 le \"halakhot\" di Rabbi Isaac Alfasi (il \"Rif\"), Maimonide e Asher ben Jehiel (il \"Rosh\") come sue norme, accettando come autorevole il parere di due dei tre rabbini, tranne nei casi in cui la maggior parte delle autorit\u00e0 antiche erano contro di loro o nei casi in cui vi fosse gi\u00e0 stata una tradizione accettata e contraria alla sua decisione. Il risultato netto di queste ultime eccezioni \u00e8 che, in certi casi, Karo decide a favore della scuola catalana di Nahmanide e ben Adret, riflettendo quindi, indirettamente, le opinioni ashkenazite, anche contro il consenso di Alfasi e Maimonide. Karo molto spesso decide casi di contenzioso, senza necessariamente considerare l'et\u00e0 e l'importanza dell'autorit\u00e0 in questione, semplicemente esprimendo le proprie opinioni. Segue l'esempio di Maimonide, come visto nella Mishneh Torah (il \"Yad Hachazakah\"), piuttosto che quella di Jacob ben Asher, che decide di rado tra le autorit\u00e0 antiche.\nDiverse ragioni indussero Karo a collegare il suo lavoro con il \"Tur\", invece del codice di Maimonide. In primo luogo il \"Tur\", anche se non considerato importante autorit\u00e0 come il codice Maimonide, era molto pi\u00f9 conosciuto, il secondo essendo riconosciuto solo tra gli ebrei spagnoli mentre il primo godeva di un'ottima reputazione tra gli ashkenaziti e i sefarditi, come anche tra gli ebrei italiani. In secondo luogo non era intenzione di Karo scrivere un codice simile nella forma al lavoro di Maimonide; Karo intendeva proporre non solo i risultati delle sue indagini ma anche le indagini stesse Voleva non solo aiutare il rabbino officiante nell'esercizio delle sue funzioni ma anche tracciare per lo studente lo sviluppo di particolari leggi del Talmud attraverso la letteratura rabbinica successiva. A differenza del \"Tur\", il codice di Maimonide include tutti i campi della legge ebraica, sia con rilevanza attuale sia con prospettiva passata e futura (come le leggi dei sacrifici, il Messia, i Re, ecc.) Per Karo, il cui interesse consisteva nel pronunciarsi su questioni pratiche, il \"Tur\" sembrava una scelta migliore.\nSviluppi paralleli.\nIl \"Rema\" (Moses Isserles) inizi\u00f2 a scrivere il suo commentario sull'Arba'ah Turim, \"Darkhei Moshe\", circa allo stesso tempo di Yosef Karo. Karo termin\u00f2 la sua opera \"Bet Yosef\" per primo e fu presentata al Rema come regalo da uno dei suoi studenti. Nel ricevere il dono il Rema non riusciva a comprendere come mai avesse passato tanti anni ignaro degli sforzi di Karo. Dopo aver consultato il \"Bet Yosef\", Moses Isserles cap\u00ec che Karo si era basato principalmente su poskim sefarditi.\nAl posto delle tre autorit\u00e0 standard usate da Karo, Isserles cita \"le autorit\u00e0 successive\" (basandosi principalmente sulle opere di Yaakov Moelin, Israel Isserlein e Israel Bruna, insieme ai Tosafisti franco-tedeschi) quali criterio di opinione. Mentre il \"Rosh\" in molte occasioni fondava le sue decisioni su queste fonti, Isserles diede loro pi\u00f9 rilevanza nello sviluppare decisioni legali pratiche. Incorporando queste altre opinioni, Isserles infatti esaminava le critiche maggiori in merito alle quali molti consideravano arbitraria la scelta delle tre autorit\u00e0 su cui Karo basava la sua opera.\nDopo aver realizzato ci\u00f2, il Rema accorci\u00f2 il suo lavoro \"Darkhei Moshe\", concentrandosi solo sulle sentenze che differiscono da \"Bet Yosef\".\nLe sentenze halachiche dello \"Shulchan Aruch\" generalmente seguono l'usanza sefardita. Il Rema aggiunse le sue glosse e le pubblic\u00f2 come osservazioni sullo \"Shulchan Aruch\" specificando ogni volta che le tradizioni sefardite e quelle ashkenazite differiscono. Queste glosse sono denominate \"mappah\", che letteralmente fa da \"tovaglia\" alla \"tavola apparecchiata\" dello \"Shulchan Aruch\". Quasi tutte le edizioni pubblicate dello \"Shulchan Aruch\" includono queste glosse.\nL'importanza del \"minhag\" (\"usanza locale prevalente\") \u00e8 un punto di controversia tra Karo e Isserles: mentre Karo afferma le autorit\u00e0 originali e le ragioni materiali, Isserles considera il \"minhag\" un oggetto di grande importanza e da non omettersi nei codici. Soprattutto questo punto indusse Isserles a scrivere le sue glosse allo \"Shulchan Aruch\", in modo che le usanze (\"minhagim\") degli ashkenaziti potessero essere riconosciute e non accantonate a causa della reputazione di Caro.\nShulchan Aruch.\nKaro scrisse lo \"Shulchan Aruch\" a tarda et\u00e0, per beneficio di coloro che non possedevano un'educazione necessaria a capire il suo \"Beth Yosef\". Il formato dell'opera somiglia a quello usato da Jacob ben Asher nel suo \"Arba'ah Turim\", ma pi\u00f9 conciso; senza citare le fonti. Questo libro, che per secoli \u00e8 stato, ed essenzialmente \u00e8 ancora, \"il codice\" dell'ebraismo rabbinico per tutte le questioni rituali e giuridiche sorte dopo la distruzione del Tempio di Gerusalemme, ha un notevole storia. L'autore stesso non aveva una gran opinione dell'opera, osservando che l'aveva scritta soprattutto per i \"giovani studenti\" (\"Shulchan Aruch\", Introduzione). Karo non si riferisce mai ad essa nei suoi responsa ma sempre al \" Beth Yosef\". Lo \"Shulchan Aruch\" ha raggiunto fama e popolarit\u00e0 non contro la volont\u00e0 dell'autore e forse grazie agli studiosi stessi che lo criticavano.\nLa storia dello \"Shulchan Aruch\" \u00e8, in un certo senso, identica alla storia della letteratura rabbinica degli ebrei in Polonia nel corso di due secoli. Il riconoscimento o la negazione dell'autorit\u00e0 di Karo risiedeva interamente coi Talmudisti polacchi. Le autorit\u00e0 ebraiche tedesche erano state costrette a cedere il passo a quelle polacche sin dall'inizio del XVI secolo.\nKaro era gi\u00e0 stato contrastato da diversi contemporanei sefarditi, Yom-Tob Zahalon, che aveva designato lo \"Shulchan Aruch\" come un libro per \"bambini e ignoranti\" (nel suo responsum, n. 67, all'inizio), e Jacob Castro, il cui lavoro \"Erekh ha-Shulchan\" consiste di glosse critiche allo \"Shulchan Aruch\". Moshe Isserles e Solomon Luria - il \"Maharshal\", furono i primi avversari importanti in Europa orientale.\nInoltre, in risposta a coloro che volevano forzare le decisioni dello \"Shulchan Aruch\" su quelle comunit\u00e0 che seguivano il Rambam, Karo scrisse:\nAllo stesso modo molte autorit\u00e0 halachiche successive consigliavano l'accettazione dell'autorit\u00e0 dello \"Shulchan Aruch\", in mancanza di esistenti tradizioni che lo contraddicessero. Infine, le decisioni dello \"Shulchan Aruch\" divenne lo standard accettato non solo in Europa e dalla diaspora ma anche in Terra di Israele, dove precedentemente si erano seguite altre autorit\u00e0.\nStruttura della pagina.\nA partire dal XVII secolo lo \"Shulchan Aruch\" \u00e8 sempre stato stampato con le annotazioni di Isserles in caratteri piccoli, mescolate con il testo di Karo. Data la continua proliferazione di commentari su tale opera, si usarono gradualmente tipi e stili di stampa pi\u00f9 sofisticati, simili a quelli del Talmud. Le fonti ed i riferimenti vengono dati in due modi: quelli dello \"Shulchan Aruch\" si trovano sull'opera successiva, \"Be'er ha-Golah\", e quelli dell'opera di Isserles sono tra parentesi dopo i suoi commenti. Esistono dubbi su chi ha scritto i riferimenti ai commenti di Isserles poich\u00e9 sono occasionalmente sbagliati.\nCommentari maggiori.\nMentre questi commentari maggiori sono ampiamente diffusi, alcune prime edizioni dello \"Shulchan Aruch\" furono auto-pubblicate (pi\u00f9 che altro tra la fine del XVII secolo e l'inizio del XVIII), con commenti da parte di vari rabbini, sebbene tali commentari non ottenessero mai un riconoscimento significativo. \nUn patrimonio di opere pi\u00f9 tarde includono il commento e l'esposizione da dette autorit\u00e0 halachiche come\" Ketzoth ha-Choshen\" e\" Avnei Millu'im\",\" Netivoth ha-Mishpat\", il Gaon di Vilna, Rabbi Yechezkel Landau (\" Dagul Mervavah\"), rabbini Akiva Eger, Mos\u00e8 Sofer e Chaim Joseph David Azulai (\" Birkei Yosef\") le cui opere sono ampiamente riconosciuti e ampiamente citati nella letteratura successiva halachica.\nUna pletora di opere successive include commentari ed esposizioni di autorit\u00e0 halakhiche come \"Ketzoth ha-Choshen\" e \"Avnei Millu'im\", \"Netivoth ha-Mishpat\", il Gaon di Vilna, Rabbi Yechezkel Landau (\"Dagul Mervavah\"), Rabbis Akiva Eger, Moses Sofer, e Chaim Joseph David Azulai (\"Birkei Yosef\"), gli scritti dei quali sono ampiamente riconosciuti e molto citati nella letteratura halakhica seguente.\nRaccolte recenti.\nNel tardo XVIII secolo ci furono diversi tentativi di raccogliere le opinioni halakhiche in una pi\u00f9 semplice ed accessibile forma.\nRabbi Shneur Zalman di Liadi scrisse uno \"Shulchan Aruch\" su richiesta del leader chassidico, Rabbi Dovber di Mezeritch. Per distinguere questo lavoro dall'opera di Karo, ci si riferiva chiamandolo \"Shulchan Arukh HaRav\". Rabbi Abraham Danzig fu il primo della comunit\u00e0 ebraica lituana a cercare di produrre un sommario delle opinioni contenute nei succitati lavori, nel suo \"Chayei Adam\" e \"Chochmath Adam\". Esistono opere simili intitolate \"Ba'er Heitev\" e \"Sha'arei Teshuvah\"/\"Pitchei Teshuvah\" (solitamente pubblicate come commentari su certe edizioni dello \"Shulchan Aruch\", e anche \"Kitzur Shulchan Aruch\" di Rabbi Shlomo Ganzfried di Ungheria). I libri di Danzig e Ganzfried non seguono la struttura dello \"Shulchan Aruch\" ma, dato il loro approccio monocorde, sono considerati pi\u00f9 facili da seguire per coloro che hanno meno esperienza in Halakhah.\nLa \"Mishnah Berurah\", l'opera principale di \"halakhah\" prodotta da Rabbi Yisrael Meir Kagan (lo \"Chafetz Chaim\"), \u00e8 una raccolta di opinioni di autorit\u00e0 successive (gli \"Acharonim\") sulla sezione di \"Orach Chayim\" dello \"Shulchan Aruch\". \"Aruch HaShulchan\", di Rabbi Yechiel Michel Epstein, \u00e8 un lavoro pi\u00f9 analitico che tenta di ottenere lo stesso risultato da una prospettiva differente e copre tutte le sezioni dello \"Shulchan Aruch\". Il primo gode di maggior fama, sebbene sia pi\u00f9 ristretto come scopo, ed \u00e8 reputato autorevole da molti membri dell'ebraismo ortodosso, specialmente da coloro che sono tipicamente associati alle yeshivot ashkenazite. \"Ben Ish Chai\", \"Kaf Ha'Chaim\" e pi\u00f9 recentemente, lo Yalkut Yosef sono opere simili, scritte da rabbini sefarditi per le rispettive comunit\u00e0."}
{"id": "469149", "revid": "4327", "url": "https://it.wikipedia.org/wiki?curid=469149", "title": "Naked Alibi", "text": ""}
{"id": "469151", "revid": "4327", "url": "https://it.wikipedia.org/wiki?curid=469151", "title": "Auch Zwerge haben klein angefangen", "text": ""}
{"id": "469152", "revid": "1318658", "url": "https://it.wikipedia.org/wiki?curid=469152", "title": "Together Again", "text": "Together Again (\"ancora insieme\" in lingua inglese) pu\u00f2 riferirsi a:"}
{"id": "469153", "revid": "4327", "url": "https://it.wikipedia.org/wiki?curid=469153", "title": "Sweet Hearts Dance", "text": ""}
{"id": "469154", "revid": "697352", "url": "https://it.wikipedia.org/wiki?curid=469154", "title": "Last Man Standing", "text": ""}
{"id": "469156", "revid": "599013", "url": "https://it.wikipedia.org/wiki?curid=469156", "title": "The Andromeda Strain", "text": ""}
{"id": "469158", "revid": "4327", "url": "https://it.wikipedia.org/wiki?curid=469158", "title": "Pocketful of Miracles", "text": ""}
{"id": "469159", "revid": "2175", "url": "https://it.wikipedia.org/wiki?curid=469159", "title": "Diversi dagli altri", "text": ""}
{"id": "469161", "revid": "287204", "url": "https://it.wikipedia.org/wiki?curid=469161", "title": "Fallen Angels (Venom)", "text": "Fallen Angels \u00e8 il tredicesimo album studio dello storico gruppo musicale heavy metal inglese Venom, distribuito a partire dal 28 novembre 2011 per Spinefarm Records/Universal Records.\nL'album base \u00e8 composto da 13 tracce, mentre la Limited Edition contiene due tracce bonus: \"Annunaki Legacy\" e \"Blackened Blues\".\nIl 31 ottobre \u00e8 stato reso disponibile in vinile e digitale il singolo \"Hammerhead/Hail Satanas\". mentre invece il 17 ottobre \u00e8 stato diffuso in streaming l'ascolto della traccia \"Punk's Not Dead\"\nSi tratta del primo album con il nuovo batterista Dante, subentrato nel 2008 ad Antton, dopo la pubblicazione di \"Hell\"."}
{"id": "469163", "revid": "767487", "url": "https://it.wikipedia.org/wiki?curid=469163", "title": "Garofano rosso", "text": "Garofano rosso \u00e8 una colonna sonora del gruppo musicale italiano Banco del Mutuo Soccorso, pubblicato nel febbraio 1976 dalla Manticore Records.\nDescrizione.\nSi tratta della colonna sonora del film socio-politico \"Il garofano rosso\" di Luigi Faccini, tratto dall'omonimo romanzo di Elio Vittorini.\nNel dietro della copertina \u00e8 presente un messaggio firmato dai Banco del Mutuo Soccorso: \nTracce.\nTesti e musiche di Vittorio Nocenzi, eccetto dove indicato."}
{"id": "469164", "revid": "287204", "url": "https://it.wikipedia.org/wiki?curid=469164", "title": "Drezdenko", "text": "Drezdenko () \u00e8 un comune urbano-rurale polacco del distretto di Strzelce-Drezdenko, nel voivodato di Lubusz.\nRicopre una superficie di 399,9 km\u00b2 e nel 2004 contava 17.296 abitanti."}
{"id": "469165", "revid": "4327", "url": "https://it.wikipedia.org/wiki?curid=469165", "title": "Leise flehen meine Lieder", "text": ""}
{"id": "469166", "revid": "228587", "url": "https://it.wikipedia.org/wiki?curid=469166", "title": "Body and Soul", "text": ""}
{"id": "469167", "revid": "4327", "url": "https://it.wikipedia.org/wiki?curid=469167", "title": "Die bleierne Zeit", "text": ""}
{"id": "469168", "revid": "1428919", "url": "https://it.wikipedia.org/wiki?curid=469168", "title": "Seconda Convenzione di Ginevra", "text": "La Seconda Convenzione di Ginevra \u00e8 l'estensione degli stessi principi della prima convenzione su aree marittime.\nViene ribadito l'obbligo del rispetto e della protezione dei militari feriti, malati o naufraghi facendo uso delle navi ospedale (con compito di soccorrere, curare e trasportare) e delle Unit\u00e0 costiere di salvataggio.\nLe navi ospedale devono avere croci rosse a fondo bianco per farsi riconoscere e non essere attaccate ma difese.\nCi sono anche gli aeromobili che vengono usati esclusivamente per lo sgombero dei feriti, malati o naufraghi e devono avere accanto ai colori nazionali dipinte croci rosse a fondo bianco."}
{"id": "469169", "revid": "38120", "url": "https://it.wikipedia.org/wiki?curid=469169", "title": "Antoine et Colette", "text": ""}
{"id": "469170", "revid": "4327", "url": "https://it.wikipedia.org/wiki?curid=469170", "title": "Killer bees!", "text": ""}
{"id": "469171", "revid": "228587", "url": "https://it.wikipedia.org/wiki?curid=469171", "title": "Devotion", "text": ""}
{"id": "469172", "revid": "406204", "url": "https://it.wikipedia.org/wiki?curid=469172", "title": "Blind Date", "text": ""}
{"id": "469173", "revid": "767487", "url": "https://it.wikipedia.org/wiki?curid=469173", "title": "One Way Street", "text": "One Way Street \u00e8 un film muto del 1925 diretto da John Francis Dillon.\n\u00c8 un film drammatico statunitense con Ben Lyon, Anna Q. Nilsson, Marjorie Daw, Dorothy Cumming e Lumsden Hare. \u00c8 basato sul romanzo del 1924 \"One Way Street\" di Beale Davis. \u00c8 incentrato sulle vicende di una donna dell'alta societ\u00e0 (interpretata dall'attrice svedese Anna Q. Nilsson) che si scopre essere molto pi\u00f9 vecchia di quanto appare esternamente grazie ad alcuni sofisticati interventi chirurgici a cui si era sottoposta decenni prima. Il soggetto \u00e8 simile a quello del film \"Il prezzo della vanit\u00e0\" del 1924, interpretato ancora dalla Nilsson.\nProduzione.\nIl film, diretto da John Francis Dillon su una sceneggiatura di Earl Hudson, Mary Alice Scully e Arthur F. Statter con il soggetto di Beale Davis (autore del romanzo), fu prodotto da Earl Hudson per la First National Pictures.\nDistribuzione.\nIl film fu distribuito negli Stati Uniti dal 12 aprile 1925 al cinema dalla First National Pictures. \u00c8 stato distribuito anche in Brasile con il titolo \"As Duas Juventudes\" e in Francia con il titolo \"Le Masque bris\u00e9\".\nCritica.\nSecondo Fantafilm il film \u00e8 un \"melodramma\" che \"si aggiunge ad altre pellicole che negli anni '20, con velati accenni di satira sociale, fantasticavano sugli elisir dell'eterna giovinezza risolvendo impossibili intrecci sentimentali con le scontate formule di un didascalico messaggio morale\".\nConservazione.\nNon si conoscono copie ancora esistenti della pellicola che viene considerata presumibilmente perduta."}
{"id": "469174", "revid": "155634", "url": "https://it.wikipedia.org/wiki?curid=469174", "title": "Orto botanico di Roma", "text": "L'Orto botanico di Roma \u00e8 situato alle pendici del Gianicolo, nell'antico parco di villa Corsini, un tempo residenza di Cristina di Svezia. La struttura dipende dal Dipartimento di Biologia Ambientale dell'Universit\u00e0 di Roma \"La Sapienza\".\nStoria.\nL'antenato dell'attuale Orto botanico di Roma \u00e8 il \"Simpliciarius Pontificius Vaticanus\" (cio\u00e8 il \"giardino dei semplici\" dove si coltivavano piante medicinali e utili, presenza costante nei monasteri), menzionato sotto il pontificato di Bonifacio VIII.\nPoco pi\u00f9 avanti, alla fine del XIII secolo, un'iscrizione oggi in Campidoglio menziona un \"Pomerius\" voluto dal papa Nicola III sul Colle Vaticano: si trattava tuttavia ancora di un terreno agricolo - vigna, frutteto, erba medica - sul sito oggi occupato dai Giardini e da altri palazzi vaticani, destinato a coltivazioni di servizio alla corte papale.\nIl primo vero orto botanico di Roma fu voluto nel XVI secolo da Alessandro VI, e successivamente ricostruito da Pio IV, che lo dot\u00f2 anche di un guardiano (che faceva anche da guida). Pio V ingrand\u00ec il giardino affidandolo al botanico Michele Mercati.\nDopo un periodo di abbandono, Alessandro VII ne fece uno dei principali giardini botanici d'Europa, utilizzandovi l'acqua dell'acquedotto che Paolo V aveva condotto da Bracciano al Gianicolo, ripristinando l'antico acquedotto di Traiano.\nBench\u00e9 la prima cattedra universitaria di botanica fosse stata istituita a Roma nel 1513 e studenti e insegnanti potessero fruire per le loro osservazioni del giardino botanico del Vaticano, questo rimaneva tuttavia privatissimo.\nIl direttore di questo giardino vaticano dal 1601 al 1629, Giovanni Faber, \u00abfu il primo a chiamare la sua materia \"Botanica\" \u00bb.\nIl primo terreno destinato a questo uso (denominato ancora, all'epoca, \"giardino dei semplici\") fu donato all'Universit\u00e0 da papa Alessandro VII Chigi nel 1660, appunto sotto al Fontanone, sottraendolo al pomario del convento di San Pietro in Montorio.\nCon l'unit\u00e0 d'Italia, nel 1883, l'Orto botanico approda alla sua odierna dimensione, quando lo Stato acquisisce la propriet\u00e0 del giardino di Villa Corsini.\nIl primo direttore, colui che nel parco Corsini praticamente abbandonato fece installare le prime collezioni, fu Pietro Romualdo Pirotta (Pavia 1853-Roma 1936), professore di botanica all'Universit\u00e0 di Roma dal 1883, socio dell'Accademia nazionale delle scienze dal 1910, componente fra l'altro, dal 1913, della prima commissione ministeriale per la creazione del Parco nazionale d'Abruzzo, fondatore nel 1924 degli \"Annali di Botanica\".\nOrganizzazione attuale e specie presenti.\nL'Orto botanico di Roma ha attualmente un'estensione di 12 ettari, in posizione riparata sul pendio del Gianicolo volto a nordest e assolata nella parte pianeggiante. L'irrigazione e alcuni ruscelli dotati di colture acquatiche sono alimentati dal soprastante acquedotto dell'Acqua Paola.\n\"L'Orto\" (citiamo dal sito) \"ha funzioni didattiche, di educazione ambientale e di ricerca scientifica. Esso \u00e8 sede di mostre, corsi, conferenze e simposi ed ha annualmente quasi centomila visitatori. L'attivit\u00e0 per le scuole \u00e8 molto intensa con circa 250 visite guidate. L'Orto inoltre \u00e8 sede di ricerche altamente specializzate sull'ecologia dell'ambiente urbano.\"\nIl giardino ospita attualmente oltre 3000 specie vegetali. Si danno qui solo alcuni cenni sull'organizzazione di massima delle zone espositive.\nNella parte inferiore si incontrano:\nNella parte superiore della collina \u00e8 stata conservata la struttura arborea originale, lasciata a bosco mediterraneo di sempreverdi. La zona \u00e8 detta \"Bosco romano\", e dalle radure tra gli esemplari secolari di lecci e platani (accreditati di 350 - 400 anni di et\u00e0) si godono splendidi scorci panoramici della citt\u00e0.\nDell'arredamento settecentesco del giardino si conservano in questa zona la scalinata del Fuga e il nicchione addossato alla sommit\u00e0 della collina.\nAl di sotto, in direzione del palazzo, \u00e8 stata installata la collezione di conifere; si incontrano anche, in questa zona, una \"Araucaria\" australiana con le sue \"cugine\" Wollemia e Agathis, una sequoia gigante americana oltre che almeno 4 sequoie sempreverdi (l'altra specie di sequoia esistente), una metasequoia cinese, anche detta Abete d'acqua e alcuni \"Taxodium distichum, mucronatum e messicani\".\nNella parte superiore sono installati anche:"}
{"id": "469175", "revid": "1318658", "url": "https://it.wikipedia.org/wiki?curid=469175", "title": "Appointment with Death", "text": ""}
{"id": "469176", "revid": "4327", "url": "https://it.wikipedia.org/wiki?curid=469176", "title": "Abre los ojos", "text": ""}
{"id": "469178", "revid": "1318658", "url": "https://it.wikipedia.org/wiki?curid=469178", "title": "The Eagle", "text": "The Eagle (l'aquila in lingua inglese) pu\u00f2 riferirsi a:"}
{"id": "469179", "revid": "438678", "url": "https://it.wikipedia.org/wiki?curid=469179", "title": "Il lupo dei mari (film 1975)", "text": "Il lupo dei mari \u00e8 un film italiano del 1975 diretto da Giuseppe Vari."}
{"id": "469180", "revid": "1318658", "url": "https://it.wikipedia.org/wiki?curid=469180", "title": "Chasing Rainbows", "text": ""}
{"id": "469181", "revid": "151034", "url": "https://it.wikipedia.org/wiki?curid=469181", "title": "Eracla", "text": ""}
{"id": "469182", "revid": "1494169", "url": "https://it.wikipedia.org/wiki?curid=469182", "title": "Raduga", "text": ""}
{"id": "469183", "revid": "767487", "url": "https://it.wikipedia.org/wiki?curid=469183", "title": "Come in un'ultima cena", "text": "Come in un'ultima cena \u00e8 il sesto album del Banco del Mutuo Soccorso.\nIl disco.\nQuest'album venne successivamente realizzato anche in inglese \"As in a Last Supper\", con le traduzioni di Angelo Branduardi."}
{"id": "469184", "revid": "47767", "url": "https://it.wikipedia.org/wiki?curid=469184", "title": "Love in the Afternoon", "text": ""}
{"id": "469185", "revid": "2039709", "url": "https://it.wikipedia.org/wiki?curid=469185", "title": "Crack (droga)", "text": "Il crack \u00e8 una sostanza stupefacente nata in America e diffusasi a partire dagli anni ottanta.\nComposizione e assunzione.\nRicavata tramite processi chimici dalla cocaina, essa viene poi assunta inalando il fumo dopo aver surriscaldato i cristalli in pipe apposite di vetro o ricavate spesso da bottiglie di plastica modificate o lattine. Questa operazione provoca degli scricchiolii che danno origine al suo nome. \u00c8 stata originariamente concepita e sintetizzata per uno scopo ben preciso: era destinato ai cocainomani cronici come sostituto della cocaina, in quanto l'assunzione nasale della cocaina provocava la distruzione dei tessuti nasali, per cui l'unica modalit\u00e0 di assunzione alternativa era rappresentata dall'inalazione.\nTuttavia non essendo la cocaina volatile come, per esempio, l'eroina, si \u00e8 reso necessario sviluppare questa nuova droga. Probabilmente perch\u00e9 non sufficientemente indagata prima che venisse utilizzata a scopo terapeutico, ha cominciato a creare dipendenza nei cocainomani anzich\u00e9 servire solo da palliativo (vedi epidemia del crack). Successivamente il crack si diffuse anche tra chi non assumeva inizialmente cocaina.\nEffetti.\n\u00c8 uno stupefacente altamente pericoloso in grado di indurre elevata dipendenza e rapida assuefazione psicologica e fisica, inoltre \u00e8 in grado di aumentare gli istinti violenti e alterare i principali centri di controllo del sistema nervoso centrale. Spesso porta all'alienazione sociale o a forme di psicosi. \nGli effetti del crack hanno una salita immediata, intensa e molto breve (3-15 minuti). Gli effetti desiderati sono quelli di sensazioni di forza ed energia, scioltezza comunicativa, euforia, disinibizione, vivacit\u00e0 e forte eccitazione. Il rovescio della medaglia \u00e8 un down molto pesante: la persona pu\u00f2 sentirsi molto depressa e apatica, pu\u00f2 sperimentare stati paranoici, nervosismo e irritabilit\u00e0, insonnia o ipersonnia, mancanza di appetito, diminuzione delle sensazioni di piacere, disturbi dell'umore, crisi di ansia, indurre malattie mentali e la voglia di rifumare pu\u00f2 ripresentarsi esageratamente forte (intenso \"craving\"). \nIl crack induce altissima dipendenza psichica, in parte fisica e pu\u00f2 portare a un aumento del numero delle assunzioni, anche dopo i primi tempi. Un consumo continuato e prolungato pu\u00f2 portare a cambiamenti drastici della personalit\u00e0 e del comportamento, alla ninfomania, ad ipersessualit\u00e0 deviata, a comportamenti truffaldini, bugiardi, impulsivi, e infine all'alienazione dell'individuo con sintomi da astinenza simili alla schizofrenia, a una forte aggressivit\u00e0 o a stati paranoici accompagnati da deliri e allucinazioni. La morte di solito pu\u00f2 sopraggiungere per overdose (bastano 800 mg), per colpo di calore e arresti respiratori e/o cardiaci, nonch\u00e9 per ictus o infarto.\nSintesi.\nIl crack viene sintetizzato a partire dalla cocaina in polvere (cocaina cloridrato) con una base debole (solitamente bicarbonato di sodio o ammoniaca).\nL'equazione chimica della reazione con bicarbonato di sodio \u00e8 la seguente:"}
{"id": "469186", "revid": "4327", "url": "https://it.wikipedia.org/wiki?curid=469186", "title": "Raising Arizona", "text": ""}
{"id": "469188", "revid": "4327", "url": "https://it.wikipedia.org/wiki?curid=469188", "title": "Lethal Weapon 2", "text": ""}
{"id": "469189", "revid": "4327", "url": "https://it.wikipedia.org/wiki?curid=469189", "title": "Lethal Weapon 3", "text": ""}
{"id": "469190", "revid": "4327", "url": "https://it.wikipedia.org/wiki?curid=469190", "title": "Lethal Weapon 4", "text": ""}
{"id": "469191", "revid": "156341", "url": "https://it.wikipedia.org/wiki?curid=469191", "title": "Auf Wiedersehen, Franziska!", "text": ""}
{"id": "469192", "revid": "4327", "url": "https://it.wikipedia.org/wiki?curid=469192", "title": "Au revoir les enfants", "text": ""}
{"id": "469194", "revid": "4327", "url": "https://it.wikipedia.org/wiki?curid=469194", "title": "Arsenic and Old Lace", "text": ""}
{"id": "469195", "revid": "4327", "url": "https://it.wikipedia.org/wiki?curid=469195", "title": "Artists &amp; Models", "text": ""}
{"id": "469196", "revid": "1318658", "url": "https://it.wikipedia.org/wiki?curid=469196", "title": "Artists and Models", "text": ""}
{"id": "469197", "revid": "121953965", "url": "https://it.wikipedia.org/wiki?curid=469197", "title": "Arthur", "text": ""}
{"id": "469198", "revid": "4327", "url": "https://it.wikipedia.org/wiki?curid=469198", "title": "Them!", "text": ""}
{"id": "469199", "revid": "125685814", "url": "https://it.wikipedia.org/wiki?curid=469199", "title": "Death on the Nile", "text": ""}
{"id": "469200", "revid": "834", "url": "https://it.wikipedia.org/wiki?curid=469200", "title": "Murder on the Orient Express", "text": ""}
{"id": "469201", "revid": "2175", "url": "https://it.wikipedia.org/wiki?curid=469201", "title": "Atlantis, the Lost Continent", "text": ""}
{"id": "469202", "revid": "1983214", "url": "https://it.wikipedia.org/wiki?curid=469202", "title": "Outland", "text": ""}
{"id": "469203", "revid": "834", "url": "https://it.wikipedia.org/wiki?curid=469203", "title": "Gog", "text": ""}
{"id": "469204", "revid": "767487", "url": "https://it.wikipedia.org/wiki?curid=469204", "title": "Forced Landing", "text": "Forced Landing \u00e8 un film del 1941 diretto da Gordon Wiles.\n\u00c8 un film d'azione avventuroso statunitense ambientato in un paese immaginario del sud America con Richard Arlen, Eva Gabor, J. Carrol Naish, Nils Asther ed Evelyn Brent.\nProduzione.\nIl film, diretto da Gordon Wiles su una sceneggiatura di Edward Churchill e Maxwell Shane, fu prodotto da William H. Pine e William C. Thomas tramite la Pine-Thomas Productions e girato nei Fine Arts Studios, in California, dal 18 aprile all'inizio di maggio 1941.\nDistribuzione.\nIl film fu distribuito negli Stati Uniti nel luglio del 1941 al cinema dalla Paramount Pictures.\nAltre distribuzioni:\nPromozione.\nLe tagline sono:"}
{"id": "469205", "revid": "4327", "url": "https://it.wikipedia.org/wiki?curid=469205", "title": "Broken Journey", "text": ""}
{"id": "469207", "revid": "4327", "url": "https://it.wikipedia.org/wiki?curid=469207", "title": "Bad Santa", "text": ""}
{"id": "469208", "revid": "4327", "url": "https://it.wikipedia.org/wiki?curid=469208", "title": "Baisers vol\u00e9s", "text": ""}
{"id": "469210", "revid": "4327", "url": "https://it.wikipedia.org/wiki?curid=469210", "title": "Kiss Me, Stupid", "text": ""}
{"id": "469211", "revid": "4327", "url": "https://it.wikipedia.org/wiki?curid=469211", "title": "Fire in the Sky", "text": ""}
{"id": "469212", "revid": "4327", "url": "https://it.wikipedia.org/wiki?curid=469212", "title": "Dances with Wolves", "text": ""}
{"id": "469214", "revid": "4327", "url": "https://it.wikipedia.org/wiki?curid=469214", "title": "Spaceballs", "text": ""}
{"id": "469215", "revid": "4327", "url": "https://it.wikipedia.org/wiki?curid=469215", "title": "Liebe mu\u00df verstanden sein", "text": ""}
{"id": "469216", "revid": "4327", "url": "https://it.wikipedia.org/wiki?curid=469216", "title": "Die gelbe Flagge", "text": ""}
{"id": "469217", "revid": "4327", "url": "https://it.wikipedia.org/wiki?curid=469217", "title": "Panic in the Streets", "text": ""}
{"id": "469218", "revid": "4327", "url": "https://it.wikipedia.org/wiki?curid=469218", "title": "Barbe-Bleue", "text": ""}
{"id": "469219", "revid": "4327", "url": "https://it.wikipedia.org/wiki?curid=469219", "title": "Barberousse", "text": ""}
{"id": "469221", "revid": "4327", "url": "https://it.wikipedia.org/wiki?curid=469221", "title": "Akahige", "text": ""}
{"id": "469222", "revid": "4327", "url": "https://it.wikipedia.org/wiki?curid=469222", "title": "Batman Returns", "text": ""}
{"id": "469223", "revid": "4327", "url": "https://it.wikipedia.org/wiki?curid=469223", "title": "Battlefield Earth", "text": ""}
{"id": "469224", "revid": "1812835", "url": "https://it.wikipedia.org/wiki?curid=469224", "title": "Alan Guth", "text": "Biografia.\nGuth ha fatto ricerche nell'ambito della teoria delle particelle elementari e su come questa teoria sia applicabile ai primi istanti di vita dell'Universo attraverso la teoria dell' inflazione cosmica, la cui idea di fondo fu da lui proposta per la prima volta nel 1979 alla Stanford University dopo aver assistito ad una lezione di Robert Dicke sul Big Bang. \nNel 1981 propose formalmente la teoria, ipotizzando che l'universo nei primi istanti di vita sia passato attraverso una fase di espansione esponenziale, originata da una densit\u00e0 di energia del vuoto positiva determinante una pressione negativa.\nNel 2006 il satellite WMAP ha prodotto dati che non sono in disaccordo con le predizioni teoriche dell'inflazione. Nel 2014 l'esperimento BICEP2 ha dato risultati che potrebbero confermare tali predizioni teoriche, se convalidati da ulteriori esperimenti o analisi attualmente in corso (vedi Planck Surveyor).\nLa critica fondamentale alla teoria dell'inflazione \u00e8 quella di una eventuale non falsificabilit\u00e0. "}
{"id": "469227", "revid": "4327", "url": "https://it.wikipedia.org/wiki?curid=469227", "title": "Belle de jour", "text": ""}
{"id": "469228", "revid": "4327", "url": "https://it.wikipedia.org/wiki?curid=469228", "title": "She Couldn't Say No", "text": ""}
{"id": "469229", "revid": "2175", "url": "https://it.wikipedia.org/wiki?curid=469229", "title": "The Clay Pigeon", "text": ""}
{"id": "469230", "revid": "2175", "url": "https://it.wikipedia.org/wiki?curid=469230", "title": "The Walking Target", "text": ""}
{"id": "469232", "revid": "4327", "url": "https://it.wikipedia.org/wiki?curid=469232", "title": "37\u00b02 le matin", "text": ""}
{"id": "469233", "revid": "339392", "url": "https://it.wikipedia.org/wiki?curid=469233", "title": "Beverly Hills Cop II", "text": ""}
{"id": "469235", "revid": "38120", "url": "https://it.wikipedia.org/wiki?curid=469235", "title": "White Christmas", "text": ""}
{"id": "469236", "revid": "4327", "url": "https://it.wikipedia.org/wiki?curid=469236", "title": "Bibi Douce Bibi", "text": ""}
{"id": "469238", "revid": "81851975", "url": "https://it.wikipedia.org/wiki?curid=469238", "title": "Cono quadrico", "text": ""}
{"id": "469241", "revid": "2175", "url": "https://it.wikipedia.org/wiki?curid=469241", "title": "The Strawberry Blonde", "text": ""}
{"id": "469243", "revid": "1982", "url": "https://it.wikipedia.org/wiki?curid=469243", "title": "Driesen", "text": ""}
{"id": "469244", "revid": "4327", "url": "https://it.wikipedia.org/wiki?curid=469244", "title": "Curse of the Crimson Altar", "text": ""}
{"id": "469247", "revid": "1005847", "url": "https://it.wikipedia.org/wiki?curid=469247", "title": "Referendum abrogativi in Italia del 2003", "text": "I referendum abrogativi in Italia del 2003 si tennero il 15 giugno ed ebbero ad oggetto due distinti quesiti.\nSi tratt\u00f2 della prima occasione in cui il voto degli italiani residenti all'estero pot\u00e9 essere espresso per corrispondenza, a seguito dell'approvazione della cosiddetta \"Legge Tremaglia\".\nPoich\u00e9 il quorum non fu raggiunto, il referendum risult\u00f2 invalido (art. 75 della Costituzione).\nQuesiti.\nReintegrazione dei lavoratori illegittimamente licenziati.\nReintegrazione dei lavoratori illegittimamente licenziati, abrogazione delle norme che stabiliscono limiti numerici ed esenzioni per l'applicazione dell'articolo 18 dello Statuto dei lavoratori. Promosso da Rifondazione Comunista.\nServit\u00f9 coattiva di elettrodotto.\nAbrogazione dell'obbligo per i proprietari terrieri di dar passaggio alle condutture elettriche sui loro terreni. Promosso dai Verdi."}
{"id": "469248", "revid": "4327", "url": "https://it.wikipedia.org/wiki?curid=469248", "title": "Rosen f\u00fcr Bettina", "text": ""}
{"id": "469249", "revid": "4327", "url": "https://it.wikipedia.org/wiki?curid=469249", "title": "Les uns et les autres", "text": ""}
{"id": "469250", "revid": "125223559", "url": "https://it.wikipedia.org/wiki?curid=469250", "title": "Garu\u1e0da", "text": "Garu\u1e0da (devan\u0101gar\u012b: \u0917\u0930\u0941\u0921\u093c; anche Garuda), \u00e8, nell'induismo, e pi\u00f9 in generale nelle culture religiose orientali, il divino capostipite della stirpe degli uccelli. Viene partorito come uovo da Vinata.\nNome.\nIl nome sanscrito Garu\u1e0da viene reso cos\u00ec nelle altre lingue orientali:\nNei \"Veda\" appare il nome di Garutmat, connesso all'espressione di \"supar\u1e47a\" (dalle ali bellissime), volendo indicare un uccello o il sole alato (ad es.: \"\u1e5agveda\", I, 164, 46; X, 149, 3).\nNel \"Mah\u0101bh\u0101rata\" (ad es. in I, 33, 24 e V, 112, 1) Garu\u1e0da viene espressamente indicato con il nome vedico di Garutman.\nPer Alain Dani\u00e9lou il nome di Garu\u1e0da conserva la sua origine nella radice sanscrita \"g\u1e5b\"=\"parlare\" (anche \"U\u1e47\u0101dis\u016btra\", IV, 155), in tal senso Garu\u1e0da rappresenterebbe le formule ermetiche e magiche dei \"Veda\", grazie alle quali l'uomo pu\u00f2 volare, innalzarsi, verso i cieli divini.\nIl \"Matsya Pur\u0101\u1e47a\" (256) ricorda come i \"Veda\" sono l'uccello che trasporta il signore dei sacrifici, Vi\u1e63\u1e47u; quindi il suono dei sacrifici \u00e8 il corpo di questo uccello (257).\nLa sua importanza nella religione induista pu\u00f2 essere compresa dal fatto che un'Upani\u1e63ad indipendente, la \"Garudopanishada\", e un Pur\u0101\u1e47a, il Garu\u1e0da Pur\u0101\u1e47a, sono dedicati a lei. Garu\u1e0da \u00e8 nota con molti altri nomi: Chirada, Gaganeshvara, Kamayusha, Kashyapi, Khageshvara, Nagantaka, Sitanana, Sudhahara, Suparna, Takshya, Vainateya, Vi\u1e63\u1e47uratha e altri ancora. Nei Veda \u00e8 presente il pi\u00f9 antico riferimento a Garu\u1e0da, con il nome Shyena, laddove si dice che questo maestoso uccello avrebbe portato il nettare degli dei (\"amrit\") sulla Terra dal Cielo; i Pur\u0101\u1e47a, molto successivi, riferiscono lo stesso di Garu\u1e0da, indicando che Shyena e Garu\u1e0da siano la stessa divinit\u00e0 (o lo siano diventate nel tempo). Una delle facce dello \u015ar\u012b Panchamukha (\"cinque facce\", metamorfosi di Hanumat) \u00e8 Mahavira Garu\u1e0da, rivolta ad occidente. Si crede che pregando Garu\u1e0da sia possibile curare gli effetti del veleno.\nNella mitologia buddista, i garu\u1e0da sono una razza divina di uomini-uccello, nemici dei naga, cui danno la caccia. Nel Mahasamyatta Sutta, si narra che Budda abbia ottenuto una pace tra naga e garuda."}
{"id": "469251", "revid": "287204", "url": "https://it.wikipedia.org/wiki?curid=469251", "title": "Breakdown", "text": ""}
{"id": "469252", "revid": "4327", "url": "https://it.wikipedia.org/wiki?curid=469252", "title": "Life of Brian", "text": ""}
{"id": "469253", "revid": "380654", "url": "https://it.wikipedia.org/wiki?curid=469253", "title": "The Brood", "text": ""}
{"id": "469255", "revid": "1360634", "url": "https://it.wikipedia.org/wiki?curid=469255", "title": "International Standard Bibliographic Description", "text": "La International Standard Bibliographic Description (Descrizione Bibliografica Standard Internazionale) o ISBD \u00e8 un insieme di regole prodotte dalla International Federation of Library Associations and Institutions (IFLA) per rendere universalmente e facilmente disponibili, in una forma accettabile in ambito internazionale, i dati bibliografici di base relativi a tutti i tipi di risorse pubblicati in ogni paese. \nStoria.\nL'edizione consolidata definitiva \u00e8 stata pubblicata nel 2011, dopo una prima versione preliminare rilasciata nel 2007, armonizzando e uniformando precedenti standard specifici. La promozione, revisione e aggiornamento dell'ISBD vengono gestiti dall'ISBD Review Group.\nScopo.\nLo scopo principale dell'ISBD \u00e8 fornire criteri uniformi per la condivisione delle informazioni bibliografiche tra le istituzioni bibliografiche nazionali, da una parte, e l'intera comunit\u00e0 bibliotecaria e informativa dall'altra.\nStruttura.\nL'ISBD stabilisce un formato di registrazione suddiviso in 9 aree, per le quali \u00e8 fissato il contenuto, l'ordine e la punteggiatura. Questo standard \u00e8 stato adottato dai codici nazionali di catalogazione e utilizzato dalla gran parte delle bibliografie nazionali. Per l'Italia il codice di riferimento sono le Regole italiane di Catalogazione (REICAT), che fanno riferimento all'edizione consolidata preliminare dell'ISBD del 2007.\nLe aree descrittive sono le seguenti:\nL'ordine \u00e8 rigorosamente sequenziale, ma alcune parti possono essere eliminate, mantenendo per\u00f2 intatta la sequenza. Il titolo deve essere sempre posto all'inizio, l'autore o equivalente (editore, curatore, ecc.) deve seguire necessariamente, e cos\u00ec via. Rispettare la sequenza \u00e8 necessario per comunicare le informazioni bibliografiche in una maniera chiara, concisa, flessibile e facilmente identificabile anche se non si conosce la lingua utilizzata.\nIl codice \u00e8 stato ideato in maniera compatta perch\u00e9 utilizzato inizialmente per catalogare i libri attraverso cataloghi a schede, anche se oggigiorno le stesse regole risultano comode nell'utilizzo informatico su schermi piccoli.\nEsempio.\nDa Cimabue a Morandi : saggi di storia della pittura italiana / Roberto Longhi ; saggi di storia della pittura italiana scelti e ordinati da Gianfranco Contini. - 11. ed. - Milano : Mondadori, 2008. - lxxxviii, 1139 p. ; 18 cm. - (I Meridiani / collezione diretta da Giansiro Ferrata). - In custodia\nCome si pu\u00f2 notare dall'esempio, lo standard utilizza una serie di simboli per distinguere le varie sezioni \". - \" (punto spazio trattino spazio); virgole, punti e virgola ed altri segni (\"/\", \"=\", \u2026) vengono utilizzati per identificare i diversi elementi dei quali si compone una sezione."}
{"id": "469256", "revid": "12217", "url": "https://it.wikipedia.org/wiki?curid=469256", "title": "Pointillisme", "text": ""}
{"id": "469257", "revid": "58775", "url": "https://it.wikipedia.org/wiki?curid=469257", "title": "Webfarm", "text": ""}
{"id": "469258", "revid": "124123", "url": "https://it.wikipedia.org/wiki?curid=469258", "title": "Robert Dicke", "text": "Biografia.\nDicke ottenne il bachelor's degree all'Universit\u00e0 di Princeton e complet\u00f2 il suo dottorato in fisica nucleare nel 1939 alla University of Rochester.\nDurante la seconda guerra mondiale lavor\u00f2 al laboratorio di radiazioni del MIT dove si interess\u00f2 allo sviluppo del radar e dove progett\u00f2 il radiometro Dicke, un ricevitore di microonde che us\u00f2 per prevedere il limite di temperatura (da lui stimato inferiore ai 20 kelvin) che avrebbe potuto avere la radiazione cosmica di fondo, a quel tempo soltanto prevista teoricamente e poi scoperta nel 1964 da Arno Penzias e Robert Woodrow Wilson.\nNel 1946 torn\u00f2 alla Princeton University dove rimase per il resto della sua carriera.\nNel campo della fisica atomica, port\u00f2 avanti studi in particolarmente sui laser e la misurazione del rapporto giromagnetico dell'elettrone. Un suo importante contributo nel campo della spettroscopia e del transfer radiativo fu la predizione dell'effetto di assottigliamento dell'ampiezza delle linee spettrali rispetto a quanto previsto dall'allargamento Doppler quando il cammino libero di un atomo \u00e8 molto pi\u00f9 piccolo della lunghezza d'onda della radiazione del fotone coinvolto nella transizione. Tale effetto \u00e8 analogo all'effetto M\u00f6ssbauer nel caso dei raggi gamma.\nPass\u00f2 il resto della sua attivit\u00e0 lavorativa a sviluppare un programma di test di precisione sulla relativit\u00e0 generale basati sulla struttura del principio di equivalenza. Nel 1957 propose un'alternativa alla teoria gravitazionale ispirata al principio di Mach e alle ipotesi di Paul Dirac.\nQuesto port\u00f2 nel 1961 a formulare con Carl H. Brans la teoria di Brans-Dicke della gravitazione, una modificazione della violazione del principio di equivalenza della relativit\u00e0 generale, un cui esperimento classico \u00e8 quello condotto con Roll e Krotkov, che port\u00f2 ad una stima del principio di equivalenza cento volte pi\u00f9 accurata degli esperimenti precedenti.\nDicke misur\u00f2 anche l'ellitticit\u00e0 solare che fu utile nella comprensione della precessione del perielio dell'orbita di Mercurio.\nAgli inizi degli anni del 1960 insieme a Philip James Edwin Peebles rideriv\u00f2 una predizione della radiazione cosmica di fondo e predispose un radiometro Dicke per la ricerca di questa radiazione. Proprio mentre era alla ricerca di questa radiazione con David Todd Wilkinson e Peter G. Roll, fu contattato da Arno Penzias che non riusciva a spiegare un'anomalia nella radiazione a microonde che aveva misurato con Robert Woodrow Wilson mentre conducevano esperimenti per i Bell Laboratories situati a poca distanza da Princeton. Dicke comprese subito che quella presunta anomalia era invece proprio l'evidenza che stava cercando e annunci\u00f2 ai suoi colleghi che erano stati preceduti (\"we have been scooped!\"). Il gruppo di Dicke ripet\u00e9 subito le misure e fu in grado di dare l'interpretazione teorica dei risultati portando la prima evidenza sperimentale sulle teorie della formazione dell'universo primordiale a seguito del Big Bang."}
{"id": "469260", "revid": "1543377", "url": "https://it.wikipedia.org/wiki?curid=469260", "title": "Medaglia Eddington", "text": "La medaglia Eddington (in inglese \"Eddington Medal\"), istituita in onore di Arthur Eddington, \u00e8 un premio consegnato dalla Royal Astronomical Society per meriti nella ricerca nel campo dell'astrofisica.\nInizialmente assegnata non tutti gli anni, \u00e8 stata poi assegnata annualmente tra il 1958 e il 1972, poi ogni tre anni fino al 2005, quindi ogni due anni fino al 2013. Da allora l'asseganzione \u00e8 tornata annuale."}
{"id": "469262", "revid": "122785289", "url": "https://it.wikipedia.org/wiki?curid=469262", "title": "Giacomo Debenedetti", "text": "Fu tra i maggiori interpreti della critica letteraria in Italia nel XX secolo, uno dei primi ad accogliere la lezione della psicoanalisi e delle scienze umane in genere, e tra i primi a cogliere tutta la portata del genio di Marcel Proust.\nSuoi figli sono la storica dell'arte Elisa Debenedetti e lo scrittore Antonio Debenedetti.\nBiografia.\nGiacomo Debenedetti nasce a Biella da una famiglia ebraica, ma si trasferisce giovanissimo a Torino. Conclusi con ottimi voti gli studi secondari, s'iscrive alla locale universit\u00e0 e, in seguito, a ben tre indirizzi di laurea: matematica, giurisprudenza e lettere. Nel 1922, con Sergio Solmi e Mario Gromo, fonda la rivista letteraria \"Primo Tempo\", che chiuder\u00e0 dopo appena undici numeri. Conosce Piero Gobetti, con cui nasce una breve ma intensa amicizia, e inizia una proficua collaborazione alla rivista \"Il Baretti\", sulla quale pubblicher\u00e0 saggi importanti su Raymond Radiguet, Umberto Saba e Marcel Proust. Diventa uno dei partecipanti all'esperienza della rivista Solaria.\nNel 1926 Debenedetti pubblica il primo libro di narrativa, \"Amedeo e altri racconti\" (1926), e nel 1929 il primo dei volumi della serie \"Saggi critici\". Tra gli anni trenta e quaranta continua a scrivere la seconda serie dei \"Saggi critici\" (1945). Negli anni trenta inizia a occuparsi anche di cinema come sceneggiatore per la Cines, sotto falso nome a causa delle leggi razziali emanate dal regime fascista, ed \u00e8 costretto a nascondersi anche dopo il trasferimento a Roma, nei momenti pi\u00f9 acuti della repressione, prima e durante la seconda guerra mondiale. Nel 1938 pubblic\u00f2, sul \"Meridiano di Roma\", un esame dello stile letterario di Mussolini che gli attirer\u00e0 le critiche di Carlo Dionisotti.\nLa seconda guerra mondiale.\nTra l'ottobre 1943 e il maggio 1944 si trova a Cortona nella casa di San Pietro a Cegliolo, dove si rifugia con la famiglia e i colleghi Pietro Pancrazi e Nino Valeri durante l'occupazione tedesca di Roma. In questo periodo scrive \"Vocazione di Vittorio Alfieri\", nel quale l'autore sottolinea la necessit\u00e0 della riscoperta di Vittorio Alfieri, autore tragico e grande difensore della libert\u00e0 individuale e contrario ad ogni forma di potere monarchico. Per una pubblicazione di \"Vocazione di Vittorio Alfieri\" si dovr\u00e0 per\u00f2 aspettare il 1959, anno di pubblicazione nel III volume di \"Saggi critici\", pubblicati a Milano dall'editore Il Saggiatore; prima di questa data, si poterono leggere solo alcune parti del libro, grazie alla pubblicazione di queste su varie riviste italiane come \"Fiera letteraria\", \"Letteratura e arte contemporanea\" e \"Poesia\" tra il 1945 e il 1951.\nNel giugno 1944, dopo la liberazione di Roma, Debenedetti si unisce alle formazioni partigiane che operavano nell'Appennino toscano e nel dicembre 1944 pubblica, sulla rivista romana \"Mercurio\", \"16 ottobre 1943\", un testo che descrive la tranquilla vigilia e la successiva giornata del rastrellamento del ghetto ebraico di Roma. Debenedetti \u00e8 con Silvia Forti Lombroso e Luciano Morpurgo uno dei primissimi testimoni ad affrontare in un racconto autobiografico il problema delle persecuzioni ebraiche in Italia, non dalla prospettiva di coloro che furono deportati nei campi di sterminio ma di coloro che furono costretti alla clandestinit\u00e0 negli anni della guerra. In assoluto si tratta della prima memoria scritta della Shoah italiana. Nel 1945 lo scritto viene ristampato a Lugano in \"Libera Stampa\" e a Roma nella edizioni O.E.T., nel 1947 Jean Paul Sartre ne promuove la traduzione francese che verr\u00e0 stampata in \"Les Temps Modernes\". Sempre nel 1944 pubblica il racconto \"Otto ebrei\", un episodio del processo al questore Pietro Caruso, durante il quale il Commissario di Pubblica Sicurezza Alianello dichiar\u00f2 di aver eliminato otto nomi di ebrei dalla lista degli ostaggi designati per la fucilazione alle Fosse Ardeatine.\nIl dopoguerra.\nFinita la parentesi dolorosa delle persecuzioni razziali, entra come docente incaricato di letteratura italiana, prima all'Universit\u00e0 di Messina, poi all'Universit\u00e0 di Roma, pubblicando la terza serie di \"Saggi critici\" (1959). In tre occasioni (1962, 1964, 1967) tenta di diventare professore ordinario, venendo tuttavia respinto, in uno dei pi\u00f9 noti \"scandali\" della storia dell'accademia italiana.\nNel 1958 partecipa alla fondazione della casa editrice Il Saggiatore da parte di Alberto Mondadori, figlio di Arnoldo Mondadori, e diventa direttore della collana di narrativa \"Biblioteca delle Silerchie\", riproponendo testi strettamente legati all'esperienza solariana.\nDebenedetti continua anche negli anni cinquanta e sessanta a occuparsi di critica letteraria con saggi e libri, ma non riuscir\u00e0 a vedere pubblicata la maggior parte della sua vasta produzione critica, che uscir\u00e0 postuma a cura della moglie Renata Orengo: \"Il personaggio uomo\" (1970), \"Il romanzo del Novecento\" (1971), \"Poesia italiana del Novecento\" (1974), \"Verga e il naturalismo\" (1976), \"Personaggi e destino. La metamorfosi del romanzo contemporaneo\" (1977), \"Vocazione di Vittorio Alfieri\" (1977), \"Pascoli: la rivoluzione inconsapevole\" (1979), \"Rileggere Proust\" (1982), \"Quaderni di Montaigne\" (1986).\nPercorso critico.\nFormatosi sulla , Debenedetti se ne allontana presto, attratto da forme di conoscenza esterne all'orizzonte della sola tradizione critica letteraria italiana: rivolgendosi allo studio di autori stranieri (\u00e8 stato tra i primi a cogliere tutta la portata del genio di Proust, il cui nome ricorre frequentemente nei suoi scritti), e facendo maturare la sua critica in un contesto europeo, configurandola inoltre come ricerca delle \"ragioni\" dell'autore, il quale punta alla rivelazione non di un dato obiettivo, ma esprime un problema interiore tanto che si riconoscono in essa suggestioni della psicoanalisi, da Sigmund Freud a Carl Gustav Jung, e della fenomenologia di Edmund Husserl, ma anche la sociologia e l'antropologia culturale.\nLa ricchezza e la novit\u00e0 delle sue letture si traducono in un'attivit\u00e0 di critico che non vuole chiudersi all'interno di un metodo; pronto ad analizzare, assieme ai simboli e ai miti degli autori, cos\u00ec com'erano calati nella realt\u00e0 delle opere, anche la propria soggettivit\u00e0 di lettore, soprattutto di fronte ai testi pi\u00f9 amati (Giovanni Pascoli, Italo Svevo, Federigo Tozzi, Umberto Saba).\nAnni prima, in un'intervista mai raccolta in volume, Debenedetti aveva concentrato la sua attenzione sulla esigenza da cui era stato spinto il narratore nel nostro secolo a \u00abrincorrere\u00bb il personaggio, a conoscerne le motivazioni segrete, e quelle palesi, per poi sciogliersi da ogni vincolo con lui: \nIl pensiero critico di Debenedetti ruota intorno alla questione uomo, come persona, e lo fa con lo stesso proposito e l'identico criterio conoscitivo di un narratore (quale egli fu in scritti come \"Amedeo e altri racconti\", \"Otto ebrei\", \"16 ottobre 1943\"). Tutta la sua vita letteraria si \u00e8 mossa nell'universo romanzesco. Questa sorta di perpetuo intervento nell'immaginario altrui finiva per scontrarsi con l'infelicit\u00e0 e la nevrosi dell'uomo moderno, e portava lo scrittore e critico ad affinare una particolare attitudine a riconoscere nel destino dei personaggi romanzeschi la loro insicurezza e crisi d'identit\u00e0. Di questa scomparsa del personaggio uomo, Debenedetti scrisse e deline\u00f2 una \"commemorazione provvisoria\" nel saggio \"II personaggio uomo\".\nDebenedetti avvertiva la nostalgia del personaggio uomo, allo stesso modo in cui si dichiarava convinto della necessit\u00e0 di non abbandonare alle lusinghe della civilt\u00e0 di massa i valori della letteratura. Ritornando all'intervista, una sua dichiarazione finale, a oltre quarant'anni di distanza, scioglie alcuni nodi sulla dibattuta questione della funzione del critico:\nOpere.\nLibri pubblicati postumi.\nLa bibliografia degli scritti \u00e8 compresa in \"G. Debenedetti (1901-1967)\", a cura di Cesare Garboli, Milano, 1968."}
{"id": "469263", "revid": "125912479", "url": "https://it.wikipedia.org/wiki?curid=469263", "title": "Jesse James", "text": "Famosissimo per la sua proverbiale mira, conobbe la vita dura e violenta del Missouri, paese di frontiera in piena guerra di secessione americana. Combatt\u00e9 con i confederati ma divenne tristemente famoso compiendo numerose rapine a banche e treni unionisti in Missouri, Kentucky, Iowa, Texas, Mississippi, Minnesota insieme al fratello Frank, i fratelli John, Cole, Jim e Robert Younger, William \"Bloody\" Anderson, i fratelli Ed e Clell Miller, William Clarke Quantrill, Archie Clement e Dave Pool. Divenne l'icona del rancore del Sud fino alla sua morte avvenuta per tradimento da parte di un neo-membro della sua banda, Robert Ford, nel 1882.\nInfanzia.\nJesse James nacque il 5 settembre 1847 da Robert Sallee James e Zerelda Cole. Suo padre, Robert - un coltivatore di canapa e pastore battista, migrato nel Missouri dopo il matrimonio con Zerelda Cole - mor\u00ec, dopo aver intrapreso un viaggio in California per esercitare il suo ministero fra i cercatori d'oro, quando Jesse aveva soltanto tre anni. Dopo la morte del marito Robert, Zerelda si rispos\u00f2, una prima volta con Benjamin Simms, poi con un medico di nome Reuben Samuel. Dopo il loro matrimonio nel 1855, Samuel si trasfer\u00ec nella casa di James. Jesse James aveva due fratelli: il fratello maggiore, Alexander Franklin \"Frank\" e una sorella minore, Susan James Lavenia.\nL'inizio della vita da bandito.\nNella primavera del 1863 la milizia irregolare capitanata da William Clarke Quantrill si aggirava nella zona dove abitavano i James. Per questo motivo un'unit\u00e0 di soldati nordisti irruppe in casa James con la pretesa di sapere dove fosse Quantrill. Al loro arrivo Jesse James stava arando i campi con il dottor Samuel e ignoravano dove fosse Quantrill. I soldati presero il dottore dai campi e lo portarono presso un albero di gelso vicino al loro fienile. Gli misero una corda al collo e lo impiccarono a un ramo, allentando la presa un attimo prima di ucciderlo. Dopodich\u00e9 gli ordinarono di rivelargli dove fossero i soldati di Quantrill. Lui non poteva dirlo per il semplice fatto che non lo sapeva. Ma non era ci\u00f2 che volevano sentirsi dire i militari. Ripeterono l'atroce semi-impiccagione per altre tre volte, scorticandogli a sangue il collo con la corda. Nel frattempo altri militari spingevano su e gi\u00f9 per i filari di grano Jesse James, un ragazzo di soli quindici anni. Lo frustavano con delle funi e lo minacciavano con delle baionette, poi lo portarono all'albero di gelso per farlo assistere alle torture del patrigno.\nDopo aver finito di martoriare il dottor Samuel entrarono in casa, puntarono le armi sulla signora Cole e le chiesero dove fossero gli oppositori. La signora rispose che potevano anche ucciderla, ma non avrebbe mai rivelato loro dove fossero, dato che non lo sapeva. A queste parole il capo dei soldati nordisti prese il marito, lo port\u00f2 fuori di casa e spar\u00f2 un colpo in aria facendo credere di averlo ucciso. La signora rimase convinta di ci\u00f2 per alcuni giorni, invece lo portarono con s\u00e9 e lo rinchiusero in una prigione di Liberty. Una volta che i soldati si erano ritirati, Jesse mostr\u00f2 i segni delle frustate alla madre, che scoppi\u00f2 in lacrime. Jesse disse alla madre di non piangere, poich\u00e9 si sarebbe unito ai miliziani di Quantrill, vendicando tutte queste violenze subite dalla sua famiglia. Successivamente anche la madre e la sorella sarebbero state arrestate dai soldati federali e recluse per diverso tempo in prigione dove avrebbero anche subito vari soprusi. L'anno seguente James si un\u00ec alla banda guerrigliera di Quantrill che operava di fatto contro l'Unione.\nAlla fine della guerra civile, dopo la vittoria dell'Unione, Jesse James insieme alla sua banda rapin\u00f2 svariate banche in numerosi Stati dell'Unione spingendosi fino al Mississippi. Riusc\u00ec a far deragliare un treno e rubare la cassetta porta valori. In questo modo Jesse voleva far vedere alla propria gente che la guerra non era finita e che si poteva continuare a combattere utilizzando modi e sistemi diversi. Durante le sue rapine in totale uccise dodici civili, oltre a svariati soldati nordisti. Per questo motivo l'esercito degli Stati Uniti tent\u00f2 di catturarlo, senza tuttavia mai riuscirci.\nL'inizio della fine per la banda viene storicamente fatto coincidere con il misero fallimento di una rapina a Northfield nel Minnesota, il 7 settembre 1876. La momentanea assenza di Jesse, sempre molto rigoroso nel pianificare gli assalti, ebbe come conseguenza che vari membri della banda si ubriacarono prima della rapina, perdendo la necessaria lucidit\u00e0. Il seguito non fu migliore. il cassiere Joseph Lee Heywood, mentendo, afferm\u00f2 che la cassaforte era protetta da un congegno; nel frattempo gli abitanti della cittadina, insospettiti, si attrezzarono e quando alcuni banditi cercarono di allontanarli, altri, tra cui B. Richardson e l'ex sceriffo, capeggiarono la rivolta contro la banda. \nDopo l'accaduto, il principale effetto furono le discussioni e le recriminazioni sulla responsabilit\u00e0 coi fratelli Younger e il conseguente e crescente dissidio.\nLa banda.\nAnche se Jesse reclutava colpo per colpo i fuorilegge, sono considerati \"membri storici\":\nL'assassinio.\nIl 3 aprile 1882, dopo aver mangiato, Jesse James, Robert Ford, neo-membro della sua banda, e il fratello Charlie Ford, ormai a sua volta entrato nelle grazie di Jesse, erano in camera da letto. Era una mattina molto afosa e Jesse si tolse il cinturone con i due revolver, gettandoli sul letto e coprendoli con il cappotto; lo fece perch\u00e9 le finestre e le porte erano aperte per il caldo e non voleva che la gente che passava per strada si insospettisse troppo vedendolo armato anche in casa. Jesse, dopo essersi accorto che un quadro appeso al muro di casa sua era storto, sal\u00ec su una sedia per raddrizzarlo.\nI due fratelli, che erano alle sue spalle, ne approfittarono, dato che quella era l'unica occasione per poterlo uccidere: estrassero i revolver e li puntarono alle sue spalle, ma solo Robert Ford spar\u00f2 un colpo, diretto alla nuca, utilizzando una Smith &amp; Wesson Schofield calibro .45 nichelata e con manico in madreperla regalatagli dallo stesso Jesse. Pare che avesse ricevuto l'incarico dai Pinkerton, i pi\u00f9 famosi detective dell'epoca e da tempo alla caccia del famoso bandito fino a quel momento inafferrabile. I fratelli Ford furono arrestati e rapidamente prosciolti, ma rimase l'avversione popolare contro di loro, in particolare contro il \"codardo\" Robert, che fu ucciso nel 1892.\nJesse James oggi riposa nel cimitero \"Mount Olivet\" di Kearney, Missouri."}
{"id": "469268", "revid": "1632387", "url": "https://it.wikipedia.org/wiki?curid=469268", "title": "Live at the Fillmore (Testament)", "text": "Live at the Fillmore \u00e8 un disco dal vivo dei Testament, registrato all'auditorium The Fillmore, a San Francisco. Il batterista John Tempesta viene sostituito da Jon Dette e nel disco sono anche inclusi tre brani del gruppo suonati in studio e in versione semi-acustica, vale a dire \"Return to Serenity\", \"The Legacy\" e \"Trail of Tears\"."}
{"id": "469270", "revid": "767487", "url": "https://it.wikipedia.org/wiki?curid=469270", "title": "Caligola - La storia mai raccontata", "text": "Caligola - La storia mai raccontata \u00e8 un film del 1982, diretto da Joe D'Amato con lo pseudonimo di David Hills.\nFu girato da D'Amato dopo l'uscita del controverso e censurato \"Io, Caligola\", diretto da Tinto Brass nel 1979. Anche \"Caligola - La storia mai raccontata\" ebbe molti problemi con la censura: fu bocciato infatti ben tre volte e usc\u00ec nelle sale cinematografiche italiane in versione soft derubricato di tutte le sequenze hard per un totale di 39 minuti.\nVa comunque riferito che nessuno degli attori principali \u00e8 coinvolto in scene hardcore.\nTrama.\nIl poeta Domizio tenta di assassinare nella sua stanza da letto l'imperatore Gaio Cesare Germanico, conosciuto come Caligola, mentre egli sta dormendo. Questi per\u00f2 si sveglia e lo disarma, quindi mette in atto una tremenda punizione: fa tagliare i tendini e la lingua a Domizio, che viene ridotto a una larva umana e tenuto come un fantoccio dietro un separ\u00e9.\nCaligola \u00e8 tormentato da un incubo ricorrente, in cui viene ucciso, e teme di essere al centro di un complotto ordito dai senatori per eliminarlo. Caligola si reca a cavallo sulla spiaggia e incontra Livia, la fidanzata di Ezio, il figlio del console Marco Tullio Gallo. Caligola violenta sotto gli occhi di Ezio. La ragazza, ancora vergine, si suicida per la vergogna, mentre Ezio viene ucciso con un colpo di gladio da un pretoriano.\nCaligola fa correre la voce secondo la quale Livia ed Ezio sono stati assassinati da un gruppo di fanatici cristiani, ma i senatori non credono alla voce e portano avanti il loro complotto per uccidere l'imperatore. Alla menzogna di Caligola non crede nemmeno Miriam, una ragazza egiziana amica di Livia, che promette di vendicarla.\nIntanto Caligola diviene sempre pi\u00f9 folle e fa uccidere i senatori che ritiene suoi nemici, quindi ordina un'orgia per celebrare la costruzione di un colossale tempio. All'orgia partecipa la nobilt\u00e0 romana, dietro un cospicuo pagamento che serve a finanziare il progetto. Caligola fa rapire tutte le vergini, per farne la principale attrazione della festa. Le vergini vengono deflorate con un fallo di legno, quindi addestrate da un omosessuale.\nAlla festa partecipa anche Miriam, con l'intento di uccidere Caligola. Offre cos\u00ec la sua verginit\u00e0 al dio Anubi. Il senatore Cornelio si accorge del sacrificio e si offre di aiutarla. Intanto l'orgia ha inizio: tra scene lesbiche e omosessuali c'\u00e8 anche un duello tra gladiatori, che si affrontano a colpi di pugni ferrati fino a quando uno di loro muore, e una scena di zoofilia, che vede una donna masturbare un cavallo e quindi morire sotto i colpi del suo membro.\nCaligola si invaghisce di Miriam e le ordina di seguirlo nella sua stanza. L\u00ec i due hanno un rapporto sessuale, quindi si addormentano. Quando Cornelio tenta di uccidere Caligola, Miriam a sorpresa salva l'imperatore e uccide Cornelio. Dopo il fallito attentato, Caligola scatena la sua furia omicida e vendicativa facendo torturare e massacrare i senatori rei di aver complottato contro di lui. Alcuni di loro vengono impalati con dei ferri che penatrano i loro retti ed escono dal petto. Non contento, Caligola ordina di uccidere anche i familiari dei senatori e obbliga uno dei senatori estranei al complotto di decapitare a colpi di gladio la moglie e la figlia di una delle vittime.\nUlmar, uno dei pi\u00f9 fidati pretoriani di Caligola ma anche vecchio amico di Miriam, vorrebbe aiutarla a fuggire ma lei inizia un rapporto amoroso torbido e ambiguo con l'imperatore, che sembra divenire vero amore, tanto che Caligola decide di sposarla nonostante sia una schiava. Poco prima delle nozze, per\u00f2, Miriam scopre la medaglietta che Lidia portava al collo prima di suicidarsi e ripensa alla vendetta. Decide di farsi dire la verit\u00e0 da Caligola, cos\u00ec gli somministra un filtro magico che fa precipitare l'imperatore in un vortice di incubi nei quali rivede tutte le vittime della sua follia. Accerchiato dai fantasmi, Caligola si risveglia e uccide Miriam a colpi di gladio, credendo di stare ancora sognando. Accortosi della realt\u00e0, l'imperatore piange l'amata, l'unica donna che era riuscita a renderlo umano.\nIl Senato complotta nuovamente e decide all'unanimit\u00e0 la morte di Caligola per mano del fido servo Ulmar. Caligola si reca sulla spiaggia, con l'intenzione di dichiarare ai senatori la sua nuova vita. Vuole infatti farla finita con gli eccessi e le violenze. Quando si trova davanti i senatori e i pretoriani schierati a cavallo, tenta di iniziare un discorso di pentimento, ma Ulmar lo uccide con due frecce che gli trapassano il cuore.\nLe ultime parole dell'imperatore sono:\nProduzione e curiosit\u00e0.\nIl film \u00e8 stato girato nell'autunno del 1981 con il titolo provvisorio \"Follia del potere\".\nScene eliminate.\nNella sceneggiatura del film era presente una sequenza che non fu per\u00f2 montata, ovvero una dettagliata crocifissione di un gruppo di cristiani. Probabilmente la sequenza non fu girata per la probabile accusa di blasfemia.\nDistribuzione.\nIl film venne distribuito anche con il titolo \"Caligola... l'altra storia\". Dal 2009 \u00e8 disponibile in DVD la versione integrale del film, edita in Italia dalla Stormovie.\nTitoli in altri paesi.\nIl film usc\u00ec negli Stati Uniti e nel Regno Unito come \"The Emperor Caligula: The Untold Story\" e in Francia come \"Caligula: la v\u00e9ritable histoire\"."}
{"id": "469272", "revid": "1776051", "url": "https://it.wikipedia.org/wiki?curid=469272", "title": "Universit\u00e0 di Rochester", "text": "L'Universit\u00e0 di Rochester (University of Rochester, in inglese) \u00e8 un istituto di ricerca privato, misto e non confessionale situato a Rochester, New York.\nStoria.\nL'universit\u00e0 \u00e8 una dei 62 membri della prestigiosa Association of American Universities (associazione delle universit\u00e0 americane).\nFondata nel 1850 durante la breve presidenza di Zachary Taylor, offre programmi di laurea, bachelor, master e livelli di dottorato in svariate discipline."}
{"id": "469274", "revid": "123680179", "url": "https://it.wikipedia.org/wiki?curid=469274", "title": "Character", "text": "Character \u00e8 il settimo LP pubblicato dal gruppo melodic death metal svedese Dark Tranquillity.\nIl disco.\nSono trascorsi ormai 10 anni da \"The Gallery\" e anche di pi\u00f9 dall'esordio \"Skydancer\": \u00e8 da quei tempi che la fantasia di Micheal Stanne e soci non si \u00e8 mai arrestata nel suo continuo innovare e rinnovare. Innovare il cosiddetto \"Gothenburg Sound\", di cui i Tranquillity sono rimasti fra i pochi portabandiera, dopo il cambio di stile degli In Flames e lo scioglimento degli At the Gates.\nL'album \u00e8 sostanzialmente una conferma di quello che \u00e8 lo stile musicale ed artistico del gruppo, forse a scapito dello spirito di sperimentazione, che i Dark Tranquillity avevano lasciato a \"briglia sciolta\" in \"Projector\".\nLe tracce.\n\"The New Build\", opener del disco, \u00e8 un brano che ben rappresenta il ponte fra gli esordi del gruppi e le ultime produzioni; \u00e8 veloce e dura, il growl di Mikael Stanne richiama molto le sonorit\u00e0 di \"The Mind's I\" e l'elettronica di Martin Br\u00e4ndstr\u00f6m si integra, finalmente, in maniera ottimale con il resto della linea sonora.\n\"Through Smudged Lenses\" e \"Out of Nothing\", si presentano come una rivisitazione di temi e sperimentazioni gi\u00e0 trattati in \"Damage Done\": le commistioni tra nuovi elementi quali gothic, elettronica e industrial, con il tradizionale sound death del sestetto svedese, appaiono interessanti senza per\u00f2 sorprendere eccessivamente.\n\"One Thought\" e \"Dry Run\", sono brani interessanti, che ben interfacciano le linee sonore di tastiere e pianoforte, con forti tappeti ritmici di chitarra. Lo stesso si pu\u00f2 dire di \"Am I 1?\", che a tratti richiama le sonorit\u00e0 di \"Projector\"\nChiudono il disco \"Senses Tide\" e \"My Negation\": se la prima si presenta con una pregevole introduzione di tastiere, ma tutto sommato segue le linee melodiche dei precedenti brani, la seconda si rivela essere un piccolo capolavoro, forte di un pathos e di una certa vena di drammaticit\u00e0."}
{"id": "469278", "revid": "1543377", "url": "https://it.wikipedia.org/wiki?curid=469278", "title": "Dipartimento di Bol\u00edvar", "text": "Il dipartimento di Bol\u00edvar \u00e8 uno dei 32 dipartimenti della Colombia. Il capoluogo del dipartimento \u00e8 Cartagena de Indias.\nGeografia fisica.\nIl dipartimento \u00e8 situato nella parte settentrionale del paese. Confina a nord con il Mar dei Caraibi, ad est con i dipartimenti di Atl\u00e1ntico, Magdalena, Cesar, a sud con Antioquia e Santander, ad ovest ancora con Antioquia e Sucre.\nIl dipartimento ha una lunga estensione che corrisponde alla riva sinistra del Magdalena, che segna tutto il confine orientale, dai rilievi meridionali di San Lucas, che raggiungono i 2400 metri, al terreno pianeggiante che arriva fino al Mar dei Caraibi. Inoltre include alcune isole al largo della costa colombiana, anche se geograficamente pi\u00f9 vicine ad altri dipartimenti, come l'arcipelago di San Bernardo (comprendente anche la celebre Santa Cruz del Islote), situato nel golfo di Morrosquillo, al largo delle coste del dipartimento di Sucre.\nIl dipartimento \u00e8 uno dei nove stati originari che fondarono gli Stati Uniti di Colombia.\nSuddivisione amministrativa.\nIl dipartimento di Bol\u00edvar si compone di 46 comuni:"}
{"id": "469279", "revid": "726373", "url": "https://it.wikipedia.org/wiki?curid=469279", "title": "Metta World Peace", "text": "In carriera si \u00e8 sempre distinto per la sua foga e aggressivit\u00e0, ed \u00e8 celebre l'episodio in cui ha rotto le costole a Michael Jordan oltre ad avere preso parte ad una famosa rissa nel 2004 in un Detroit-Indiana.\nBiografia.\nConosciuto fino al 2011 come Ron Artest, nel 2011 ottenne dalle autorit\u00e0 americane il permesso di cambiare il proprio nome in Metta World Peace.\nSuo figlio Ron Artest III \u00e8 anch'egli un cestista.\nCarriera.\nPrimi anni nel mondo del basket.\nNacque a Queensbridge, nello stato di New York. Il padre, un ex pugile con un passato nei \"Marines\", divorzi\u00f2 dalla madre quando Ron aveva solo 6 anni, creando non pochi problemi al giovane che, fin dalla tenera et\u00e0, mostr\u00f2 infatti una spiccata propensione alle risse. Fu per\u00f2 grazie a questa situazione di disagio che, ad otto anni, conobbe l'assistente sociale che convinse i genitori ad iscriverlo ad una squadra di basket, in modo che imparasse a socializzare con i coetanei.\nAl liceo si iscrisse alla Salle Academy High School. L'anno della sua consacrazione fu il suo anno da Senior, quando venne eletto giocatore dell'anno dello stato e della Citt\u00e0 di New York. In quello stesso anno venne convocato per il \"McDonald's All-American Game\", torneo cui solitamente prendono parte i migliori liceali d'America.\nLa carriera al college (1997-1999).\nNonostante le decine di offerte che aveva ricevuto nell'anno da Senior, opt\u00f2 per il programma della St. John's University. Nel suo primo anno, il 1997, Artest viaggi\u00f2 con una discreta media di 11,6 punti a partita, cui aggiunse 6,3 rimbalzi e 1,9 assist con 1,1 stoppate. A fine anno, queste cifre gli garantirono un posto nell'All-Rookie Team. La squadra annoverava tra le sue file Tyrone Grant (Teramo, Milano), Lavor Postell (Pesaro), Bootsy Thornton (Cant\u00f9, Siena) e Erick Barkley (Blazers). Al secondo anno, infatti, sotto la guida di Mike Jarvis, arriv\u00f2 ad un passo dalla Final Four.\nPer Artest il 1998 fu un anno positivo chiuso con 14,5 punti, 6,5 rimbalzi e 4,2 assist di media. A fine stagione venne inserito nel primo quintetto ideale della Big East e nel terzo quintetto All-American.\nLa carriera in NBA (1999-2014).\nChicago Bulls (1999-2002).\nNel 1999 decise di dichiararsi eleggibile per il draft NBA, dove venne selezionato come 16\u00aa scelta dai Chicago Bulls.\nIndiana Pacers (2002-2006).\nDopo tre stagioni pass\u00f2 ai Pacers e quella del 2003-04 fu la sua migliore stagione con una media di 18,3 punti, 5,7 rimbalzi e 3,7 assist a partita. Nel 2004, inoltre, fu scelto come riserva nell'All-Star Game, e fu nominato il miglior difensore dell'anno.\nIl 19 novembre 2004 \u00e8 stato coinvolto in una gigantesca rissa al Palace of Auburn Hills di Detroit contro alcuni giocatori dei Detroit Pistons (per primo il pivot Ben Wallace) ed alcuni tifosi locali. A seguito di questa rissa Artest venne squalificato per 73 incontri (il resto della stagione NBA).\nL'addio a Indiana: Sacramento Kings e Houston Rockets (2006-2009).\nAl ritorno in campo nella stagione 2005-06, non si trov\u00f2 bene nei Pacers, e nel febbraio fu ceduto ai Sacramento Kings, in cambio di Predrag Stojakovi\u0107. Con i Kings raggiunse i play-off, perdendo al primo turno contro i San Antonio Spurs.\nDopo tre anni ai Kings, viene scambiato a Houston in cambio della matricola Dont\u00e9 Greene, Bobby Jackson e una prima scelta al Draft NBA 2009. Artest and\u00f2 a rinforzare un team gi\u00e0 forte, con giocatori del calibro di Tracy McGrady, Yao Ming e Luis Scola. Nonostante l'infortunio di McGrady per tutta la seconda met\u00e0 di stagione, i razzi riuscirono a raggiungere il 2\u00ba turno dei playoffs (cosa mai riuscita negli anni precedenti con T-Mac in campo) per la prima volta dal 1997. Contro i Lakers si aggiunge alla lista infortunati anche Yao, ma i Rockets riuscirono a portare la serie fino al settimo incontro, prima di venire eliminati.\nLos Angeles Lakers e la vittoria dell'anello (2009-2013).\nNell'estate 2009, dopo essere diventato free agent, Artest firma un contratto di 5 anni a 6,4 milioni di dollari per stagione con i Los Angeles Lakers. Il 27 maggio 2010, nella gara 5 della finale di western conference contro i Phoenix Suns dopo un tiro da tre punti sbagliato da Kobe Bryant, Artest prende il rimbalzo offensivo e corregge nel canestro proprio sulla sirena del 4\u00ba periodo, regalando ai Lakers la vittoria per 103-101 e il 3-2 nella serie. Si dimostra decisivo e indispensabile per il quintetto di coach Phil Jackson in tutto il resto delle finals fino alla prestazione con 20 punti, 5 rimbalzi e 5 palle rubate, di gara 7 gioved\u00ec 17 giugno 2010 contro i Celtics, che porta ai Lakers il sedicesimo titolo e per \"Ron Ron\" il suo primo anello.\nNella partita del 23 aprile 2012 contro gli Oklahoma City Thunder rifila una gomitata a James Harden venendo espulso e lasciando i Los Angeles Lakers a finire la partita senza di lui, poi vinta dopo due overtime 114-106. Questo gesto gli costa 7 gare di squalifica.\nIl 9 luglio 2013 i Los Angeles Lakers comunicano di aver esercitato la amnesty clause su Metta World Peace per liberare spazio salariale in vista del mercato estivo.\nNew York Knicks (2013-2014).\nDopo aver comunicato di voler giocare in Cina o addirittura cambiare sport e giocare a football, il 16 luglio 2013 viene ufficializzato il suo accordo con i New York Knicks.\nAnni all'estero (2014-2015).\nCina (2014).\nNell'estate 2014 si trasferisce in Cina ai Sichuan Blue Whales in Chinese Basketball Association. Decide inoltre di cambiare ancora il suo nome in \"The Panda's Friend\". Ha terminato la stagione anzitempo a causa di problemi al ginocchio, ed \u00e8 stato poi sostituito da Daniel Orton. Negli incontri giocati, ha viaggiato a 19 punti e 6 rimbalzi di media.\nItalia (2015).\nIl 24 marzo 2015 la Pallacanestro Cant\u00f9 comunica la firma di un accordo fino al termine della stagione 2014-2015 con il giocatore. Metta World Peace, dopo essere rimasto svincolato per alcuni mesi, si unisce pertanto ai brianzoli che al momento del suo arrivo erano decimi in classifica e fuori dalla zona playoff.\nEsordisce con la squadra lombarda il 30 marzo, nella partita persa 88-87 dopo un supplementare a Pistoia contro la Giorgio Tesi Group, tirando 1 su 6 da due punti, 2 su 8 da tre, 8 su 8 ai liberi, prendendo 8 rimbalzi e distribuendo 3 assist. Il 4 aprile fa il suo esordio al Pianella nella larga vittoria contro l'Orlandina Basket, con una prestazione da 19 punti. Con buone prestazioni nelle successive 6 gare di campionato, tra cui spiccano i 25 punti con 6 su 7 da tre punti contro l'Acea Roma, porta la squadra al 7\u00ba posto finale. La formazione allenata da coach Sacripanti accede cos\u00ec ai playoff, dove viene per\u00f2 sconfitta al primo turno dall'Umana Reyer Venezia.\nRitorno ai Lakers (2015-2017).\nSul finire di settembre, Metta World Peace firma un contratto annuale non garantito con i Lakers di coach Byron Scott, partecipando al camp della squadra in base al quale si decide l'eventuale conferma per la stagione. Alla fine del training camp venne confermato nella rosa della squadra. Metta ebbe un ruolo totalmente marginale nei Lakers, giocando solo 35 partite (di cui 5 da titolare) in quella che fu l'ultima stagione tra i professionisti del suo compagno di squadra e amico (oltre che leggenda della squadra gialloviola) Kobe Bryant.\nGioc\u00f2 con i Lakers anche la stagione successiva.\nDopo non essere stato riconfermato dal club gialloviola, nonostante la propria volont\u00e0 di giocare fino al 2019-2020, Il 24 ottobre 2017 annunci\u00f2 il proprio ritiro dall'attivit\u00e0 agonistica.\nDirigente sportivo.\nDopo aver annunciato il suo ritiro, venne assunto come assistant coach dei South Bay Lakers in D-League.\nFuori dal campo.\nIl suo matrimonio con Kimsha \u00e8 durato dal 2003 al 2009, con 3 figli.\nHa inciso un album rap di nome My World.\n Il 26 agosto 2011 Artest ha ottenuto ufficialmente dalle autorit\u00e0 americane il permesso di cambiare il proprio nome in Metta World Peace. La spiegazione: \"\u00c8 un nome che parla di amore, di pace nel mondo [\u2026] I bambini devono capire il concetto di pace nel mondo\"."}
{"id": "469281", "revid": "121848139", "url": "https://it.wikipedia.org/wiki?curid=469281", "title": "Referendum abrogativi in Italia del 2000", "text": "I referendum abrogativi in Italia del 2000 si tennero il 21 maggio ed ebbero ad oggetto sette distinti quesiti.\nStoria.\nLa campagna referendaria Radicale che non partiva nel 1997, venne riproposta, pi\u00f9 o meno negli stessi termini, nella primavera del 1999, quando avendo a disposizione un ammontare di fondi senza precedenti - grazie alla vendita di alcuni soggetti imprenditoriali di cui erano titolari (RadioRadicale2) e a seguito del successo elettorale della Lista Emma Bonino alle elezioni europee del 13 maggio 1999 (8,6% dei voti, posizionandosi come quarto partito italiano per consensi) - il partito si trovava nelle condizioni di portare a termine la campagna di raccolta firme: un pacchetto referendario con quesiti per la liberalizzazione del mercato del lavoro, per la riforma in senso liberista del fisco, della previdenza e dello Stato sociale.\nFurono 16 milioni le firme depositate presso la Corte di Cassazione.\nEmma Bonino spiegava in un suo intervento ad Arezzo l'importanza che aveva, per i Radicali, la proposizione dei venti referendum \u00abliberali\u00bb: \"\u00abDeve essere chiaro a tutti che la libert\u00e0 da affermare per gli europei del duemila sar\u00e0 sempre pi\u00f9 quella di potere avere libert\u00e0 di scelta come consumatori ed utenti tra una molteplicit\u00e0 di opzioni in un mercato concorrenziale. Attraverso la scelta \u00abliberista\u00bb vogliamo affermare la libert\u00e0 di impresa, certo, ma anche la libert\u00e0 del consumatore di ottimizzare la propria utilit\u00e0 orientandosi tra offerte davvero in concorrenza\u00bb.\"\nA pochi mesi dal voto, sulle pagine del Corriere della Sera, Ferruccio De Bortoli scriveva che: \"\u00abL'esperienza degli ultimi anni insegna che le riforme in questo Paese si fanno quasi unicamente sotto la spinta, la minaccia, anche disordinata, della consultazione popolare. \u00c8 accaduto, e speriamo accada ancora, per la legge elettorale; dovrebbe succedere anche per quell'insieme di norme sul mercato del lavoro ormai incompatibili con un sistema economico aperto, flessibile e dinamico\u00bb.\"\nIl prof. Rudi Dornbusch, ex consigliere della Banca Mondiale e del Fondo Monetario Internazionale, a proposito delle riforme necessarie per rilanciare l'economia in Europa, riconosceva i referendum Radicali come l'unica proposta letteralmente rivoluzionaria nel panorama politico dell'Unione, menzionando esplicitamente i quesiti per l'abolizione del sostituto d'imposta, l'abolizione del reintegro per i licenziamenti (Art. 18 statuto dei lavoratori) e le trattenute sindacali.\nIl Partito tentava, come nel 1995 e 1997, di coinvolgere lo schieramento di centro-destra a schierarsi a favore dei quesiti liberali: tuttavia Berlusconi dopo il ritrovato accordo con la Lega Nord, convinto di poter vincere le elezioni del 2001 senza i Radicali, invitava i suoi elettori ad astenersi, arrivando a definire i referendum \u00abcomunisti\u00bb a causa del sostegno dei Ds al solo referendum per l'abrogazione della quota proporzionale della legge elettorale.\nL'esperienza giurisprudenziale del passato che si era dimostrata particolarmente restrittiva, specie in occasione di tornate referendarie con numerosi quesiti, faceva temere che anche in quella occasione non stesse arrivando una sentenza favorevole per i Radicali; cos\u00ec, per sollecitare l'opinione pubblica sui temi del referendum e sull'imminente decisione della Corte Costituzionale, i Radicali promossero un convegno di studio presso la Biblioteca della Camera dei deputati il 12 - 13 dicembre 1999 dal titolo \u00abTornare alla Costituzione\u00bb.\nL'attesa pronuncia della Corte Costituzionale arrivava nel gennaio del 2000: i venti referendum \u00abliberali e liberisti\u00bb furono ridotti a sette. Furono giudicati inammissibili i quesiti su: tempo determinato, collocamento al lavoro, part time, lavoro a domicilio, sostituto d'imposta, smilitarizzazione della Guardia di Finanza, pensioni di anzianit\u00e0, servizio sanitario nazionale, monopolio Inail, responsabilit\u00e0 civile dei magistrati, carcerazione preventiva, termini ordinatori e perentori, patronati sindacali.\nCommentava questa decisione sulle pagine del Corriere della Sera il politologo Angelo Panebianco: \"\u00abAvendo fatto strage dei referendum detti sociali, la Corte ha di fatto salvato i sindacati dal rischio di un pronunciamento popolare. Assai contento deve essere anche il centro-sinistra. L'incubo di passare per il partito della conservazione sociale, della difesa a oltranza dello status quo, \u00e8 svanito. Il welfare state all'italiana, con le sue poco commendevoli peculiarit\u00e0, \u00e8 salvo. La maggioranza non avr\u00e0 bisogno di andare dietro a Cofferati in una battaglia che le avrebbe ulteriormente alienato simpatie giovanili e consensi nel mondo imprenditoriale. E anche Berlusconi, sul fronte opposto, \u00e8 stato salvato da imbarazzanti scelte\u00bb\".\nIl 21 maggio del 2000 i referendum non raggiunsero il quorum sufficiente di votanti, infatti si recarono alle urne solo il 32,5% degli aventi diritto.\nQuesiti.\nRimborso delle spese elettorali.\nEliminazione del rimborso spese per consultazioni elettorali e referendarie. Promosso dai Radicali e da Alleanza Nazionale.\nQuesito: \"Volete voi che sia abrogata la Legge 3 giugno 1999 n.157 recante \"Nuove norme in materia di rimborso delle spese per consultazioni elettorali e referendarie e abrogazione delle disposizioni concernenti la contribuzione volontaria ai movimenti e partiti politici\", limitatamente agli articoli 1, 2 e 3?\"\nElezione della Camera dei deputati: abolizione del voto di lista.\nAbolizione della quota proporzionale (pari al 25% dei seggi) nelle elezioni della Camera dei deputati (secondo tentativo, dopo il referendum del 1999). Promosso dai Radicali e da Alleanza Nazionale.\nQuesito: \"\"Volete voi che sia abrogato il Testo Unico delle leggi recanti norme per l'elezione della Camera dei Deputati, approvato con decreto del Presidente della Repubblica 30 marzo 1957, n. 361, nel testo risultante dalle modificazioni ed integrazioni ad esso successivamente apportate in particolare dalla legge 4 agosto 1993, n. 277, e dal decreto legislativo 20 dicembre 1993, n. 534, limitatamente alle seguenti parti:\nArticolo 1, comma 2, limitatamente alle parole: \"La ripartizione dei seggi attribuiti secondo il metodo proporzionale, a norma degli articoli 77, 83 e 84, si effettua in sede di Ufficio centrale nazionale.\"; comma 4, limitatamente alle parole: \"in ragione proporzionale mediante riparto tra liste concorrenti\", nonch\u00e9 alla parola: \", 83\";\nArticolo 4, comma 2, n. 1), limitatamente alle parole: \"per l'elezione del candidato nel collegio uninominale\" nonch\u00e9 alle parole \",comma 1\" e n. 2): \"un voto per la scelta della lista ai fini dell'attribuzione dei seggi in ragione proporzionale, da esprimere su una diversa scheda recante il contrassegno e l'elenco dei candidati di ciascuna lista. Il numero dei candidati di ciascuna lista non pu\u00f2 essere superiore ad un terzo dei seggi attribuiti in ragione proporzionale alla circoscrizione con arrotondamento all'unit\u00e0 superiore.\";\nArticolo 14, comma 1, limitatamente alle parole: \"o liste di candidati\" e alle parole: \"o le liste medesime nelle singole circoscrizioni\"; comma 2, limitatamente alle parole: \"le loro liste con\"; comma 3, limitatamente alle parole: \",sia che si riferiscano a candidature nei collegi uninominali sia che si riferiscano a liste,\";\nArticolo 16, comma 4, primo periodo, limitatamente alle parole: \"e delle liste\" e secondo periodo, limitatamente alle parole: \"e delle liste\";\nArticolo 17, comma 1, limitatamente alle parole: \"e della lista dei candidati\";\nArticolo 18, comma 1, limitatamente alle parole: \"i quali si collegano a liste di cui all'articolo 1, comma 4, cui gli stessi aderiscono con l'accettazione della candidatura. La dichiarazione di collegamento deve essere accompagnata dall'accettazione scritta del rappresentante, di cui all'articolo 17, incaricato di effettuare il deposito della lista a cui il candidato nel collegio uninominale si collega, attestante la conoscenza degli eventuali collegamenti con altre liste. Nel caso di collegamenti con pi\u00f9 liste, questi devono essere i medesimi in tutti collegi uninominali in cui \u00e8 suddivisa la circoscrizione. Nell'ipotesi di collegamento con pi\u00f9 liste, il candidato, nella stessa dichiarazione di collegamento, indica il contrassegno o i contrassegni che accompagnano il suo nome e il suo cognome sulla scheda elettorale\"; comma 2, limitatamente alle parole: \", nonch\u00e9 la lista o le liste alle quali il candidato si collega ai fini di cui all'articolo 77, comma 1, numero 2). Qualora il contrassegno o i contrassegni del candidato nel collegio uninominale siano gli stessi di una lista o di pi\u00f9 liste presentate per l'attribuzione dei seggi in ragione proporzionale, il collegamento di cui al presente articolo \u00e8 effettuato, in ogni caso, d'ufficio dall'Ufficio centrale circoscrizionale, senza che si tenga conto di dichiarazioni ed accettazioni difformi. Le istanze di depositanti altra lista avverso il mancato collegamento d'ufficio sono presentate, entro le ventiquattro ore successive alla scadenza dei termini per la presentazione delle liste, all'Ufficio centrale nazionale che decide entro le successive ventiquattro ore\";\nArticolo 18-bis;\nArticolo 19;\nArticolo 20, comma 1, limitatamente alle parole: \"Le liste dei candidati o\"; comma 2, limitatamente alle parole: \"le liste dei candidati o\", alle parole: \"e della lista dei candidati\", nonch\u00e9 alle parole: \"alle candidature nei collegi uninominali deve essere allegata la dichiarazione di collegamento e la relativa accettazione di cui all'articolo 18\"; comma 3, limitatamente alle parole: \"I'iscrizione nelle liste elettorali della circoscrizione, e, per le candidature nei collegi uninominali,\"; comma 5, limitatamente alle parole: \"di lista\", nonch\u00e9 alle parole: \"Le stesse disposizioni si applicano alle candidature nei collegi uninominali.\"; comma 6, limitatamente alle parole: \"pi\u00f9 di una lista di candidati n\u00e9\"; comma 7, limitatamente alle parole: \"della lista dei candidati o\", nonch\u00e9 alle parole: \"la lista o\"; e comma 8: \"La dichiarazione di presentazione della lista dei candidati deve contenere, infine, la indicazione di due delegati effettivi e di due supplenti, autorizzati a fare le designazioni previste dall'articolo 25.\";\nArticolo 21, comma 2, limitatamente alle parole: \"e della lista dei candidati presentata\", nonch\u00e9 alle parole: \"e a ciascuna lista\";\nArticolo 22, comrna 1, limitatamente alle parole: \"e delle liste dei candidati\"; n. 1), limitatamente alle parole: \"e le liste\"; n. 2), limitatamente alle parole: \"e le liste\"; n. 3), limitatamente alle parole: \"e le liste\" e alle parole: \"riduce al limite prescritto le liste contenenti un numero di candidati superiore a quello stabilito al comma 2 dell'art. 18-bis, cancellando gli ultimi nomi;\"; n. 4), limitatamente alle parole \"e cancella dalIe liste i nomi\"; n. 5), limitatamente alle parole: \"e cancella dalle liste i nomi\"; n. 6): \"cancella i nomi dei candidati compresi in altra lista gi\u00e0 presentata nella circoscrizione;\"; comma 2, limitatamente alle parole: \"e di ciascuna lista\" e alle parole: \"e delle modificazioni da questo apportate alla lista\"; comma 3, limitatamente alle parole: \"e delle liste contestate o modificate\";\nArticolo 23, comma 1, limitatamente alle parole: \"e di lista\"; comma 2, limitatamente alle parole: \"di liste o\" e alle parole: \"e di lista\";\nArticolo 24, comma 1, n. 1), limitatamente alle parole: \"e delle liste\"; n. 2) limitatamente alle parole \"e delle liste\" nonch\u00e9 alle parole \"analogamente si procede per la stampa delle schede e del manifesto delle liste e dei relativi contrassegni;\"; n. 3), limitatamente alle parole: \"di lista e\"; n. 4), limitatamente alle parole: \"e le liste\"; n. 5), limitatamente alle parole: \"e delle liste\";\nArticolo 25, comma 1, limitatamente alle parole: \"e all'art. 20\", nonch\u00e9 alle parole: \"o della lista\"; ultimo comma, limitatamente alle parole: \"e di lista\", alle parole: \"e delle liste dei candidati\", alle parole: \"e di lista\", nonch\u00e9 alle parole: \"e delle liste\";\nArticolo 26, comma 1, limitatamente alle parole: \"e di ogni lista di candidati\";\nArticolo 30, comma 1, n. 4), limitatamente alle parole: \"e tre copie del manifesto contenente le liste dei candidati della circoscrizione\", e n. 6), limitatamente alle parole: \"e di lista\";\nArticolo 31, comma 1, limitatamente alle parole: \", di tipo e colore diverso per i collegi uninominali e per la circoscrizione\", alla parola \", C\", alle parole: \"e di tutte le liste\", nonch\u00e9 alle parole: \"nella circoscrizione\"; comma 2, limitatamente alle parole \"per l'elezione dei candidati nei collegi uninominali\" e alle parole \"Le schede per I'attribuzione dei seggi in ragione proporzionale riportano accanto ad ogni contrassegno l'elenco dei candidati della rispettiva lista, nell'ambito degli stessi spazi.\";\nArticolo 40, comma 3, limitatamente alle parole: \"e di lista\";\nArticolo 41, comma 1, limitatamente alle parole: \"e delle liste dei candidati\"; comma 2, limitatamente alle parole: \"di liste\";\nArticolo 42, comma 4, limitatamente alle parole: \"e di lista\"; comma 7, limitatamente alle parole: \"due copie del manifesto contenente le liste dei candidati nonch\u00e9\";\nArticolo 45, comma 8: \"Le operazioni di cui ai commi precedenti sono compiute prima per le schede per l'elezione dei candidati nei collegi uninominali e successivamente per le schede per l'attribuzione dei seggi in ragione proporzionale.\";\nArticolo 48, comma 1, limitatamente alle parole: \"delle liste e\" e alle parole \"o della circoscrizione\";\nArticolo 53, comma 1, limitatamente alle parole: \"di lista e\";\nArticolo 58, comma 1, limitatamente alla parola: \"rispettive\", nonch\u00e9 alle parole: \"per l'elezione del candidato del collegio uninominale e una scheda per la scelta della lista ai fini dell'attribuzione dei seggi in ragione proporzionale\"; comma 2, limitatamente alle parole: \"per l'elezione del candidato nel collegio uninominale\" nonch\u00e9 alle parole: \"e, sulla scheda per la scelta della lista un solo segno, comunque apposto, nel rettangolo contenente il contrassegno ed il cognome e nome del candidato o dei candidati corrispondenti alla lista prescelta\"; comma 6: \"Le disposizioni di cui ai commi terzo, quarto e quinto si applicano sia per le schede per l'elezione del candidato nel collegio uninominale sia per le schede per la scelta della lista ai fini dell'attribuzione dei seggi in ragione proporzionale.\";\nArticolo 59, limitatamente alle parole: \"Una scheda valida per la scelta della lista rappresenta un voto di lista.\" e alle parole \"per l'elezione del candidato nel collegio uninominale\";\nArticolo 67, comma 1, n. 2), limitatamente alle parole: \"e delle liste dei candidati\" e n. 3), limitatamente alla parola: \"rispettive\";\nArticolo 68, comma 1, limitatamente alle parole: \"per l'elezione del candidato nel collegio uninominale\"; comma 3: \"Compiute le operazioni di scrutinio delle schede per l'elezione dei candidati nei collegi uninominali, il presidente procede alle operazioni di spoglio delle schede per l'attribuzione dei seggi in ragione proporzionale. Uno scrutatore designato mediante sorteggio estrae successivamente ciascuna scheda dall'urna contenente le schede per l'attribuzione dei seggi in ragione proporzionale e la consegna al presidente. Questi enuncia ad alta voce il contrassegno della lista a cui \u00e8 stato attribuito il voto. Passa quindi la scheda ad altro scrutatore il quale, insieme con il segretario, prende nota dei voti di ciascuna lista.\"; comma 3-bis: \"Il segretario proclama ad alta voce i voti di lista. Un terzo scrutatore pone le schede, i cui voti sono stati spogliati, nella cassetta o scatola dalla quale sono state tolte le schede non utilizzate. Quando la scheda non contiene alcuna espressione di voto, sul retro della scheda stessa viene subito impresso il timbro della sezione.\"; comma 7, limitatamente alle parole: \"La disposizione si applica sia con riferimento alle schede scrutinate per l'elezione del candidato nel collegio uninominale sia alle schede scrutinate per la scelta della lista ai fini dell'attribuzione dei seggi in ragione proporzionale.\";\nArticolo 71, comma 1, n. 2), limitatamente alle parole: \"dei voti di lista e\"; comma 2, limitatamente alle parole: \"o per le singole liste per l'attribuzione dei seggi in ragione proporzionale\";\nArticolo 72, comma 2: \"Nei plichi di cui al comma precedente devono essere tenuti opportunamente distinte le schede per l'elezione del candidato nel collegio uninominale da quelle per la scelta della lista ai fini dell'attribuzione dei seggi in ragione proporzionale.\"; comma 3, limitatamente alle parole: \"e di lista\";\nArticolo 73, comma 3, limitatamente alle parole: \"e di lista\";\nArticolo 74, comma 1, limitatamente alle parole: \"e delle liste\"; comma 2, limitatamente alle parole: \"alle liste o\";\nArticolo 75, comma 1, limitatamente alle parole: \"e delle liste\";\nArticolo 77, comma 1, limitatamente al n. 2): \"determina la cifra elettorale circoscrizionale di ogni lista. Tale cifra \u00e8 data dalla somma dei voti conseguiti dalla lista stessa nelle singole sezioni elettorali della circoscrizione, detratto, per ciascun collegio in cui \u00e8 stato eletto, ai sensi del numero 1), un candidato collegato alla medesima lista, un numero di voti pari a quello conseguito dal candidato immediatamente successivo per numero di voti, aumentati dell'unit\u00e0 e comunque non inferiore al venticinque per cento dei voti validamente espressi nel medesimo collegio, semprech\u00e9 tale cifra non risulti superiore alla percentuale ottenuta dal candidato eletto; qualora il candidato eletto sia collegato a pi\u00f9 liste di candidati, la detrazione avviene pro quota in misura proporzionale alla somma dei voti ottenuti da ciascuna delle liste suddette nell'ambito territoriale del collegio. A tale fine l'Ufficio centrale circoscrizionale moltiplica il totale dei voti conseguiti nelle singole sezioni del collegio da ciascuna delle liste collegate per il totale dei voti da detrarre, ai sensi della disposizione del secondo periodo, alle liste collegate, e divide il prodotto per il numero complessivo dei voti conseguiti da tali liste nel collegio; il numero dei voti da detrarre a ciascuna lista \u00e8 dato dalla parte intera dei quozienti cos\u00cf ottenuti;\"; al n. 4), limitatamente alle parole: \"collegati ai sensi dell'articolo 18, comma 1, alla medesima lista\", nonch\u00e9 alle parole: \"In caso di collegamento dei candidati con pi\u00f9 liste, i candidati entrano a far parte della graduatoria relativa a ciascuna delle liste con cui \u00e8 stato dichiarato il collegamento\" e al n. 5): \"comunica all'ufficio centrale nazionale, a mezzo di estratto del verbale, la cifra elettorale circoscrizionale di ciascuna lista nonch\u00e9, ai fini di cui all'articolo 83, comma 1, numero 2), il totale dei voti validi della circoscrizione ed il totale dei voti validi ottenuti nella circoscrizione da ciascuna lista.\";\nArticolo 79, comma 5, limitatamente alle parole: \"e delle liste dei candidati\"; comma 6, limitatamente alle parole: \"e delle liste dei candidati\";\nArticolo 81, comma 1, limitatamente alle parole: \"e di lista\";\nArticolo 83;\nArticolo 84, comma 1, limitatamente alle parole: \"Il presidente dell'Ufficio centrale circoscrizionale, ricevute da parte dell'ufficio centrale nazionale le comunicazioni di cui all'articolo 83, comma 2, proclama eletti, nei limiti dei seggi ai quali ciascuna lista ha diritto, i candidati compresi nella lista secondo l'ordine progressivo di presentazione. Se qualcuno tra essi \u00e8 gi\u00e0 stato proclamato eletto ai sensi dell'articolo 77, comma 1, numero 1), proclama eletti i candidati che seguono nell'ordine progressivo di presentazione. Qualora ad una lista spettino pi\u00f9 posti di quanti siano i suoi candidati,\", alle parole: \"spettanti alla lista\", nonch\u00e9 alle parole: \", che non risultino gi\u00e0 proclamati eletti. Nel caso di graduatorie relative a pi\u00f9 liste collegate con gli stessi candidati nei collegi uninominali, si procede alla proclamazione degli eletti partendo dalla lista con la cifra elettorale pi\u00f9 elevata. Qualora, al termine delle proclamazioni effettuate ai sensi del terzo e del quarto periodo, rimangano ancora da attribuire dei seggi ad una lista, il presidente dell'Ufficio centrale circoscrizionale ne d\u00e0 comunicazione all'Ufficio centrale nazionale affinch\u00e9 si proceda ai sensi dell'articolo 83, comma 1, numero 4), ultimo periodo.\";\nArticolo 85;\nArticolo 86, comma 4, limitatamente alle parole: \"nella lista\", nonch\u00e9 alle parole: \"di lista\"; comma 5, \"Nel caso in cui una lista abbia gi\u00e0 esaurito i propri candidati, si procede con le modalit\u00e0 di cui all'articolo 84, comma 1, terzo, quarto e quinto periodo.\"?\"\nElezione del Consiglio superiore della magistratura.\nAbolizione del voto di lista per l'elezione dei membri togati del CSM. Promosso dai Radicali.\nQuesito: \"Volete voi che sia abrogata la legge 24 marzo 1958, n. 195, recante \"Norme sulla costituzione e sul funzionamento del Consiglio Superiore della Magistratura\" (cos\u00ec come modificata dall'art. 5 della L. 22 dicembre 1975 n. 695, dagli artt. 18,19 e 20 L. 3 gennaio 1981 n. 1, dall'art. 2 della L. 22 novembre 1985 n. 655 e dagli artt. 7, 10 e 13 della L. 12 aprile 1990, n. 74) limitatamente alle seguenti parti:\nart. 25, comma 14, lettera b) limitatamente alle parole: \"il voto di lista ed\", alla parola \"eventuale\", nonch\u00e9 alle parole \"nell'ambito della lista votata\"; art. 27, comma 3, limitatamente alla lettera a): \"provvede alla determinazione del quoziente per l'assegnazione dei seggi dividendo la cifra dei voti validi espressi nel collegio per il numero dei seggi del collegio stesso;\", alla lettera b) \"determina il numero dei seggi spettante a ciascuna lista dividendo la cifra elettorale dei voti da essa conseguiti per il quoziente base. I seggi non assegnati in tale modo vengono attribuiti in ordine decrescente alle liste cui corrispondono i maggiori resti e, in caso di parit\u00e0 di resti, a quelle che abbiano avuto la maggiore cifra elettorale; a parit\u00e0 di cifra elettorale si procede per sorteggio. Partecipano all'assegnazione dei seggi in ciascun collegio territoriale le liste che abbiano complessivamente conseguito almeno il 9 per cento dei suffragi rispetto al totale dei votanti sul piano nazionale;\" e lettera c) limitatamente alle seguenti parole: \"nell'ambito dei posti attribuiti ad ogni lista\";\nart. 39, comma 1, limitatamente alle parole: \"nell'ambito della stessa lista\"; comma 2: \"Qualora per difetto di candidati non eletti e forniti dei requisiti di eleggibilit\u00e0, la sostituzione di cui al comma 1 non possa aver luogo nell'ambito della stessa lista, essa avviene mediante il primo dei non eletti nella lista che abbia riportato nel medesimo collegio la maggiore cifra elettorale o, in caso di parit\u00e0, che preceda le altre nell'ordine di presentazione; se in detta lista non vi sono candidati non eletti e forniti dei requisiti di eleggibilit\u00e0, si passa alle liste successive.\"; comma 4, limitatamente alle parole \"e 2\"?\"\nOrdinamento giudiziario.\nSeparazione delle carriere tra magistrati giudicanti e requirenti Promosso da Radicali, SDI e PRI.\nQuesito: \n\"Volete voi che sia abrogato il R.D. 30 gennaio 1941, n. 12, recante \"Ordinamento giudiziario\", e successive modificazioni, ed in particolare l'art. 29 D.P.R. 22 settembre 1988 n. 449, limitatamente a:\narticolo 190, comma 2:\"Il passaggio dei magistrati dalle funzioni giudicanti alle requirenti e da queste a quelle pu\u00f2 essere disposto, a domanda dell'interessato, solo quando il Consiglio superiore della magistratura, previo parere del consiglio giudiziario, abbia accertato la sussistenza di attitudini alla nuova funzione.\";\narticolo 191;\narticolo 192, comma 6, limitatamente alle parole: \",salvo che per tale passaggio esista il parere favorevole del Consiglio superiore della magistratura\";\narticolo 198, limitatamente alle parole: \"Tali destinazioni possono avvenire, a giudizio del Ministro, tanto con le funzioni giudicanti, quanto con quelle requirenti, indipendentemente dalla qualifica posseduta dal magistrato.\"?\"\nIncarichi extragiudiziari dei magistrati.\nAbolizione della possibilit\u00e0 per i magistrati di assumere incarichi al di fuori delle loro attivit\u00e0 giudiziarie. Promosso dai Radicali.\nQuesito: \"Volete voi che sia abrogato il Regio decreto 30 gennaio 1941, n. 12, recante \"Ordinamento giudiziario\", limitatamente alle seguenti parti: art. 16, comma 2, limitatamente alle parole: \", senza l'autorizzazione del Consiglio Superiore della Magistratura\" e comma 3: \"In tal caso, possono assumere le funzioni di arbitro unico o di presidente del collegio arbitrale ed esclusivamente negli arbitrati nei quali \u00e8 parte l'Amministrazione dello Stato ovvero aziende o enti pubblici, salvo quanto previsto dal capitolato generale per le opere di competenza del Ministero dei lavori pubblici, approvato con D.P.R. 16 luglio 1962, n. 1063\", come sostituiti dall'art. 14 della legge 2 aprile 1979, n. 97?\"\nLicenziamenti.\nAbrogazione dell'art.18 dello Statuto dei Lavoratori in tema di reintegrazione del posto di lavoro. Promosso da Radicali, Forza Italia e PRI.\nQuesito: \"Volete voi che sia abrogata la legge 20 maggio 1970, n. 300, recante \"Norme sulla tutela della libert\u00e0 e dignit\u00e0 dei lavoratori, della libert\u00e0 sindacale e dell'attivit\u00e0 sindacale nei luoghi di lavoro e norme sul collocamento\" e successive modificazioni, limitatamente all'art. 18, come modificato dall'art. 1 della legge 11 maggio 1990, n. 108\"?\"\nTrattenute associative e sindacali tramite gli enti previdenziali.\nAbrogazione della possibilit\u00e0 di trattenere dalla busta paga o dalla pensione la quota di adesione volontaria a un sindacato o associazione di categoria attraverso un patronato. Promosso dai Radicali.\nQuesito: \"Volete voi che sia abrogata la legge 4 giugno 1973, n. 311, recante \"Estensione del servizio di riscossione dei contributi associativi tramite gli enti previdenziali \" e successive modificazioni?\""}
{"id": "469282", "revid": "11557", "url": "https://it.wikipedia.org/wiki?curid=469282", "title": "Shulchan Aruch", "text": ""}
{"id": "469284", "revid": "110157", "url": "https://it.wikipedia.org/wiki?curid=469284", "title": "Universit\u00e0 di Stanford", "text": "L'Universit\u00e0 di Stanford (nome completo in inglese: \"Leland Stanford Junior University\", comunemente nota come \"Stanford University\") \u00e8 un'universit\u00e0 privata degli Stati Uniti d'America situata in California, nella contea di Santa Clara, a circa sessanta chilometri a sud di San Francisco e adiacente alla citt\u00e0 di Palo Alto, estendendosi di fatto nel cuore della Silicon Valley.\nStoria.\nL'Universit\u00e0 di Stanford apr\u00ec le sue porte nel 1891, dopo sei anni di progettazione, per volont\u00e0 dei benefattori Jane e Leland Stanford che avevano deciso di fondare un'universit\u00e0 per istruire i ragazzi della California in memoria del loro figlio, morto di tifo a Firenze. L'universit\u00e0 ospita altres\u00ec l'acceleratore di particelle SLAC.\nStruttura.\nL'universit\u00e0 \u00e8 organizzata nelle sette seguenti Scuole:\nHoover Institution.\nAlla Stanford opera il think tank conservatore \"Hoover Institution\" che si concentra sulla politica, sull'economia e sull'economia politica globale. Fu fondato nel 1919 da Herbert Hoover. La biblioteca e gli archivi dell'Hoover Institution hanno una vasta collezione di testi sulle evoluzioni politiche, economiche e sociali del ventesimo secolo.\nStanford engineering everywhere.\nNel luglio 2008, l'universit\u00e0 ha lanciato un'iniziativa finanziata da Sequoia Capital, denominata \"Stanford Engineering Everywhere\" (SEE) che consiste nel rendere accessibili agli utenti di tutto il mondo \u2013 nei termini della licenza libera Creative Commons Attribution-Noncommercial-Share Alike 3.0 Unported \u2013 i video dei corsi ripresi direttamente nell'ateneo.\nSport.\nStanford accoglie all'interno del proprio campus lo Stanford Stadium e dispone di squadre sportive, denominate \"Varsity\".\nCi sono squadre Varsity maschili impegnate in sedici discipline: atletica leggera, baseball, calcio, canottaggio, corsa campestre, football americano, ginnastica, golf, lotta, nuoto e tuffi, pallacanestro, pallanuoto, pallavolo, scherma, tennis, e vela. Ci sono diciannove squadre femminili: atletica leggera, canottaggio, canottaggio pesi leggeri, calcio, corsa campestre, ginnastica, golf, hockey su prato, Lacrosse, nuoto e tuffi, nuoto sincronizzato, pallacanestro, pallanuoto, pallavolo, scherma, softball, squash, tennis e vela. Oltre alle squadre Varsity, ci sono squadre chiamate \"Club\": alcuni esempi sono l'ultimate frisbee, il rugby e il ciclismo; infine, a livello informale e non agonistico, vi sono le squadre \"Intramural\", le quali competono solamente con altre squadre Intramural di Stanford.\nNelle Olimpiadi 2008 di Pechino gli atleti provenienti da Stanford hanno vinto 25 medaglie, mentre in occasione delle Olimpiadi di Parigi del 1924 Stanford vinse 21 medaglie.\nGalleria d'immagini.\nI luoghi di interesse della citt\u00e0 universitaria contemporanea sono il Main Quad e il Memorial Church, il Cantor Center for Visual Arts e la galleria d'arte, il Mausoleo di Stanford e l'Angelo del dolore, Hoover Tower, il giardino delle sculture di Rodin, la Papua Nuova Guinea Sculpture Garden, l'Arizona Cactus Garden, la Stanford University Arboretum, la Biblioteca verde e il Dish."}
{"id": "469285", "revid": "15756", "url": "https://it.wikipedia.org/wiki?curid=469285", "title": "Piaggio P.136", "text": "Il Piaggio P 136 \u00e8 un aereo anfibio prodotto dall'azienda italiana Piaggio negli anni cinquanta. Primo aereo ad essere costruito a Genova dalla \"Rinaldo Piaggio\" nel secondo dopoguerra \u00e8 stato impiegato dalla Aeronautica Militare per pattugliamento e soccorso. Venne commercializzato nel mercato privato statunitense con il nome di Royal Gull (Gabbiano reale in inglese) riscuotendo un discreto successo.\nStoria.\nSviluppo.\nIl P 136 nasceva dalla penna di diversi ingegneri della Piaggio, Alberto Faraboschi, Salvatore Bruno Mori e Giovanni Casiraghi, e puntava sulla sua versatilit\u00e0 di utilizzo per imporsi nel difficile mercato del dopoguerra. \nEra un monoplano con ala alta a gabbiano con i motori sistemati alla sommit\u00e0 dei tronchi alari interni. Questi azionavano eliche spingenti, una soluzione poco diffusa, ma che dal P 136 rappresenter\u00e0 la caratteristica dei bimotori Piaggio che seguiranno, il P166 e il P180 Avanti.\nL'altezza serviva a garantire che i motori e le eliche fossero nettamente al disopra del livello dell'acqua anche a pieno carico, mentre il posizionamento dei motori serviva a ridurre il rumore all'interno della cabina. La fusoliera era a scafo a doppio gradino e l'aereo presentava un carrello triciclo posteriore completamente retrattile. Le ruote anteriore si retraevano ai lati dello scafo, mentre il ruotino di coda nella parte finale dello scafo. Presentava una coppia di galleggianti stabilizzatori alari di tipo fisso.\nIl prototipo vol\u00f2 per la prima volta il 29 agosto 1948, con motori Franklin B9F da 215\u00a0CV ciascuno. Nel 1949 l'Aeronautica Militare Italiana ne acquist\u00f2 un esemplare per scopi di valutazione e l'anno successivo ne ordin\u00f2 un lotto di 14 esemplari.\nLa versione \"americana\", che venne commercializzata dalla Tracker Aircraft Corporation, denominata \"Royal Gull\" fu esportata in 40 esemplari: negli Stati Uniti e in Canada. Considerando il fatto che l'aereo fu prodotto in soli 65 esemplari, il risultato ottenuto oltre oceano fu notevole. \nPiaggio utilizz\u00f2 l'esperienza del P136 per il successivo sviluppo del Piaggio P.166 di cui un gruppo di ingegneri cominci\u00f2 il progetto, verso la fine del 1955.\nImpiego operativo.\nMilitare.\nIn Italia venne adottato dall'Aeronautica Militare che inizia ad equipaggiare l'allora 84\u00ba Gruppo Soccorso Aereo, basato a Vigna di Valle, sul Lago di Bracciano, dal 1951, con compiti di ricerca e salvataggio prevalentemente in ambito addestrativo.\nEsemplari attualmente esistenti.\nDiversi P 136 volano ancora in America settentrionale ed un P 136 dell'AM \u00e8 esposto al Museo storico dell'Aeronautica Militare di Vigna di Valle nel comune di Anguillara Sabazia.\nL'esemplare ex AM (P.136L M.M.80082 n/c 212) successivamente immatricolato I-SASO e poi I-FRLV \u00e8 conservato dal GAVS Torino in attesa di restauro.\nL'esemplare ex A.M. Piaggio p136f M.M.80004 successivamente immatricolato I-TEMA si trova ad Anzola Emilia (BO) parcheggiato all'aperto presso un privato. Condizioni: da restaurare\nEcco un link\nhttp://www.eurodemobbed.org.uk/locations.php?location=9482"}
{"id": "469289", "revid": "51418", "url": "https://it.wikipedia.org/wiki?curid=469289", "title": "Iguanidi", "text": ""}
{"id": "469291", "revid": "45577", "url": "https://it.wikipedia.org/wiki?curid=469291", "title": "Socialismo marxista", "text": ""}
{"id": "469294", "revid": "767487", "url": "https://it.wikipedia.org/wiki?curid=469294", "title": "Centromero", "text": "Il centromero (dal greco 'kentron':centro e 'meros': parte) o costrizione primaria \u00e8 la regione del cromosoma in cui i cromatidi sono a stretto contatto. \u00c8 costituito da DNA altamente ripetuto rappresentato da una serie di ripetizioni in tandem di DNA alfa satellite quindi fortemente eterocromatico.\nIl centromero \u00e8 essenziale per la corretta segregazione dei cromatidi durante l'anafase mitotica e meiotica. Durante la divisione cellulare le sequenze centromeriche si associano a proteine specifiche che formano un complesso multiproteico chiamato cinetocore capace di legare i microtubuli del fuso responsabili della segregazione. L'irregolare distribuzione dei cromosomi comporta la comparsa di cariotipi aberranti nelle cellule figlie.\nUn cromosoma senza centromero \u00e8 definito acentrico e viene perso dopo una o due divisioni cellulari.\nClassificazione dei cromosomi.\nIn base al numero dei centromeri i cromosomi si distinguono in:\nI cromosomi monocentrici sono i pi\u00f9 diffusi e costituiscono il cariotipo di molte piante, gran parte degli animali e di alcune forme unicellulari.\nIl centromero divide i cromatidi in due bracci. Il segmento compreso tra l'estremit\u00e0 superiore del cromosoma e il centromero prende il nome di braccio corto e viene indicato con la lettera p, mentre il segmento compreso tra il centromero e l'estremit\u00e0 inferiore \u00e8 denominato braccio lungo e indicato con la lettera q.\nIl rapporto tra il braccio corto e la lunghezza totale del cromatidio definisce l'indice centromerico (IC) che indica in percentuale lo spostamento del centromero dal punto centrale.\nIn base all'indice centromerico, e quindi alla posizione del centromero, i cromosomi vengono classificati in:"}
{"id": "469305", "revid": "45577", "url": "https://it.wikipedia.org/wiki?curid=469305", "title": "Socialismo Scientifico", "text": ""}
{"id": "469306", "revid": "1934238", "url": "https://it.wikipedia.org/wiki?curid=469306", "title": "Centre national de la recherche scientifique", "text": "Il Centre national de la recherche scientifique (CNRS) (in italiano: \"Centro nazionale di ricerca scientifica\") \u00e8 la pi\u00f9 grande e pi\u00f9 importante organizzazione di ricerca pubblica in Francia. \u00c8 al decimo posto del ranking mondiale e al secondo del ranking europeo, dopo il CERN europeo. D\u00e0 lavoro a persone. Il suo bilancio per il 2004 \u00e8 stato di 2,214 miliardi di euro.\nStoria.\nIl centro fu istituito il 19 ottobre 1939 con un decreto del presidente Albert Lebrun. Dal 1954 ha premiato con medaglie gli scienziati francesi e i giovani ricercatori.\nNel 1966 il centro and\u00f2 incontro a cambiamenti strutturali.\nI cambiamenti portarono alla creazione di due istituti federativi: l\"Institut national d'astronomie et de g\u00e9ophysique\" nel 1967, che pi\u00f9 tardi diventer\u00e0 l\"Institut national des sciences de l'univers\" (INSU), e l\"Institut national de physique nucl\u00e9aire et de physique des particules\" (Istituto nazionale di fisica nucleare e delle particelle elementari) nel 1971.\nOrganizzazione.\nIL CNRS \u00e8 diviso in 8 dipartimenti:\nDal 2005 c'\u00e8 un progetto di riorganizzare completamente questa suddivisione."}
{"id": "469309", "revid": "59976", "url": "https://it.wikipedia.org/wiki?curid=469309", "title": "CNRS", "text": ""}
{"id": "469310", "revid": "277947", "url": "https://it.wikipedia.org/wiki?curid=469310", "title": "Lingua lettone", "text": "La lingua lettone (\"latvie\u0161u valoda\") \u00e8 l'idioma ufficiale della Repubblica di Lettonia. Ci sono circa 1,5 milioni di madrelingua lettoni in Lettonia e pi\u00f9 di 200.000 al di fuori del paese.\nIl lettone appartiene al sottogruppo orientale delle lingue baltiche della famiglia indoeuropea. Tra le lingue baltiche solo il lettone e il lituano rimangono in vita.\nClassificazione.\nIl lettone \u00e8 una delle due lingue baltiche rimaste in vita (l'altra \u00e8 il lituano), un gruppo della famiglia linguistica indoeuropea. Il lettone e il lituano hanno mantenuto molte caratteristiche della morfologia nominale della proto-lingua, anche se in termini di fonetica e morfologia verbale mostrano molte innovazioni, in particolare il lettone viene considerato molto pi\u00f9 innovativo del lituano.\nDialetti.\nCi sono tre dialetti principali di lettone: il dialetto livone, il latgolico e il dialetto centrale. Il dialetto livone si divide nella variet\u00e0 della Livonia e quella della Curlandia (chiamata anche \"t\u0101mnieku\" o \"venti\u0146u\"). Il dialetto centrale, la base del lettone standard, si divide nella variet\u00e0 livone, la variet\u00e0 curone, e la variet\u00e0 semigallica. I dialetti lettoni non devono essere confusi con le lingue omonime.\nDialetto latgolico.\nIl dialetto latgolico \u00e8 parlato nella parte pi\u00f9 nord-orientale del Paese.\nDialetto livone.\nIl dialetto livone del lettone \u00e8 stato influenzato dal substrato della lingua livone pi\u00f9 del lettone di altre regioni della Lettonia. Ci sono due intonazioni in questo dialetto. In Curlandia le vocali corte finali generalmente cadono, mentre le vocali finali lunghe vengono accorciate. In tutti i generi e numeri viene usata solo una forma del verbo. I nomi propri di entrambi i generi sono derivati con delle desinenze \"-els, -ans\". Nei prefissi \"ie\" cambia in \"e\". A causa dell'emigrazione e dell'introduzione della lingua standardizzata questo dialetto ha sub\u00ecto un netto declino. Nacque dai livoni che abitavano questa zona, che cominciarono a parlare lettone e assimilarono la grammatica livone al lettone.\nDialetto centrale.\nLa variet\u00e0 livone e quella semigallica sono pi\u00f9 vicine l'una all'altra in rapporto alla variet\u00e0 curona, che \u00e8 pi\u00f9 arcaica delle altre due. Ci sono tre intonazioni nel dialetto centrale. Nella variet\u00e0 semigallica \"\u0157\" viene ancora usato.\nLetteratura.\nNonostante il ricco materiale popolare (ballate, canzoni, proverbi), risalga in certi casi a una remota antichit\u00e0, la letteratura lettone \u00e8 piuttosto recente. La prima pubblicazione, un catechismo, \u00e8 del 1585. Ma non si pu\u00f2 parlare di vera e propria letteratura fino alla seconda met\u00e0 del '700, allorch\u00e9 i due Stenders, il padre Gothards Fridrichs e il figlio Aleksandrs J\u0101nis, utilizzarono il lettone per la poesia e il teatro. Il loro esempio fu seguito da altri autori, al cui fervore si oppose la censura zarista. Tra il 1860 e il 1890, con il sorgere della coscienza nazionale, esplose il movimento letterario. Fu in questo periodo che Andrejs Pumpurs diede alla Lettonia il suo poema epico nazionale, il \"L\u0101\u010dpl\u0113sis\" e che Vilis Pl\u016bdons si distinse per il suo stile peculiare e per l'impegno socio-politico.\nGrammatica.\nIl lettone \u00e8 una lingua con una grammatica complessa e ricca, caratterizzata da un'influenza germanica. Ci sono due generi grammaticali (maschile e femminile). Ogni nome viene declinato in sette casi: nominativo, genitivo, dativo, accusativo, strumentale, locativo e vocativo.\nI verbi sono divisi in tre coniugazioni. Ci sono tre tempi semplici: il presente, l'imperfetto e il futuro, e tre tempi perfetti: il perfetto presente, il perfetto passato e il perfetto futuro. I verbi hanno cinque modi: indicativo, imperativo, condizionale, congiuntivo e debitivo.\nOrtografia.\nStoricamente il lettone veniva scritto usando un sistema basato sui princ\u00ecpi fonetici della lingua tedesca o della lingua polacca. All'inizio del XX secolo il vecchio sistema ortografico venne sostituito da un sistema pi\u00f9 appropriato per la lingua lettone, usando l'alfabeto latino modificato.\nAlfabeto.\nAl giorno d'oggi l'alfabeto lettone standard \u00e8 composto di 33 lettere:\nL'alfabeto standard lettone moderno usa ventidue lettere non modificate dell'alfabeto latino (tutte a eccezione di \"Q\", \"W\", \"X\" e \"Y\"). A esse aggiunge altre undici lettere modificate. Le lettere vocaliche \"A\", \"E\", \"I\" e \"U\" possono prendere un macron per indicare una vocale lunga, prendendo per presupposto che una vocale non modificata \u00e8 corta. Le \"C\", \"S\" e \"Z\", che nelle forme non modificate vengono pronunciate , e rispettivamente, possono venire marcate con un h\u00e1\u010dek. Queste lettere marcate, \"\u010c\", \"\u0160\" e \"\u017d\" si pronunciano rispettivamente (\"c dolce\"), (\"sc\") e (\"g toscana\"). Le lettere \"\u0122\", \"\u0136\", \"\u013b\" e \"\u0145\" si scrivono con una cediglia o una piccola virgola al di sotto di loro (o al di sopra della \"g\" minuscola). Esse sono le versioni palatalizzate di \"G\", \"K\", \"L\" e \"N\" e rappresentano i suoni , , (\"gl\") e (\"gn\"). Altre variet\u00e0 del lettone non standard possiedono ulteriori lettere modificate.\nL'alfabeto lettone moderno ha una corrispondenza quasi perfetta tra grafemi e fonemi. Ogni fonema ha la sua lettera corrispondente cos\u00ec che non ci sono rischi di una cattiva pronuncia una volta imparato a leggere l'alfabeto. Ci sono solo tre eccezioni che possono causare qualche difficolt\u00e0 nella pronuncia. La prima \u00e8 la lettera \"E\" e la sua variante lunga \"\u0112\", che viene usata per scrivere due suoni che rappresentano la variante breve di e quella lunga di rispettivamente. La lettera \"O\" indica sia la lunga e breve, ma anche il dittongo . Questi tre suoni vengono scritti come \"O\", \"\u014c\" e \"Uo\" in latgalico e alcuni lettoni vogliono promuovere questo sistema anche nel lettone standard. Comunque la maggior parte dei linguisti lettoni risponde che \"o\" e \"\u014d\" si trovano solo nei prestiti, mentre \u00e8 \"Uo\" l'unico suono nativo lettone rappresentato da questa lettera. Il digrafo \"Uo\" venne scartato nel 1914, e la lettera \"\u014c\" non viene pi\u00f9 usata nel lettone ufficiale dal 1946. Similmente le lettere \"\u0156\" e \"Ch\" vennero eliminate nel 1957, anche se vengono ancora utilizzate in alcune variet\u00e0 e da molti lettoni che al giorno d'oggi vivono al di fuori dei confini della Lettonia. La lettera \"Y\" viene usata solo in latgolico, dove indica un fonema distinto che non esiste in altre variet\u00e0 lettoni. L'ortografia lettone possiede nove digrafi che vengono scritti \"Ai\", \"Au\", \"Ei\", \"Ie\", \"Iu\", \"Ui\", \"Oj\", \"Dz\" e \"D\u017e\".\nOrtografia antica.\nL'ortografia antica era basata su quella tedesca e non rappresentava foneticamente la lingua lettone. All'inizio veniva usata per scrivere i testi religiosi per i preti tedeschi per aiutarli nella comunicazione con i lettoni. I primi scritti in lettone erano caotici: c'erano ben dodici modi diversi di scrivere la \"\u0160\". Nel 1631 il prete tedesco Georgs (Juris) Mancelis prov\u00f2 a sistematizzare la scrittura. Scrisse le vocali lunghe a seconda della loro posizione nella parola: una vocale corta seguita da \"h\" per una vocale radicale, una vocale corta nel suffisso e una vocale con un marchio diacritico sulla desinenza che indicava due differenti accenti. Le consonanti venivano scritte seguendo l'esempio del tedesco con lettere multiple. L'ortografia antica venne usata fino al XX secolo, quando venne lentamente rimpiazzata dall'ortografia moderna.\nOrtografia digitale.\nLa mancanza del supporto per i diacritici di molti software ha fatto s\u00ec che emergesse uno stile ortografico non ufficiale, chiamato spesso \"translit\", che venisse usato nelle situazioni in cui gli utenti non potessero immettere i segni diacritici lettoni nei moderni sistemi computerizzati (e-mail, newsgroups, forum, chat, SMS, ecc.). Questo sistema utilizza solamente le lettere dell'alfabeto latino e le lettere che non vengono usate nell'ortografia standard vengono generalmente omesse. In questo stile i diacritici vengono rimpiazzati da dei digrafi, una lettera raddoppiata per indicare una vocale lunga; \"j\" indica la palatalizzazione delle consonanti, a eccezione di \"\u0160\", \"\u010c\" e \"\u017d\" che vengono indicate posponendo una \"h\". A volte la seconda lettera, quella usata al posto del diacritico, viene cambiata con un'altra lettera diacritica (es. \"\u0161\" viene scritta come \"ss\" o \"sj\", non \"sh\"), e dato che molta gente pu\u00f2 trovarsi in difficolt\u00e0 usando questi metodi, spesso le lettere vengono scritte senza alcuna indicazione della presenza di un segno diacritico, e usano i digrafi solo quando l'assenza di questi ultimi indurrebbe in errore. A volte viene usato un apostrofo prima o dopo il carattere che dovrebbe avere un diacritico. Esiste inoltre un altro stile, chiamato a volte \"pokemonismo\" (nello slang internet lettone \"pok\u00e9mon\" significa adolescente), caratterizzato dall'uso di alcuni elementi di leet, dall'uso di lettere non lettoni (particolarmente \"w\" e \"x\" invece di \"v\" e \"ks\"), dall'uso di \"c\" invece di \"ts\", dall'uso di \"z\" nelle desinenze e dall'uso alternato di maiuscole e minuscole. Inoltre i digrafi diacritici sono spesso usati e spesso mescolati con le lettere diacritiche dell'ortografia standard. Anche se al giorno d'oggi ci sono supporti per software disponibili, la scrittura senza segni diacritici \u00e8 ancora diffusa per motivi finanziari e sociali.\nAl giorno d'oggi per scrivere in lettone si usa la tastiera standard QWERTY o quella statunitense; i diacritici sono inseriti usando un tasto morto (di solito ', occasionalmente ~). Alcuni layout di tastiera usano il tasto modificatore Alt Gr (in particolare il layout integrato di Windows 2000 e XP (QWERTY lettone), \u00e8 anche modificatore di default in X11R6, quindi un default in molte distribuzioni Linux).\nFonetica.\nVocali.\nIl lettone possiede solo quattro vocali:\nNell'alfabeto esiste anche la lettera o, ma essa indica il dittongo : \"valoda\" (lingua) \nLa distinzione tra vocali brevi e lunghe \u00e8 pertinente in lettone, in quanto rappresentano due suoni diversi che possono distinguere un'intera parola:\nDato che o indica un dittongo di cui non esiste la versione lunga, non ne esiste la controparte con macron *\"\u014d\". Tuttavia a volte o pu\u00f2 trovarsi a indicare oppure , ma accade solo nei prestiti stranieri; es. \"Opera\" \nL'accento cade invariabilmente (a parte alcune eccezioni costituite da prestiti stranieri) sulla \"prima sillaba\" della parola.\nDittonghi.\nIl lettone ha sette dittonghi, che si pronunciano come i relativi accumuli vocalici a eccezione di uno, trascritto con un singolo grafema:\nTono.\nIn lettone la sillaba accentata, sempre la prima, pu\u00f2 prendere uno dei tre toni:\nTutti i dittonghi hanno intonazione discendente, poich\u00e9 l'accento cade sul primo elemento del dittongo.\nQuesto sistema \u00e8 simile a quello del lituano, dello svedese, del norvegese e del serbo. Il tono interrotto \u00e8 simile allo st\u00f8d danese.\nConsonanti.\nIl consonantismo lettone non diverge molto da quello slavo. Ci sono innanzitutto, comuni alla maggior parte delle lingue slave e baltiche, le tre lettere \"\u010d\" \"\u0161\" e \"\u017e\", le quali, contrassegnate dal h\u00e1\u010dek, indicano rispettivamente (in italiano c(i)), (in italiano sc(i)) e (g toscana intervocalica). Come nelle altre lingue baltiche e slave, \"c\" senza diacritici \u00e8 una z sorda .\nCaratteristiche del lettone sono le cinque consonanti palatilizzate \u0123 \u0137 \u013c \u0146 \u0157, segnate nella grafia con una virgola o una cediglia posta sotto il corpo della lettera (o sopra, per motivi tipografici, nel caso della \u0123 minuscola). Si pronunciano rispettivamente , , , e , come le equivalenti g k l n r, ma talora sono seguite nella pronuncia da una subitanea [j] semiconsonante. In particolare, \u0123 e \u0137 si leggono come le iniziali delle parole italiane \"chiesa\" e \"ghiaia\", ma se possibile ancora pi\u00f9 schiacciate; \u013c \u00e8 equivalente alla \"gl\" italiana; \u0146 alla \"gn\" italiana; infine, \u0157, ormai caduta in disuso, era un suono simile alla r(i) italiana della parola \"aria\", ma pi\u00f9 schiacciata ancora.\nVi sono in lettone anche due digrammi: dz e d\u017e ."}
{"id": "469319", "revid": "339392", "url": "https://it.wikipedia.org/wiki?curid=469319", "title": "Abu Abbas", "text": ""}
{"id": "469324", "revid": "1808769", "url": "https://it.wikipedia.org/wiki?curid=469324", "title": "Grottaglie", "text": "Grottaglie (anche \"Li Vurt\u00e0gghjie\" in dialetto locale) \u00e8 un comune italiano di abitanti della provincia di Taranto in Puglia. Nota per la produzione di ceramiche artistiche e per la produzione di uva da tavola. Sorge a valle della Murgia meridionale, al confine con la provincia di Brindisi.\nGeografia fisica.\nTerritorio.\nLa citt\u00e0 si trova sul pendio di una collina delle Murge chiamata Monte Samuele Pizzuto nell'entroterra di Taranto e all'estremit\u00e0 meridionale di quella \"Murgia dei trulli\" che comprende il vasto territorio che si estende da Matera fino alla stessa Grottaglie, passando da Martina Franca in Valle d'Itria e Villa Castelli sulle pendici delle Murge. Sorge su un territorio segnato dalla presenza di gravine, sui fianchi delle quali sono state scavate molte grotte; infatti il centro \u00e8 completamente scavato nel tufo; ne sono una testimonianza le Cave di Fantiano (ora sede di un teatro all'aperto dove ogni anno si svolge il Festival Internazionale Musica Mundi di musica etnica e popolare).\nGrottaglie, per territorio, cultura, arte e dialetto, rientra tra i comuni della provincia di Taranto che fanno parte del Salento; in particolare la citt\u00e0 \u00e8 situata nella zona denominata Nord Salento.\nStoria.\nGrottaglie deriva dal latino \"Kriptalys\" e dal greco \u039a\u03c1\u03c5\u03c0\u03c4\u03b1\u03bb\u03cd\u03c2, nome che sottolinea la presenza di grotte (krypta, \u03ba\u03c1\u03cd\u03c0\u03c4\u03b1), in gran parte del suo territorio. L'origine di Grottaglie \u00e8 negli insediamenti che si sono susseguiti nell'area sin dal Paleolitico, ed in particolare nell'area di Riggio e di Pezza Petrosa.\n\u00c8 ritenuta, secondo alcuni, la terra nat\u00eca del padre della letteratura latina Quinto Ennio. Difatti il poeta nacque a Rudiae, in Apulia, secondo alcuni studiosi, questa localit\u00e0 corrisponderebbe ad una delle cittadelle fortificate (appunto Rudiae e Mesocoro), distrutte dalle invasioni barbariche, i cui abitanti in fuga diedero vita ai casali rupestri dai quali sorsero in seguito Grottaglie e Villa Castelli. Nel IX secolo un gruppo di ebrei fuggitivi da Oria, e tra i pochi superstiti della grande comunit\u00e0 ebraica di Oria si aggrega all'insediamento sorto intorno al casale San Salvatore nella Lama del Fullonese.\nI resti storici pi\u00f9 cospicui sono riconducibili al Medioevo, quando nelle profonde gravine prese maggior consistenza l'abitudine di vivere nelle grotte. Risalgono a questo periodo infatti non solo le abitazioni, ma anche le scale, i sentieri, le opere di canalizzazione e di deflusso delle acque. Un'importante testimonianza bizantina nel territorio di Grottaglie \u00e8 la Gravina di Riggio che presenta degli affreschi basiliani di grande qualit\u00e0 seppur si trovino in condizioni precarie. Nonostante l'area jonica del Salento non fosse grecizzata come quello meridionale, \u00e8 rilevante il fatto che questi affreschi presentino iscrizioni in greco.\nQuando i barbari, in particolare i Goti, e nei secoli successivi con l'invasione dei Saraceni, i villaggi siti nel territorio e anche la stessa Taranto vennero saccheggiati, le grotte ospitarono i fuggitivi (960 d.C.) Sorsero cos\u00ec vari centri abitati tra cui Casale San Salvatore e Monti Cryptalis nucleo primigenio dell'attuale centro storico di Grottaglie. Alcuni ebrei trovarono rifugio nella Lama del Fullonese, territorio di Monte Fellone dove, difatti, sorgeva la chiesa di \"San Pietro dei Giudei\". I Normanni (XI secolo) donarono alla Mensa Arcivescovile Tarantina un Casale di nome Cryptalium, ma con ogni probabilit\u00e0 si tratta di un falso risalente al XVI secolo. Nel XV sec. Il centro fu dotato di mura di fortificazione, assieme al Castello e alla Chiesa Matrice.\nDifficolt\u00e0 e crisi politiche portarono (dal XV al XVII secolo) ad una \"coabitazione\" di due giurisdizioni feudali differenti: una vescovile ed una laica. Il XVII secolo conobbe anni di difficolt\u00e0 sotto la mal tollerata dominazione spagnola. Lotte di giurisdizione tra Arcivescovi di Taranto e feudatari laici e ripetute sollevazioni popolari, caratterizzarono il secolo successivo fino all'abolizione della feudalit\u00e0. In un clima di disorientamento politico generale si fa strada il nascente fenomeno del brigantaggio con un nome illustre: Ciro Annichiarico (in dialetto \"Papa Ggiro\"). Queste vicende accompagnarono la prima espansione urbana \"fuori le mura\", fino al periodo unitario, a partire dal quale le vicende di Grottaglie si accomunano a quelle di molti centri simili nel Meridione d'Italia.\nClima.\nIl clima di Grottaglie \u00e8 mediterraneo, con inverni miti ed estati calde e spesso anche umide. Con una media di 564\u00a0mm di pioggia annuali, le precipitazioni non sono molto abbondanti e si concentrano nei mesi autunnali.\nMonumenti e luoghi d'interesse\nCastello Episcopio.\nIl castello Episcopio venne edificato alla fine del XIV secolo per volere dell'arcivescovo di Taranto Giacomo d'Atri, che aveva realizzato anche le mura e la chiesa madre. Il nucleo originario, con mastio e settore orientale, fu in seguito ampliato e rimaneggiato, con una facciata di epoca barocca. La torre centrale, a pianta rettangolare, si eleva su tre piani.\nIl Castello Episcopio \u00e8 situato in prossimit\u00e0 del Quartiere delle Ceramiche, cio\u00e8 la parte pi\u00f9 antica della citt\u00e0, il Castello fu per secoli il simbolo del potere dei vescovi tarantini feudali. Oggi il castello risulta differenziato dalla presenza dell'antica Torre interna, alta oltre 28 metri, strutturata su 4 piani intermedi tra loro, dove avevano sede i vescovi.\nNell'ala sud-est, all'interno delle zone anticamente utilizzate come delle stalle, oggi ha sede un rilevante museo della ceramica: al suo interno troveremo numerosi manufatti in ceramica di uso domestico ed ornamentale tipici della tradizione figulina Grottagliese.\nNelle sale del Castello si svolgono ogni anno due mostre: la Mostra della ceramica (agosto-settembre) e la Mostra del presepe (dicembre-gennaio).\nIl museo si articola nelle sezioni dedicate alle all'archeologia, alle ceramiche tradizionali, alla ceramica contemporanea, alle maioliche e infine ai presepi.\nGravina del Fullonese.\nA ovest della citt\u00e0 di Grottaglie, alla base del Monte Fellone, sorge la gravina del Fullonese, una gravina lunga quasi un chilometro e profonda 40 metri, ricca di grotte incavate nella roccia risalenti al 200.\nLa gravina \u00e8 caratterizzata da una ricca vegetazione, profuma di macchia mediterranea grazie al timo, alla malva e ai cardi. \u00c8 ricca di alberi da frutto, querce e ulivi.\nIn questo meraviglioso ambiente l'uomo fa la sua apparizione a partire dell'Et\u00e0 del Ferro, come raccontano i fori di palificazione delle capanne. La gravina comprendeva grotte-abitazioni disposto su pi\u00f9 livelli, con tre chiese rupestri oltre al Cistrernone del Fullonese parte un sistema idraulico per la raccolta e conservazione dell'acqua.\nNel versante destro della gravina \u00e8 visibile la Chiesa rupestre di origine medievale dedicata agli apostoli Pietro e Paolo, costruita nel VI secolo d.c., successivamente nota come \"San Pietro dei Giudei\", difatti nel territorio si stanziarono alcuni ebrei provenienti dalla Comunit\u00e0 ebraica di Oria, sfuggiti all'eccidio e all'incendio di Oria del 977. L'edificio \u00e8 caratterizzato da due elementi con un altare di roccia tagliata addosso alla parete, sul quale un tempo si ergeva un crocifisso con ai lati la Vergine, San Giovanni Evangelista, San Paolo e San Leonardo. Alla sinistra della Chiesa \u00e8 situata una grotta nota come \"Casa dei Pellegrini\".\nCasa natale di San Francesco De Geronimo.\nCostruita nel 1832 e nominata santuario nel 1941, la chiesa \u00e8 dedicata al santo grottagliese Francesco De Geronimo in cui vengono conservate le spoglie del santo, si caratterizza per la facciata in le sene scanalate terminanti con capitelli ionici. Ad abbellire l'edificio il timpano triangolare e la cupola maiolicata con un motivo di losanghe. L'interno, a croce greca, su tre navate, presenta molte decorazioni pittoriche. La cappella dedicata al santo, si trova a sinistra dell'altare maggiore. Conserva l'urna in bronzo del santo, opere di Vincenzo Castello di Napoli. Da qui, grazie ad una scala laterale si accede alla casa del santo.\nChiesa madre.\nFu costruita nel 1372 dall'arcivescovo Giacomo D'Adri, \u00e8 opera dell'architetto Domenico Di Martina. Creata in tardo stile romanico, dovrebbe essere un ampliamento di un edificio gi\u00e0 esistente. Sulla facciata si trovano un oculo sul cui perimetro \u00e8 inciso un intreccio di motivi vegetali, con dei bassorilievi raffiguranti Cristo in trono, l'Arcangelo Gabriele e la Vergine. Sotto il portico, caratterizzato da un complesso intaglio a foglie d'acanto e retto da due colonnine ottagonali che poggiano su buoi sorretti da mensole, si apre l'ingresso anch'esso arricchito da un intreccio di motivi animali e vegetali.\nChiesa della Madonna del Carmine.\nCostruita su un'antica grotta in cui si conservava un affresco della Vergine Maria, sorge nel XV secolo dopo la donazione del reverendo don Romano de Romano della Collegiata Maria Santissima Annunziata (chiesa madre di Grottaglie). Gi\u00e0 convento carmelitano e luogo di nascita dei due illustri p. Marin\u00f2, conserva la memoria storica del passaggio carmelitano: il giardino della Confraternita \u00e8 testimonianza del passaggio dei carmelitani, come anche il chiostro affrescato che sorge sulla destra dell'antico complesso della Chiesa.\nAll'interno del chiostro \u00e8 stato restaurato tra il 1997 e il 1999 un enorme \"Ciclo di Elia\" e all'interno della chiesa si conservano tele e ceramiche di elevato valore. Tra le tele un Finoglio che campeggia alle spalle del fonte battesimale e i ritratti dei padri conciliari di Trento originari della Madonna del Carmine, custoditi nella sacrestia. Ancora in sacrestia troviamo le preziose ceramiche del maestro Emanuele Esposito, alle quali si aggiungono un antico crocifisso ligneo custodito in una delle cappelle laterali e il pezzo pi\u00f9 prezioso della Grottaglie sacra: il presepe policromo in pietra di Stefano da Putignano, datato 1530.\nQuartiere delle ceramiche.\nAncora oggi fiorente \u00e8 la produzione di ceramica in Puglia. Il pi\u00f9 importante centro di produzione di ceramica \u00e8 Grottaglie. Lungo la gravina di San Giorgio si \u00e8 formato un intero quartiere di esperti ceramisti, ricavando laboratori e forni di cottura nella roccia di ambienti ipogei utilizzati in passato come frantoi, sono riusciti a creare un'attivit\u00e0 fiorente ancora oggi riconosciuta in tutta il mondo\nPer la sua antica tradizione ceramica, Grottaglie rientra tra le 41 aree di affermata tradizione ceramica riconosciute dal consiglio nazionale ceramico.\nPrincipali prodotti nella ceramica grottagliese sono:\nPalazzo Cicinelli.\nRisalente al XV secolo, sede della famiglia Caracciolo-Cicinelli (il cui capofamiglia annoverava fra i ranghi feudali quelli di principe di Cursi, di duca delle Grottaglie, e le baronie di Neviano e Pulsano), gli originali signori feudatari della citt\u00e0. Anche a seguito dell'estinzione del ramo principale della famiglia Caracciolo, dell'antico edificio del palazzo si conserva oggi solamente il corpo.\nPalazzo Urselli.\nRisalente al XV secolo, sede della famiglia cadetta al feudatario della citt\u00e0 e, per questo, anticamente noto anche con la dizione \"dei Secondogeniti\". A differenza di altri palazzi nobiliari successivi, di architettura tipicamente barocca, il palazzo conserva ancora evidenza dell'originale facciata rinascimentale.\nPalazzo Maggiulli-Cometa.\nEsempio dell'architettura barocca salentina.\nPalazzo Blasi.\nSito in corso Vittorio Emanuele, accanto al Palazzo Urselli. Presenta una facciata barocca, anche se molti sono gli elementi posteriori all'impianto originario.\nStreet art e murales di cartoni animati.\nPer le strade di Grottaglie \u00e8 possibile trovare dei murales dipinti dall'artista Paolo Carriere raffiguranti personaggi di manga, anime e cartoni animati ma anche personaggi famosi e di fantasia. Ci sono anche opere murarie di writers famosi a livello mondiale (per citarne alcuni: Blu, Aryz, Ericailcane) perch\u00e9 la citt\u00e0 di Grottaglie ha ospitato gli stessi artisti durante il Fame Festival, voluto e progettato da Angelo Milano, un altro noto artista grottagliese.\nSociet\u00e0.\nEvoluzione demografica.\nL'analisi della struttura dell'evoluzione demografica(dal 2002 al 2017) \u00e8 divisa in tre fasce d'et\u00e0 con i seguenti incrementi:\nEtnie e minoranze straniere.\nAl 1\u00ba gennaio 2021 nel territorio comunale si registravano 666 stranieri residenti.\nLe nazionalit\u00e0 maggiormente rappresentate sono:\nCultura.\nDialetto.\nIl dialetto grottagliese \u00e8 una variante del dialetto brindisino, conosciuto anche come salentino settentrionale e che caratterizza i comuni a sud-est della provincia di Taranto.\nEconomia.\nPer le sue produzioni tipiche il comune \u00e8 conosciuto anche come la \"citt\u00e0 delle ceramiche\" o la \"citt\u00e0 dell'uva\".\nAgricoltura.\nLa produzione agricola grottagliese \u00e8 imperniata sull'olivicoltura e la viticoltura. Tra le variet\u00e0 di ulivo pi\u00f9 coltivate vi sono l'ogliarola salentina, la leccina, la peranzana, la cima di Melfi, la coratina, la carolea e la cellina di Nard\u00f2 (detta \"'nchiasta\" per il suo spiccato effetto tintore e usata nella preparazione di focacce ripiene alle olive). La vite \u00e8 coltivata prevalentemente per la produzione dell'uva da tavola: il territorio grottagliese offre le condizioni pedoclimatiche ideali per la coltivazione del cultivar Regina alla quale, dai primi anni ottanta, si \u00e8 affiancato il cultivar Victoria. Dal 2011 Grottaglie rientra nell'areale del marchio IGP \"Uva di Puglia\". Dal 2011 Grottaglie \u00e8 divenuta un importante centro di produzione e vendita di melagrane delle varieta Wonderful e Acco.\nArtigianato.\nUna specializzazione produttiva peculiare del territorio grottagliese \u00e8 la produzione di ceramica, con la quale il comune \u00e8 spesso identificato. Questa tradizione, trasmessa oggi alle generazioni pi\u00f9 giovani grazie all'opera del locale Istituto d'Arte, \u00e8 un importante attrattore turistico per la cittadina.\nTra le particolarit\u00e0 delle ceramiche grottagliesi sono alcuni oggetti tra cui: \"lu capasone\" (recipiente di grandi dimensioni che serve a conservare e a mantenere in buone condizioni il vino o l'olio), \"lu srulu\", una sorta di brocca in ceramica all'interno della quale si usava mettere vino a acqua, e la sua variante \"lu srulu a segreto\", \"lu pumu\" (Pumo (Artigianato)), un oggetto in terracotta che si pone agli angoli dei balconi della cittadina jonica: questo oggetto, dalla forma di un bocciolo, figura spesso come ornamento agli angoli dei balconi delle abitazioni nel centro storico cittadino.\nIndustria.\nA Grottaglie \u00e8 stato realizzato lo stabilimento dove Alenia Aermacchi produce sezioni di fusoliera per il Boeing 787 Dreamliner.\nInfrastrutture e trasporti.\nStrade.\nGrottaglie \u00e8 servita dalla strada statale 7 Via Appia, che nel tratto fra Taranto e Brindisi \u00e8 una superstrada a carreggiate separate. La viabilit\u00e0 locale si completa con le strade provinciali che connettono la cittadina con San Giorgio Jonico, Montemesola, San Marzano di San Giuseppe (TA) e Villa Castelli (BR).\n\u00c8 presente anche una stazione ferroviaria.\nAeroporti.\nNel territorio comunale sorge l'Aeroporto civile di Taranto-Grottaglie \"Marcello Arlotta\" usato esclusivamente dallo stabilimento Alenia Aermacchi. \u00c8 presente inoltre la base aerea MARISTAER - Grottaglie.\nIl 22 ottobre 2020 l'Ente nazionale per l'aviazione civile (ENAC) ha approvato il Regolamento per la costruzione e l'esercizio degli spazioporti.\nCon il via libera dell'Enac l'aeroporto di Grottaglie, in provincia di Taranto, \u00e8 ufficialmente il primo spazioporto italiano, da dove potranno partire i voli suborbitali.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nL'Associazione Calcio Dilettantistica Ars et Labor Grottaglie, fondata nel 1962, \u00e8 la squadra principale del comune. Ha partecipato in diversi periodi della sua storia a 25 campionati nazionali di Serie D.\n&lt;br&gt;In passato l'A.S.D. Scintille e l'F.C.D. Grottaglie sono state due altre squadre del comune che hanno militato nei campionati regionali di Seconda Categoria e Terza Categoria.\nL'A.S.D. Real Grottaglie \u00e8 la principale societ\u00e0 calcistica femminile della citt\u00e0. Ha militato in passato nel campionato di Serie C di Futsal.\nPallavolo.\nLa principale squadra di Volley cittadina \u00e8 l'A.S.D. Volley Club Grottaglie.\nLa sezione di Volley maschile militer\u00e0 in Serie B dalla stagione 2021-2022 mentre la sezione di Volley femminile milita in Serie D.\nPallacanestro.\nL'A.S.D. Sant'Elia Basket Grottaglie \u00e8 stata la principale societ\u00e0 di basket della citt\u00e0. Ha militato in diversi campionati a livello dilettantistico.\nFutsal.\nLa squadra di Futsal della citt\u00e0 \u00e8 l'ASD Futsal Grottaglie che milita dalla stagione 2019-2020 nel campionato femminile di Serie A2.\nImpianti sportivi.\nLo Stadio comunale Atlantico D'Amuri ha circa 2500 posti a sedere e dispone della pista d'atletica.\nGli altri impianti sportivi della citt\u00e0 sono:"}
{"id": "469325", "revid": "767487", "url": "https://it.wikipedia.org/wiki?curid=469325", "title": "Buffy the Vampire Slayer", "text": ""}
{"id": "469326", "revid": "1494169", "url": "https://it.wikipedia.org/wiki?curid=469326", "title": "Liar Liar", "text": ""}
{"id": "469327", "revid": "287204", "url": "https://it.wikipedia.org/wiki?curid=469327", "title": "Guys and Dolls", "text": "Guys and Dolls \u00e8 un musical con musiche e testi di Frank Loesser e libretto di Jo Swerling e Abe Burrows.\nIl musical fu prodotto inizialmente a Broadway dal 24 novembre 1950, per la regia di George Kaufman arrivando a 1200 recite. Nel 1951, \"Guys and Dolls\" vinse cinque Tony Awards, tra i quali quello di miglior musical e nel 1998 vinse il Grammy Hall of Fame Award.\nTrama.\nNathan Detroit, scommettitore \"incallito\", cerca una cantina dove allestire una bisca clandestina, e la trova nel garage dell'Hotel Biltmore, dove per\u00f2 il proprietario chiede una cauzione di 1.000 dollari. Cercando di ottenere la somma, Nathan coinvolge un altro giocatore d'azzardo, Sky Masterson, e gli propone una scommessa apparentemente impossibile; invitare a cena Miss Sarah Brown, rigidissima sergente dell'Esercito della Salvezza. Sarah naturalmente rifiuta le galanterie di Sky, ma quando questi furbescamente le propone di animare le preghiere della sua Missione, portandole una dozzina di peccatori, lei accetta. Miss Adelaide, eterna fidanzata mai impalmata da Nathan, intona il suo lamento e la sua commiserazione verso quell'uomo totalmente coinvolto dal gioco d'azzardo.\nOttenuto l'invito a cena, Sky forza le inibizioni della ragazza facendole bere del Bacardi; lei si lascia andare non appena ubriaca, ma il giovane non vuole approfittarne, dimostrando un certo spessore morale. Nel rientro verso la missione, i due scoprono di essersi innamorati l'uno dell'altra, ma il loro momento romantico si infrange quando scoprono che gli incontri di preghiera della Missione sono completamente svuotati; sono andati tutti alla bisca di Nathan, che nel frattempo dava per scontata la sua vittoria con Sky.\nMiss Adelaide, trema per un raffreddore psicosomatico, causato dall'assenza di un anello nuziale, e medita di lasciare Nathan. Sky e Sarah fanno i conti con le loro divergenze, ma il ragazzo ormai \u00e8 convinto di essersi finalmente innamorato seriamente di una donna; non volendo disattendere la promessa fatta a Sarah, vince una scommessa coi ragazzi alla bisca di Nathan, esigendo in premio che si rechino alla Missione dell'amata Sarah. Anche Sky \u00e8 costretto, ma cos\u00ec facendo sapr\u00e0 ricucire lo strappo con Sarah fino alle insperate nozze, alle quali fanno seguito ovviamente quelle tra Nathan e Adelaide per il lieto fine.\nProduzioni principali.\nDopo la produzione originale newyorkese del 1950, il 28 maggio 1953 ebbe luogo la prima produzione inglese al London Coliseum per il Teatro del West End, arrivando in seguito a 555 recite.\nIl successo della rappresentazione teatrale ispir\u00f2 l'omonimo film del 1955 (tradotto in italiano come \"Bulli e pupe\") che fu interpretato da Marlon Brando, Frank Sinatra, Jean Simmons e Vivian Blaine e diretto da Joseph Mankiewicz. Al New York City Center ebbe luogo la prima dal 20 aprile 1955 con Walter Matthau e Helen Gallagher tornando dal 28 aprile 1965 con Alan King (attore), Jerry Orbach ed Anita Gillette e dall'8 giugno 1966 con Vivian Blaine e Hugh O'Brian.\nLa ripresa di Broadway del 1976 arriva a 239 recite.\nIl 9 marzo 1982 ebbe la prima al Royal National Theatre di Londra e nelle repliche con Trevor Peacock ed Imelda Staunton tornando dall'aprile 1984 con Lulu (cantante), Norman Rossington, Clarke Peters e Betsy Brantley.\nDal 1992 torna a Broadway arrivando a 1143 recite e nel 1996 a Londra con Henry Goodman, la Staunton, Peters, Joanna Riding e Clive Rowe.\nNel 1995 va in scena a Las Vegas con Jack Jones e Frank Gorshin.\nNel 2002, il musical and\u00f2 in scena al Teatro Verdi di Trieste.\nDal 2005 torna al West End con la partecipazione nelle repliche di Nigel Harman, Adam Cooper, Kelly Price, Amy Nuttall, Sarah Lancashire, Sally Ann Triplett, Samantha Womack, Patrick Swayze e Don Johnson.\nDal 2009 torna a Broadway arrivando a 113 recite.\nDal dicembre 2015 va in scena al Savoy Theatre di Londra con Sophie Thompson e Jamie Parker e nelle repliche Samantha Spiro, Richard Kind e Rebel Wilson."}
{"id": "469328", "revid": "16073", "url": "https://it.wikipedia.org/wiki?curid=469328", "title": "Butch Cassidy and the Sundance Kid", "text": ""}
{"id": "469329", "revid": "4327", "url": "https://it.wikipedia.org/wiki?curid=469329", "title": "Baby Trump Butterflies", "text": ""}
{"id": "469335", "revid": "1494169", "url": "https://it.wikipedia.org/wiki?curid=469335", "title": "The Hunt for Red October", "text": ""}
{"id": "469337", "revid": "4327", "url": "https://it.wikipedia.org/wiki?curid=469337", "title": "To Catch a Thief", "text": ""}
{"id": "469342", "revid": "6923", "url": "https://it.wikipedia.org/wiki?curid=469342", "title": "Vivid Entertainment", "text": "Vivid Entertainment Group \u00e8 una casa di produzione cinematografica statunitense con sede in Los Angeles fondata nel 1984.\nPanoramica.\n\u00c8 uno dei pi\u00f9 grandi produttori di film per adulti, con titoli per VHS e DVD.\nFu fondata nel 1984 da Steven Hirsch.\nLa compagnia pi\u00f9 conosciuta \u00e8 \"Vivid Girl\", che si avvale di porno-attrici come: Briana Banks, Jenna Jameson, Taylor Hayes, Racquel Darrian, Devon, Ginger Lynn, Heather Hunter, Tawny Roberts, Sunny Leone, Kobe Tai, Tera Patrick, Sunrise Adams, Mercedez, Savanna Samson, Cassidey, Monique Alexander, Tiffany Taylor, Brea Lynn, Lacie Heart, Kayden Kross, Lanny Barby, Stefani Morgan, Lacey e Lyndsey Love, che in genere sono passate alla Vivid dopo aver esordito in altre compagnie di produzione.\nLa Vivid produce anche film pornografici di genere gay, sotto il nome di \"Vivid Man\" e \"Vivid Video\"."}
{"id": "469343", "revid": "4327", "url": "https://it.wikipedia.org/wiki?curid=469343", "title": "Polowanie na muchy", "text": ""}
{"id": "469344", "revid": "4327", "url": "https://it.wikipedia.org/wiki?curid=469344", "title": "Kohi jikou", "text": ""}
{"id": "469345", "revid": "4327", "url": "https://it.wikipedia.org/wiki?curid=469345", "title": "Can't Help Singing", "text": ""}
{"id": "469348", "revid": "1684799", "url": "https://it.wikipedia.org/wiki?curid=469348", "title": "Vivid", "text": ""}
{"id": "469356", "revid": "1494169", "url": "https://it.wikipedia.org/wiki?curid=469356", "title": "Necessary Roughness", "text": ""}
{"id": "469359", "revid": "4327", "url": "https://it.wikipedia.org/wiki?curid=469359", "title": "Nora inu", "text": ""}
{"id": "469361", "revid": "4327", "url": "https://it.wikipedia.org/wiki?curid=469361", "title": "Singin' in the Rain", "text": ""}
{"id": "469363", "revid": "1318658", "url": "https://it.wikipedia.org/wiki?curid=469363", "title": "Song of Love", "text": ""}
{"id": "469368", "revid": "1305772", "url": "https://it.wikipedia.org/wiki?curid=469368", "title": "Dipartimento di Santander", "text": "Il dipartimento di Santander \u00e8 uno dei 32 dipartimenti della Colombia. Il capoluogo del dipartimento \u00e8 Bucaramanga.\nGeografia fisica.\nIl dipartimento di Santander \u00e8 situato nella parte centro-orientale del paese. Confina a nord con i dipartimenti di Norte de Santander, Cesar e Bol\u00edvar, ad est con i dipartimenti di Norte de Santander e Boyac\u00e1, a sud con Boyac\u00e1, ad ovest con Antioquia e Bol\u00edvar.\nIl territorio del dipartimento \u00e8 diviso in due zone: ad est \u00e8 prevalentemente montuoso interessato dai rilievi della Cordigliera Orientale, ad ovest digrada nella fertile pianura del fiume Magdalena che ne segna il confine occidentale.\nIl dipartimento \u00e8 uno dei nove stati originari che formarono gli Stati Uniti di Colombia.\nSuddivisione amministrativa.\nEx province.\nPrima della riforma costituzionale, il dipartimento di Santander era suddiviso in 6 province o subregioni:\nCon il nuovo ordinamento amministrativo, tale suddivisione \u00e8 rimasta soltanto per comodit\u00e0 statistica, ma le province non hanno pi\u00f9 alcuna autonomia amministrativa.\nComuni.\nIl dipartimento di Santander si compone di 87 comuni:"}
{"id": "469370", "revid": "1318658", "url": "https://it.wikipedia.org/wiki?curid=469370", "title": "Liebeslied", "text": ""}
{"id": "469399", "revid": "339392", "url": "https://it.wikipedia.org/wiki?curid=469399", "title": "Muhammad Zaidan Abbas", "text": ""}
{"id": "469409", "revid": "785863", "url": "https://it.wikipedia.org/wiki?curid=469409", "title": "El presidio", "text": ""}
{"id": "469411", "revid": "108502667", "url": "https://it.wikipedia.org/wiki?curid=469411", "title": "Fulgenzio", "text": "Origine e diffusione.\nDeriva dal tardo nome latino \"Fulgentius\", basato sul verbo \"fulgere\", \"risplendere\" (o su \"fulgens\", \"splendente\"), e vuol dire quindi \"splendente\", \"brillante\"; ha dunque significato analogo ai nomi Folgore (che deriva dalla stessa radice), Berto, Fozio, Argo, Braulio e Svetlana. Alcune fonti lo interpretano invece come un patronimico derivato dal nome \"Fulgens\" (che ha lo stesso significato gi\u00e0 illustrato), quindi \"di Fulgens\", \"appartenente a Fulgens\"\nNome augurale, veniva in origine imposto ai bambini dai capelli biondi.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "469422", "revid": "44876", "url": "https://it.wikipedia.org/wiki?curid=469422", "title": "Peucezia", "text": "La Peucezia \u00e8 il nome che, nel periodo antecedente alla conquista da parte dei Romani, veniva attribuito al territorio (corrispondente a grandi linee all'odierna citt\u00e0 metropolitana di Bari) abitato appunto dai Peuceti, una delle tre trib\u00f9 degli Iapigi (le altre due erano i Dauni e i Messapi).\nI centri principali furono Thuriae, Genusia, Mateola, Butuntum, Canusium, Rubi, Silvium, Celiae e \"Azetium\". L'attuale capoluogo Barium fu relativamente poco importante. In seguito il territorio che costituisce la parte centro-settentrionale dell'attuale Puglia, ossia tutta la \"Peucezia\" e la \"Daunia\", venne chiamato con il termine \"Apulia\".\nIn realt\u00e0 furono i romani ad utilizzare maggiormente il toponimo Apulia, che si ritrova incluso anche nella \"Regio II Apulia et Calabria\" comprendente per\u00f2, oltre all'odierno Salento (all'epoca denominato \"Calabria\" in quanto abitato dai \"Calabri\" e dai \"Sallentini\"), anche l'Irpinia."}
{"id": "469423", "revid": "4327", "url": "https://it.wikipedia.org/wiki?curid=469423", "title": "Charlie Chaplin's Burlesque on Carmen", "text": ""}
{"id": "469424", "revid": "72396", "url": "https://it.wikipedia.org/wiki?curid=469424", "title": "The Cisco Kid", "text": ""}
{"id": "469425", "revid": "697352", "url": "https://it.wikipedia.org/wiki?curid=469425", "title": "Rebellion", "text": ""}
{"id": "469427", "revid": "287204", "url": "https://it.wikipedia.org/wiki?curid=469427", "title": "Carrie", "text": ""}
{"id": "469428", "revid": "1318658", "url": "https://it.wikipedia.org/wiki?curid=469428", "title": "Smilin' Through", "text": ""}
{"id": "469429", "revid": "203463", "url": "https://it.wikipedia.org/wiki?curid=469429", "title": "Gran Premio Bruno Beghelli", "text": "Il Gran Premio Bruno Beghelli \u00e8 una corsa in linea maschile di ciclismo su strada che si svolge ogni autunno attorno alla cittadina di Monteveglio, in Italia. Si svolge dal 1996, e dal 2005 fa parte del calendario dell'UCI Europe Tour come prova di classe 1.HC (1.1 fino al 2013).\nStoria.\nCreata nel 1996, quando fu valida come Campionato italiano di ciclismo su strada, dall'anno successivo sostitu\u00ec la Milano-Vignola, tanto da mantenere la doppia denominazione e la doppia numerazione progressiva. \u00c8 organizzata dal \"Gruppo Sportivo Emilia\" in ricordo di Bruno Beghelli, padre del fondatore del Gruppo Beghelli, Gian Pietro Beghelli.\nPercorso.\nLa competizione si svolge su un circuito che parte e termina a Monteveglio, nel comune di Valsamoggia, sede degli stabilimenti Beghelli. La localit\u00e0 di partenza cambia solo eccezionalmente.\nAlbo d'oro.\n\"Aggiornato all'edizione 2019.\""}
{"id": "469431", "revid": "1318658", "url": "https://it.wikipedia.org/wiki?curid=469431", "title": "Bad Influence", "text": ""}
{"id": "469432", "revid": "550667", "url": "https://it.wikipedia.org/wiki?curid=469432", "title": "Mirafiori Sud", "text": "Mirafiori Sud (\"Mirafior Sud\" in piemontese) \u00e8 un vasto quartiere della periferia sud di Torino che costituiva la Circoscrizione 10, dal 2016 accorpata con la Circoscrizione 2 (Reg. comunale di decentramento n. 374/2016).\nPrende il nome dal territorio di Mirafiori, il quale a sua volta lo deve a un antico castello sabaudo, detto appunto \"Miraflores\", fatto costruire da Carlo Emanuele I nel 1585 come regalo alla moglie spagnola Caterina Michela d'Asburgo, ed andato successivamente distrutto.\nIl quartiere \u00e8 noto alla storia del XX secolo soprattutto per l'omonimo impianto industriale automobilistico della FIAT torinese, in passato grande polo produttivo, tanto che rese questa zona una delle pi\u00f9 popolose della citt\u00e0.\nUrbanistica.\nIl quartiere confina:\nMirafiori Sud rimane uno dei quartieri pi\u00f9 vasti di Torino, tanto che costituiva una circoscrizione a s\u00e9, e si pu\u00f2 dividere in alcune principali macrozone:\nStoria.\nLe origini.\nLa parte occidentale fu inizialmente popolata da alcuni monaci benedettini cistercensi di Staffarda nel XIII secolo, presso quella che, qualche decennio dopo, da semplice grangia diventer\u00e0 la fortificazione detta del \"Drosso\", sui confini con Beinasco, oggi ancora in buone condizioni.\n\u201cMirafiori\u201d invece, deriva dal Castello di \"Miraflores\", oggi inesistente, sorto nel 1580 sulle rive settentrionali del torrente Sangone, sui resti di una villa detta \"La Pellegrina\", gi\u00e0 propriet\u00e0 di tale Emanuele Filiberto Pingone\n e rivenduta ai Savoia. Il castello, provvisto altres\u00ec di eleganti giardini fioriti, venne chiamato Mira-fiori, quindi donato da Carlo Emanuele I alla sua sposa Caterina d'Asburgo e di Spagna nel 1585, da cui il nome spesso citato in lingua spagnola. Intorno al castello si form\u00f2 quindi un borgo, pi\u00f9 una annessa chiesa in stile barocco rustico (1617), per iniziativa di Vittorio Amedeo I, la Chiesa della Visitazione di Maria Vergine e di San Barnaba, ancor oggi esistente. I poderi pi\u00f9 antichi e le botteghe furono costruite lungo la Strada del Castello, delle quali, ad esempio, si attesta la morte di un panettiere durante la peste del 1599.\nIl Castello cominci\u00f2 poi il suo declino durante le incursioni francesi del 1646-1706, mentre i Savoia decisero di costruire le loro residenze altrove, a Venaria e Stupinigi. In questo periodo, proprio grazie alla nascente Palazzina di Stupinigi, venne costruito un lungo viale alberato che doveva collegare il centro della citt\u00e0, corso Stupinigi ovvero l'attuale Corso Unione Sovietica, che taglia in due il quartiere, terre che furono delle famiglie Pelassa e Coggiola.\nNel 1867 poi, il conte Cesare Balbo don\u00f2 alla comunit\u00e0 parrocchiale un terreno, dove fu possibile creare un piccolo cimitero nel 1876, di cui ne restano ancor oggi tracce tra corso Unione Sovietica e il torrente Sangone.\nIl Castello di Mirafiori cadde definitivamente in rovina sul finire del XIX secolo, proprio ai tempi di Rosa Vercellana, soprannominata la \"Bela Rosin\", Contessa di Mirafiori e di Fontanafredda, gi\u00e0 moglie morganatica del re Vittorio Emanuele II; a causa dell'incuria, e soggetto continuamente alle esondazioni del vicino torrente Sangone, le rovine del Castello furono praticamente abbattute nel 1888-1890, mentre fu contemporaneamente completato l'adiacente Mausoleo della Bela Rosin, morta tre anni prima. Nel 1885 inoltre, una linea tramviaria a vaporiera raggiungeva il borgo della linee per Vinovo-Piobesi, ma fu dismessa nel secondo dopoguerra.\nIl XX secolo.\nNel 1906 nacque il primo ippodromo torinese, dove oggi c'\u00e8 la zona di Piazza Guala. Cuore di un'ippica di rango, fu diretto da nobili come il conte Giuseppe Tarino di Gropello, Vittorio Balbo Bertone di Sambuy, Enrico Marone Cinzano, ed ancora Federico Tesio, fino alla lunga permanenza della stessa famiglia Agnelli e della fabbrica Fiat Mirafiori. L'ippodromo fu dismesso nel 1958, per lasciare spazio al nuovo rione di alti palazzi.\nNell'inverno 1910-11 nacquero le officine aeronautiche e l'Aeroporto di Torino-Mirafiori (detto \"Campo di Volo Mirafiori\" o \"Aeroporto Gino Lisa\"), successivamente utilizzato per scopi militari.\nFu dismesso nel secondo dopoguerra, per lasciar spazio all'attuale Parco Colonnetti e passare tutta l'aviazione torinese all'Aeroporto di Corso Marche (Torino Ovest) e successivamente a quello di Caselle (1953).\nI problemi sociali.\nIl 1939 fu l'anno dello stabilimento automobilistico industriale Fiat Mirafiori. Dagli anni cinquanta, Torino divenne meta di grandi migrazioni interne, che l'espansione dell'industria richiam\u00f2 soprattutto dal Triveneto e dall'Italia meridionale. Agli inizi degli anni sessanta la popolazione nel quartiere decuplic\u00f2, arrivando a circa 40000 abitanti\n. Nel 1962, il Comune deliber\u00f2 l'incremento del piano \"Torino Casa\", con la costruzione di circa 800 alloggi in locazione. Tra il 1963 e il 1971 l'intervento di societ\u00e0 come Gescal, Iacp e Poste, favor\u00ec la costruzione di altri 17000 alloggi. \nLe aree operaie e popolari furono soprattutto concentrate in strada del Drosso, via Negarville, via Roveda, via Farinelli, via Onorato Vigliani e via Artom.\nIn particolare, via Artom, prospiciente al Parco Colonnetti, area di propriet\u00e0 del Comune e dell'Universit\u00e0 agraria, fu destinata a edilizia residenziale pubblica: i nuovi quartieri, denominati M22, M23 e M24 comprendevano anche otto edifici di nove piani, costruiti tra il 14 aprile 1965 e il 14 aprile 1966, provvisti di 780 alloggi realizzati con tecnica di prefabbricazione integrale, brevetto francese gi\u00e0 definito \"obsoleto\" nel paese d'origine. Di questi appartamenti, 87 furono assegnati a famiglie che avevano chiesto un cambio di alloggio, 321 a vincitori di concorso pubblico, 342 a persone trasferite in modo coatto dai baraccamenti delle casermette di Borgo San Paolo (1500 individui, in media 6-7 persone per 35\u201338\u00a0m\u00b2, con punte anche di 16-17 persone, indigenti, sinistrati, alluvionati del Polesine, ex internati) e dal casermone di via Verdi (dopo la demolizione del quale fu costruito il Palazzo delle Facolt\u00e0 umanistiche, Palazzo Nuovo). Gli ex baraccati furono soprattutto giovani immigrati con le loro famiglie, con non pochi problemi economici. Negli anni settanta, via Artom assunse presto una connotazione negativa, poich\u00e9 caratterizzata da abitanti con problematiche sociali, alta densit\u00e0 abitativa e con un quartiere-dormitorio isolato dalle zone circostanti e con scarsi servizi. Stesso destino anche per la zona di strada del Drosso e via Negarville, con la costruzione di edifici prevalentemente popolari e con uguali problemi di isolamento e di difficile integrazione con la citt\u00e0.\nLa riqualificazione del quartiere.\nTra il 1975 e il 1983, la Giunta comunale Novelli cominci\u00f2 a rivolgere attenzione al quartiere, realizzando alcuni spazi per l'aggregazione, lo sport, scuole, servizi sociali e sanitari, potenziamento dei trasporti. \nNegli anni novanta un P.R.U. (Piano di Recupero Urbano) finanzi\u00f2 il nuovo ponte stradale di via Artom sul torrente Sangone, denominato \"Ponte Europa\" (che collega con la vicina Nichelino) ed il potenziamento di altre linee di trasporto pubblico.\nAl momento dell'abbattimento dell'edificio di via Garrone 73 (28 dicembre 2003) e dello smantellamento di via Artom 99, 349 alloggi su 780, pari al 45%, erano ancora abitati dagli assegnatari originari o da un familiare o convivente, subentrato per voltura del contratto di locazione: 349 famiglie per quarant'anni hanno abitato, e molte di queste continuano ad abitare, in via Artom, in cui hanno ormai radici profonde.\nIl 2006 fu un altro obiettivo per riqualificare il quartiere (e Torino in genere) grazie alle Olimpiadi Invernali, quindi allo sfruttamento degli impianti sportivi del Parco Colonnetti, e di cui rimane ancora il ricordo delle due piccole statue-mascotte, \"\"Gliz\" e \"Neve\",\" raffigurate all'angolo di via Vigliani-via Artom.\nDal 2011 viene istituita, a ridosso del Parco Colonnetti su via Artom/via Panetti, la \"Locanda Casa nel Parco e Casa del quartiere\", come riferimento socioculturale e di aggregazione del quartiere stesso.\nDal 2013, l'area di via Anselmetti \u00e8 oggetto di abbattimento di parte dell'ex Fiat per costruire un centro commerciale, ma il progetto \u00e8 stato successivamente modificato da \"Torino Nuova Economia\" per istituire un polo industriale di ricerca, con parcheggi e aree verdi, con lavori che sono attualmente (2020) ancora in corso ed in fase di definizione.\nMonumenti e luoghi d'interesse.\nImpianti sportivi.\nLe vaste aree verdi del quartiere dispongono di significativi impianti sportivi:"}
{"id": "469433", "revid": "2033069", "url": "https://it.wikipedia.org/wiki?curid=469433", "title": "Room for One More", "text": "Room for One More \u00e8 una serie televisiva statunitense in 26 episodi trasmessi per la prima volta nel corso di una sola stagione nel 1962.\n\u00c8 una sitcom familiare basata su un romanzo di Anna Perrot Rose e sul film \"C'\u00e8 posto per tutti\" e incentrata sulle vicende della famiglia famiglia Rose.\nTrama.\nGeorge e Anna Rose decidono di ampliare la loro famiglia adottando due bambini. I quattro figli sono Jeff, Flip, Mary e Laurie.\nProduzione.\nLa serie fu prodotta da Warner Bros. Television e girata negli studios della Warner Brothers a Burbank in California. Tra i registi \u00e8 accreditato Leslie H. Martinson (5 episodi, 1962) Tra gli sceneggiatori Anna Perrot Rose (24 episodi, 1962).\nDistribuzione.\nLa serie fu trasmessa negli Stati Uniti dal 27 gennaio 1962 al 22 settembre 1962 sulla rete televisiva ABC.\nAlcune delle uscite internazionali sono state:"}
{"id": "469434", "revid": "247222", "url": "https://it.wikipedia.org/wiki?curid=469434", "title": "In Celebration", "text": ""}
{"id": "469436", "revid": "767487", "url": "https://it.wikipedia.org/wiki?curid=469436", "title": "Dante Calabria", "text": "Carriera.\nGiocatore.\nDante ha frequentato per tutti i quattro canonici anni il prestigioso ateneo di North Carolina University, avendo anche l'onore di diventare capitano dei Tar Heels nell'ultima sua stagione.\nAlla corte di Dean Smith vince un titolo NCAA nel 1993 a New Orleans e nella stagione 1994-95, dopo essere stato il miglior tiratore da tre punti di tutta la NCAA col 49,6%, perde in semifinale contro Arkansas University.\nFinita l'universit\u00e0 firma per la Bini Viaggi Livorno, in A-2, dove fa una buona stagione concludendo con quasi 16 punti di media. L'anno successivo torna in America, prima con i Chicago Bulls (solo per il McDonald's Open), poi in Continental Basketball Association (CBA) con la maglia dei Fort Wayne Fury.\nNel 1998-99 torna in Europa e va a giocare nella massima serie francese a Digione dove segna ben 17,1 punti di media. Trascorre un altro mezzo anno in Francia, cambiando per\u00f2 squadra, infatti va a giocare per il Pau Orthez, dove disputa anche l'Eurolega.\nNell'anno 2000-01 torna in Italia, Dante firma per Trieste, dove rimane per una sola stagione.\nCambia ancora squadra l'anno successivo, firma per Valencia, in ACB, ma a gennaio \u00e8 costretto a fermarsi per un infortunio alla caviglia.\nTorna a giocare a novembre dell'anno successivo, alla Benetton Treviso dove rimane fino a marzo, quando deve tornare negli USA per problemi di famiglia, comunque alla Benetton conquista la Coppa Italia; successivamente la Benetton vincer\u00e0 anche lo scudetto.\nCon i tifosi trevigiani ha dei pessimi rapporti.\nNella stagione 2003-04 firma per l'Oregon Cant\u00f9, nel quale \u00e8 uno dei punti di forza, in quella stagione segna ben 14,1 punti.\nCon la squadra di Cant\u00f9 vince la Supercoppa Italiana in finale contro la Benetton Treviso.\nLa stagione successiva approda all'Armani Jeans Milano.\nNelle tre stagioni milanesi mette a segno buoni numeri segnando 13 punti nella prima stagione (dove ha un ruolo chiave nella squadra che raggiunge la finale scudetto) e 13,8 nella seconda; nella terza ed ultima stagione il suo contributo \u00e8 limitato da problemi fisici e chiude con 8,4 punti di media, peggiore risultato della sua carriera in Italia.\nIl 20 luglio 2007 viene ufficializzato il suo passaggio alla Fortitudo Bologna, con un contratto annuale ed opzione per il successivo a favore della societ\u00e0.\nDopo una sola stagione con il club bolognese, nell'ottobre 2008 passa alla Vanoli Soresina, nel campionato di Legadue. Il 5 aprile 2009, qualche giornata prima dell'inizio dei playoff, viene messo fuori rosa dalla societ\u00e0 di Secondo Triboldi.\nDante ha giocato il FIBA EuroBasket 2005 con la Nazionale italiana, da naturalizzato.\nAll'inizio della stagione 2010-11 firma un contratto con l'Igea Sant'Antimo sostituendo il bomber Mike Gizzi e diventando il terminale offensivo della squadra campana. Conclude la stagione con 34 gare all'attivo.\nAllenatore.\nDall'ottobre 2011 all'estate 2012 ha fatto parte dello staff dei North Carolina Tar Heels, in qualit\u00e0 di \"Director of Basketball Operations\".\nIl 31 agosto 2012 \u00e8 stato nominato tra gli assistenti di Buzz Peterson ai Seahawks della University of North Carolina at Wilmington.\nNel luglio 2015 \u00e8 stato nominato capo allenatore del Cus Jonico Taranto, formazione militante in Serie B. Due mesi pi\u00f9 tardi, Calabria lascer\u00e0 il club per motivi familiari.\nNel 2018 viene scelto da Larry Brown quale suo consigliere per l'avventura in Fiat Torino 2018-19."}
{"id": "469437", "revid": "4327", "url": "https://it.wikipedia.org/wiki?curid=469437", "title": "Der var engang", "text": ""}
{"id": "469438", "revid": "4327", "url": "https://it.wikipedia.org/wiki?curid=469438", "title": "Once Upon a Time in Mexico", "text": ""}
{"id": "469439", "revid": "4327", "url": "https://it.wikipedia.org/wiki?curid=469439", "title": "Saps at Sea", "text": ""}
{"id": "469441", "revid": "4327", "url": "https://it.wikipedia.org/wiki?curid=469441", "title": "Don't Give Up the Ship", "text": ""}
{"id": "469442", "revid": "4327", "url": "https://it.wikipedia.org/wiki?curid=469442", "title": "Caesar and Cleopatra", "text": ""}
{"id": "469443", "revid": "4327", "url": "https://it.wikipedia.org/wiki?curid=469443", "title": "A Night in the Show", "text": ""}
{"id": "469444", "revid": "4327", "url": "https://it.wikipedia.org/wiki?curid=469444", "title": "The Rink", "text": ""}
{"id": "469445", "revid": "599013", "url": "https://it.wikipedia.org/wiki?curid=469445", "title": "By the Sea", "text": ""}
{"id": "469446", "revid": "1305772", "url": "https://it.wikipedia.org/wiki?curid=469446", "title": "Work", "text": "Work (\"lavoro\" in inglese) pu\u00f2 riferirsi a:"}
{"id": "469449", "revid": "4327", "url": "https://it.wikipedia.org/wiki?curid=469449", "title": "Cruel, Cruel Love", "text": ""}
{"id": "469450", "revid": "1305772", "url": "https://it.wikipedia.org/wiki?curid=469450", "title": "The Masquerader", "text": ""}
{"id": "469451", "revid": "785863", "url": "https://it.wikipedia.org/wiki?curid=469451", "title": "Tango Tangles", "text": ""}
{"id": "469453", "revid": "869733", "url": "https://it.wikipedia.org/wiki?curid=469453", "title": "The Champion", "text": ""}
{"id": "469454", "revid": "4327", "url": "https://it.wikipedia.org/wiki?curid=469454", "title": "The Floorwalker", "text": ""}
{"id": "469455", "revid": "827882", "url": "https://it.wikipedia.org/wiki?curid=469455", "title": "Premi Oscar 1943", "text": "La 15\u00aa edizione della cerimonia di premiazione degli Oscar si \u00e8 tenuta il 4 marzo 1943 al \"Cocoanut Grove\" dell'Hotel Ambassador di Los Angeles, condotta dall'attore comico Bob Hope.\nVincitori e candidati.\nVengono di seguito indicati in grassetto i vincitori. &lt;br&gt;\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio speciale.\nA Charles Boyer per il suoi continui successi culturali nello stabilire la \"French Research Foundation\" a Los Angeles, come punto di riferimento per l'industria cinematografica di Hollywood.\nA No\u00ebl Coward per la sua straordinaria produzione \"Eroi del mare\" (\"In which We Serve\").\nAlla Metro-Goldwyn-Mayer per il suo successo nel rappresentare lo stile di vita americano nella serie di film di \"Andy Hardy\".\nPremio alla memoria Irving G. Thalberg.\nA Sidney Franklin"}
{"id": "469456", "revid": "834", "url": "https://it.wikipedia.org/wiki?curid=469456", "title": "The Count", "text": ""}
{"id": "469457", "revid": "599013", "url": "https://it.wikipedia.org/wiki?curid=469457", "title": "The Knockout", "text": ""}
{"id": "469458", "revid": "339392", "url": "https://it.wikipedia.org/wiki?curid=469458", "title": "Mabel's Married Life", "text": ""}
{"id": "469459", "revid": "648716", "url": "https://it.wikipedia.org/wiki?curid=469459", "title": "Gran Premio Bruno Beghelli 2005", "text": "Il Gran Premio Bruno Beghelli 2005, decima edizione della corsa, si svolse il 9 ottobre 2005, per un percorso totale di . Venne vinto dall'brasiliano Murilo Fischer che termin\u00f2 la gara in 4h52'27\"."}
{"id": "469460", "revid": "339392", "url": "https://it.wikipedia.org/wiki?curid=469460", "title": "The Fatal Mallet", "text": ""}
{"id": "469461", "revid": "785863", "url": "https://it.wikipedia.org/wiki?curid=469461", "title": "Between Showers", "text": ""}
{"id": "469462", "revid": "4327", "url": "https://it.wikipedia.org/wiki?curid=469462", "title": "The Idle Class", "text": ""}
{"id": "469464", "revid": "339392", "url": "https://it.wikipedia.org/wiki?curid=469464", "title": "Getting Acquainted", "text": ""}
{"id": "469465", "revid": "785863", "url": "https://it.wikipedia.org/wiki?curid=469465", "title": "A Film Johnnie", "text": ""}
{"id": "469466", "revid": "1564499", "url": "https://it.wikipedia.org/wiki?curid=469466", "title": "Messapia", "text": ""}
{"id": "469467", "revid": "339392", "url": "https://it.wikipedia.org/wiki?curid=469467", "title": "His Musical Career", "text": ""}
{"id": "469468", "revid": "339392", "url": "https://it.wikipedia.org/wiki?curid=469468", "title": "His Trysting Place", "text": ""}
{"id": "469469", "revid": "339392", "url": "https://it.wikipedia.org/wiki?curid=469469", "title": "Caught in a Cabaret", "text": ""}
{"id": "469470", "revid": "339392", "url": "https://it.wikipedia.org/wiki?curid=469470", "title": "His New Profession", "text": ""}
{"id": "469471", "revid": "1318658", "url": "https://it.wikipedia.org/wiki?curid=469471", "title": "The Bank", "text": ""}
{"id": "469474", "revid": "1318658", "url": "https://it.wikipedia.org/wiki?curid=469474", "title": "In the Park", "text": ""}
{"id": "469476", "revid": "4327", "url": "https://it.wikipedia.org/wiki?curid=469476", "title": "Dough and Dynamite", "text": ""}
{"id": "469477", "revid": "339392", "url": "https://it.wikipedia.org/wiki?curid=469477", "title": "Twenty Minutes of Love", "text": ""}
{"id": "469478", "revid": "1494169", "url": "https://it.wikipedia.org/wiki?curid=469478", "title": "The Star Boarder", "text": ""}
{"id": "469479", "revid": "4327", "url": "https://it.wikipedia.org/wiki?curid=469479", "title": "The Face on the Bar Room Floor", "text": ""}
{"id": "469480", "revid": "729019", "url": "https://it.wikipedia.org/wiki?curid=469480", "title": "Gran Premio Bruno Beghelli 2004", "text": "Il Gran Premio Bruno Beghelli 2004, nona edizione della corsa, si svolse il 26 settembre 2004, per un percorso totale di 199,9\u00a0km. Venne vinto dall'tedesco Danilo Hondo che termin\u00f2 la gara in 4h49'00\"."}
{"id": "469481", "revid": "287204", "url": "https://it.wikipedia.org/wiki?curid=469481", "title": "The Fireman", "text": ""}
{"id": "469482", "revid": "4327", "url": "https://it.wikipedia.org/wiki?curid=469482", "title": "A Jitney Elopement", "text": ""}
{"id": "469483", "revid": "339392", "url": "https://it.wikipedia.org/wiki?curid=469483", "title": "His New Job", "text": ""}
{"id": "469484", "revid": "4327", "url": "https://it.wikipedia.org/wiki?curid=469484", "title": "One A.M.", "text": ""}
{"id": "469485", "revid": "842111", "url": "https://it.wikipedia.org/wiki?curid=469485", "title": "Those Love Pangs", "text": ""}
{"id": "469486", "revid": "785863", "url": "https://it.wikipedia.org/wiki?curid=469486", "title": "Kid Auto Races at Venice", "text": ""}
{"id": "469487", "revid": "287204", "url": "https://it.wikipedia.org/wiki?curid=469487", "title": "Jos\u00e8 Mourinho", "text": ""}
{"id": "469488", "revid": "4327", "url": "https://it.wikipedia.org/wiki?curid=469488", "title": "Shoulder Arms", "text": ""}
{"id": "469489", "revid": "4327", "url": "https://it.wikipedia.org/wiki?curid=469489", "title": "The Pawnshop", "text": ""}
{"id": "469491", "revid": "339392", "url": "https://it.wikipedia.org/wiki?curid=469491", "title": "The Tramp", "text": ""}
{"id": "469493", "revid": "4327", "url": "https://it.wikipedia.org/wiki?curid=469493", "title": "Life Stinks", "text": ""}
{"id": "469495", "revid": "4327", "url": "https://it.wikipedia.org/wiki?curid=469495", "title": "Who Is the Black Dahlia?", "text": ""}
{"id": "469497", "revid": "1318658", "url": "https://it.wikipedia.org/wiki?curid=469497", "title": "The Other", "text": ""}
{"id": "469500", "revid": "47767", "url": "https://it.wikipedia.org/wiki?curid=469500", "title": "Who's Afraid of Virginia Woolf?", "text": ""}
{"id": "469503", "revid": "4327", "url": "https://it.wikipedia.org/wiki?curid=469503", "title": "White Men Can't Jump", "text": ""}
{"id": "469506", "revid": "4327", "url": "https://it.wikipedia.org/wiki?curid=469506", "title": "Charley Varrick", "text": ""}
{"id": "469508", "revid": "287204", "url": "https://it.wikipedia.org/wiki?curid=469508", "title": "Continental Divide", "text": "Nella geografia del Nord America, il Continental Divide \u00e8 lo spartiacque che divide il bacino idrografico dei fiumi che finiscono nell'Oceano Atlantico (e nel Mar Glaciale Artico) da quello dei fiumi che finiscono nell'Oceano Pacifico.\nIl versante orientale si affaccia sull'immenso bacino fluviale del Missouri ed a sud fino al Rio Grande. Il versante occidentale o pacifico comprende il Gran Bacino ed i bacini dello Snake e del Colorado. Storicamente, era considerato l'ideale confine occidentale della Louisiana francese."}
{"id": "469511", "revid": "1653437", "url": "https://it.wikipedia.org/wiki?curid=469511", "title": "Moonshine (whisky)", "text": ""}
{"id": "469513", "revid": "4327", "url": "https://it.wikipedia.org/wiki?curid=469513", "title": "Servants' Entrance", "text": ""}
{"id": "469514", "revid": "26630", "url": "https://it.wikipedia.org/wiki?curid=469514", "title": "Isteria", "text": "Isteria \u00e8 un termine che \u00e8 stato utilizzato nella psichiatria ottocentesca per indicare un tipo di attacchi nevrotici molto intensi. Il termine viene dal greco \"Hystera\", utero: nell'antica Grecia si considerava che la causa di sintomi di questo tipo nelle donne fosse uno spostamento dell'utero.\nLe origini.\nNella versione tipica ottocentesca, l'isteria si manifestava con sintomi molto simili all'epilessia, paralisi degli arti, cecit\u00e0 momentanea, perdita di coscienza e della capacit\u00e0 di parlare. Finito l'attacco, seguiva spesso una fase emozionale molto intensa, in cui il soggetto compiva azioni imprevedibili e esprimeva con poche parole o gesti sentimenti molto profondi, in uno stato semi-allucinatorio.\nI soggetti tipicamente colpiti da attacchi di questo tipo erano donne di buona societ\u00e0. Sigmund Freud fond\u00f2 buona parte delle sue teorie sullo studio di questo tipo di situazioni patologiche. Il metodo psicoanalitico si form\u00f2 nel tentativo di capirne il meccanismo scatenante e cercare una terapia. \nFreud individu\u00f2 le cause in un trauma infantile rimosso dalla persona, che grazie alla tecnica delle sedute di psicoanalisi poteva essere riportato alla coscienza e neutralizzato.\nFreud divenne famoso e cominci\u00f2 ad avere prestigio e notoriet\u00e0 presso la classe dei neurologi dopo aver pubblicato un lavoro su una \"donna isterica\" portata a guarigione dal collega Joseph Breuer (coautore del testo). Dopo questo episodio, con la pubblicazione degli \"Studi sull'isteria\" (1895) - oppure secondo altri con \"la prima opera realmente psicoanalitica, l\"Interpretazione dei sogni', uscita nel 1899, anche se l'editore la dat\u00f2 1900\"- inizia la psicoanalisi, con l'ostracismo di tutta l'\u00e9lite viennese.\nLa visione moderna.\nDalla seconda met\u00e0 del Novecento, la sostanziale scomparsa di simili fenomeni e il mutamento dei paradigmi teorici in psicologia e medicina hanno portato a nuovi quadri interpretativi. Si tende a considerare attacchi di questo tipo manifestazioni di stati depressivi o situazioni esistenziali di crisi che la persona esprime in una rappresentazione codificata che conosce. Il soggetto, pi\u00f9 o meno inconsapevolmente, utilizza la reazione isterica per comunicare uno stato emotivo estremamente negativo nel quale si trova e dal quale non vede via d'uscita: tali aspetti sono presenti anche nella Sindrome di Ganser.\nI fenomeni caratteristici dell'isteria sono suscettibili di essere riprodotti mediante autosuggestione. In ogni caso, dietro alla teatralit\u00e0 e alla \"simulazione\" dell'isterico vi era un dramma autentico. Seguendo questa prospettiva, Ernesto de Martino ha messo in relazione con l'isteria anche il fenomeno del tarantismo, sindrome che con sintomi analoghi si manifestava in donne di estrazione popolare nel Sud Italia. \nL'isteria si presenta in forme cliniche numerose e polimorfe, potendo \"imitare\" tutte le malattie. I sintomi dell'isteria si distinguono in:\nCol DSM-III (1980) il concetto d'isteria o nevrosi isterica \u00e8 scomparso per presentarne i tre elementi costitutivi documentabili anche in modo isolato:\nOpere ispirate.\nAl fenomeno sono ispirate le seguenti opere:"}
{"id": "469516", "revid": "4327", "url": "https://it.wikipedia.org/wiki?curid=469516", "title": "Die dressierte Frau", "text": ""}
{"id": "469517", "revid": "4327", "url": "https://it.wikipedia.org/wiki?curid=469517", "title": "Auf Wiedersehen Amerika", "text": ""}
{"id": "469518", "revid": "1318658", "url": "https://it.wikipedia.org/wiki?curid=469518", "title": "The Enforcer", "text": ""}
{"id": "469521", "revid": "486946", "url": "https://it.wikipedia.org/wiki?curid=469521", "title": "Five Days One Summer", "text": ""}
{"id": "469522", "revid": "4327", "url": "https://it.wikipedia.org/wiki?curid=469522", "title": "5x2 - Cinq fois deux", "text": ""}
{"id": "469525", "revid": "4327", "url": "https://it.wikipedia.org/wiki?curid=469525", "title": "Beiqing chengshi", "text": ""}
{"id": "469526", "revid": "287204", "url": "https://it.wikipedia.org/wiki?curid=469526", "title": "City of Angels", "text": ""}
{"id": "469527", "revid": "4327", "url": "https://it.wikipedia.org/wiki?curid=469527", "title": "Class of 1999", "text": ""}
{"id": "469529", "revid": "4327", "url": "https://it.wikipedia.org/wiki?curid=469529", "title": "The boost", "text": ""}
{"id": "469530", "revid": "4327", "url": "https://it.wikipedia.org/wiki?curid=469530", "title": "Beyond Glory", "text": ""}
{"id": "469531", "revid": "4327", "url": "https://it.wikipedia.org/wiki?curid=469531", "title": "Le choix des armes", "text": ""}
{"id": "469532", "revid": "4327", "url": "https://it.wikipedia.org/wiki?curid=469532", "title": "A Few Good Men", "text": ""}
{"id": "469534", "revid": "339392", "url": "https://it.wikipedia.org/wiki?curid=469534", "title": "Martial Law", "text": ""}
{"id": "469540", "revid": "4327", "url": "https://it.wikipedia.org/wiki?curid=469540", "title": "Martial Outlaw", "text": ""}
{"id": "469541", "revid": "1543377", "url": "https://it.wikipedia.org/wiki?curid=469541", "title": "Charles-Maurice de Talleyrand-P\u00e9rigord", "text": "Talleyrand \u00e8 considerato tra i maggiori esponenti del camaleontismo e del realismo politico. \nServ\u00ec la monarchia di Luigi XVI, poi la Rivoluzione francese in alcune sue varie fasi, l'Impero di Napoleone Bonaparte e poi di nuovo la monarchia, questa volta quella di Luigi XVIII, fratello e successore del primo monarca servito, infine fu ancora Gran Ciambellano sotto Carlo X e ambasciatore di Luigi Filippo I.\nNel corso della sua lunga carriera gli vennero affibbiati diversi soprannomi, tra cui i pi\u00f9 noti furono \"Il diavolo zoppo\", \"Il camaleonte\" e \"Lo stregone della diplomazia\". Fu, con Metternich, il \"regista\" del congresso di Vienna.\nBiografia.\nOrigini familiari e giovinezza.\nLa famiglia Talleyrand vantava la discendenza da Adalbert, conte di P\u00e9rigord e vassallo di Ugo Capeto nel 990. A proposito di questo personaggio, circola un aneddoto che ben spiega quali fossero all'epoca i rapporti tra i sovrani e i loro vassalli: nel 990 il conte Adalbert, rest\u00eco a prestare giuramento al nuovo sovrano di Francia, Ugo Capeto appunto, venne convocato a Parigi dal re il quale, di fronte alla sfrontatezza dei modi del suo vassallo, gli domand\u00f2 bruscamente: \"Chi ti ha fatto conte?\", al che Adalbert ribatt\u00e9 con stupefacente insolenza: \"Chi ti ha fatto re?\". Tali rimasero per i secoli successivi i rapporti tra i re di Francia e il Casato di P\u00e9rigord, fatti di reciproca diffidenza e sofferta sottomissione da parte dei Talleyrand: il clima che il piccolo Charles-Maurice respir\u00f2 in famiglia fu dunque quello di grande orgoglio aristocratico e assoluta certezza che il suo sangue lo rendeva pari a un re, fatto che rendeva gli affari di Stato della Francia un semplice \"prolungamento\" degli affari di famiglia, dei quali avrebbe dovuto occuparsi personalmente (convinzione che lo sosterr\u00e0 durante tutta la sua vita).\nIl Casato di P\u00e9rigord, inoltre, poteva annoverare nei suoi rami araldici un Gran Maestro dell'Ordine del Tempio, Armand de P\u00e9rigord (figlio cadetto del conte H\u00e9lie V de P\u00e9rigord) e un famoso cardinale, H\u00e9lie de Talleyrand-P\u00e9rigord, protagonista del Papato avignonese, Decano del Sacro Collegio, soprannominato \"Creatore di Papi\", per la sua abilit\u00e0 e autorevolezza politica all'interno della Curia papale (talenti che si ritroveranno nel suo discendente). Nel Medioevo troviamo pure: H\u00e9lie (m. 1205), alleato di Filippo Augusto contro Riccardo Cuor di Leone; Roger-Bernard (m. 1369), che combatt\u00e9 gli inglesi; il figlio Archambaud V, morto in Inghilterra nel 1399. In epoca moderna due personaggi si illustrarono, seppur negativamente: il primo, Henri de Talleyrand-P\u00e9rigord, conte di Chalais, amante della celebre duchessa de Chevreuse, fu il protagonista di una cospirazione aristocratica contro il cardinale Richelieu, chiamata a causa del ruolo primario che il conte vi svolse, \"Cospirazione di Chalais\": la macchinazione per\u00f2 fu scoperta dall'astuto cardinale e Talleyrand-P\u00e9rigord fin\u00ec sul patibolo.\nSuo nipote, Adrien de Talleyrand, conte di Chalais, marito della celebre Princesse des Ursins, fu esiliato dalla Francia per aver ucciso in duello il duca di Beauvilliers. \nSi trattava dunque di una famiglia dell'alta nobilt\u00e0, come attestato anche dalle lettere patenti del 1613 e 1735 (con quest'ultima il re Luigi XV autorizzava il nonno di Talleyrand, il conte Gabriel, a fregiarsi del titolo di \"conte di P\u00e9rigord\", estinto da tempo nel ramo principale e detenuto formalmente dai sovrani borbonici). Suoi parenti occuparono cariche importanti anche nel corso del XVIII secolo durante i regni di Luigi XV e Luigi XVI.\nCharles-Maurice nacque a Parigi il 2 febbraio 1754 al numero 4 di rue Garanci\u00e9re, da Charles-Daniel de Talleyrand-P\u00e9rigord, cavaliere dell'Ordine di San Michele e luogotenente del re, conte di P\u00e9rigord e da Alexandrine de Damas d'Antigny; i genitori risiedevano abitualmente a Versailles, anche se a causa della scarsa disponibilit\u00e0 economica non facevano molta vita di corte. Fratello di suo padre era Alexandre-Ang\u00e9lique de Talleyrand-P\u00e9rigord (1736 - 1821), che fu dapprima arcivescovo di Reims e successivamente cardinale arcivescovo di Parigi e al quale Talleyrand sar\u00e0 legato per tutta la vita.\nCharles-Maurice era fin dall'infanzia zoppo a un piede. Secondo alcuni biografi era affetto da una malattia genetica, la sindrome di Marfan; secondo altri sarebbe stato vittima della caduta da un alto mobile, ove incautamente la donna cui era stato affidato a balia l'aveva lasciato. Il risultato comunque fu che per poter camminare dovette ricorrere a una protesi metallica pesante e ingombrante. A causa di quest'infermit\u00e0 non pot\u00e9 essere destinato alla carriera militare e venne quindi privato dai genitori del suo diritto di maggiorasco (che fu concesso in sua vece al fratello Archambaud) e destinato alla carriera ecclesiastica, nella quale il figlio avrebbe trovato quella protezione dalle temperie della vita di allora che da solo, secondo loro, causa la sua infermit\u00e0 non era in grado di garantirsi.\nDopo l'infortunio il piccolo venne sottratto alla balia irresponsabile e fu affidato alle cure della bisnonna, Marie-Fran\u00e7oise de Rochechouart, \"donna deliziosa\", come scriver\u00e0 pi\u00f9 tardi nelle sue memorie, nonch\u00e9 discendente della marchesa di Montespan e appartenente al pi\u00f9 antico casato di Francia dopo la famiglia reale, nel castello avito di Chalais.\nQui il bambino crebbe nel ricordo della gloria dei suoi avi (tra i quali si annoveravano, per parte di madre, anche Jean-Baptiste Colbert ed \u00c9tienne Marcel, oltre che il famoso abate Ugo di Cluny) e nella consapevolezza del suo rango. Tra il 1762 e il 1769 studi\u00f2 al Collegio d'Harcourt (attuale Liceo Saint-Louis), uno dei pi\u00f9 prestigiosi di Parigi e dell'intera Francia, allo scopo di indirizzarlo poi verso gli studi religiosi.\nCarriera ecclesiastica sotto l'Ancien R\u00e9gime.\nNel 1769, all'et\u00e0 di quindici anni, Talleyrand entra nel seminario di Saint-Sulpice, malgrado nello stesso periodo frequenti ostentatamente un'attrice della Com\u00e9die-Fran\u00e7aise di nome Doroth\u00e9e Dorinville. Ai superiori che gli rimproveravano tale comportamento rispose, forte anche del suo nome: \"Mi avete voluto? Adesso tenetemi come sono\".\nIl 28 maggio 1774 Talleyrand riceve gli ordini minori e pochi mesi dopo, il 22 settembre 1774, ottiene il baccalaureato in teologia alla Sorbona (con due anni d'anticipo sull'et\u00e0 prevista, grazie a una dispensa), con relatore tale Charles Mannay, essendosi distinto negli studi nonostante la mancanza di vocazione (anche se la tesi fu in parte redatta dallo stesso Mannay). Il 1\u00ba aprile 1775 Talleyrand pronuncia i voti e diviene canonico della cattedrale di Reims, la diocesi dello zio.\nL'11 giugno 1775 assiste alla consacrazione di Luigi XVI, il cui vescovo concelebrante \u00e8 suo zio; suo padre reca in processione la Santa Ampolla, contenente l'olio sacro usato per ungere e consacrare i re di Francia.\nNella primavera del 1778 incontra Voltaire, per il quale nutrir\u00e0 sempre una viva ammirazione. Il 18 dicembre 1779 viene ordinato sacerdote; la sera innanzi il suo amico e compagno di bagordi Auguste de Choiseul-Gouffier, cugino del pi\u00f9 noto duca di Choiseul, trovandolo prostrato in lacrime, insiste perch\u00e9 rinunci, ma lui dice che \u00e8 ormai troppo tardi per tornare indietro. All'ordinazione non \u00e8 presente nessun membro della sua famiglia; i genitori assisteranno tuttavia alla sua prima Messa. Poco dopo ottiene l'assegnazione dell'abbazia di Saint-Remi a Reims, con annesse prebende; naturalmente non prende dimora presso l'abbazia che gli \u00e8 stata assegnata, ma si stabilisce a Parigi. Si mette subito in luce per la sua parlantina brillante e sicura e l'abilit\u00e0 dialettica con cui difende le sue posizioni: per questo motivo riesce ben presto a farsi eleggere, sempre con l'apporto dello zio, deputato di \"secondo ordine\" all'Assemblea generale del Clero francese (un equivalente delle moderne Conferenze Episcopali). Pi\u00f9 o meno nello stesso periodo \u00e8 iniziato in Massoneria nella Loggia \"L'Imp\u00e9riale des francs-chevaliers\", anche se vi manterr\u00e0 sempre un ruolo di basso profilo, non andando mai oltre il grado di \"Apprendista\".\nNel 1780 \u00e8 nominato agente generale per il clero di Francia, grazie all'abilit\u00e0 con cui ha sostenuto, nel corso della quinquennale Assemblea della Chiesa gallicana, la difesa dei beni della Chiesa dalle mire del fisco di Luigi XVI, riuscendo per\u00f2 due anni pi\u00f9 tardi a far votare dalla stessa Assemblea un \"dono gratuito\" di 15 milioni di \"livre\" al sovrano, come contribuzione alle casse statali. Tale carica, equivalente a un dicastero delle finanze statali, gli permetter\u00e0 di rendersi conto delle ricchezze della Chiesa francese e di diventare amico e consigliere dell'allora ministro francese delle finanze, Calonne.\nQuest'amicizia si rivela per\u00f2 nefasta quando, poco dopo, Calonne deve dimettersi, avendo presentato al re un piano economico (elaborato con un forte contributo di Talleyrand, il quale vi rivel\u00f2 il suo talento di economista e di riformatore) che questi non condivide: la disgrazia dell'amico si ripercuote anche su di lui, che viene per questo subito emarginato dai circoli della capitale francese. Grazie a Calonne, Talleyrand scopre per\u00f2 la sua vocazione per la politica e la finanza, nella quale dimostra sin da principio grande abilit\u00e0: interviene con numerosi scritti in varie questioni, come la crisi della Cassa di sconto del 1783, e collabora con il ministro anche alla stesura di un trattato commerciale con la Gran Bretagna nel 1786, venendo eletto nello stesso anno segretario dell'Assemblea generale, con i complimenti dei colleghi. La disgrazia dell'amico Calonne, in ogni caso, non gli impedisce di continuare a praticare l'altra sua attivit\u00e0 preferita, quella del seduttore: frequenta assiduamente una dama dell'alta societ\u00e0 conosciuta in precedenza, Adelaide Filleul, sposata al conte di Flahaut (e secondo voci piuttosto accreditate figlia illegittima del defunto Luigi XV), dalla quale nel 1785 ha un figlio, Charles Joseph de Flahaut, battezzato con il cognome del marito di Adelaide per nascondere la sua reale paternit\u00e0. Grazie all'aiuto dell'illustre padre (quello vero), Flahaut avr\u00e0 una brillante carriera militare (diventer\u00e0 infatti aiutante di campo e confidente di Napoleone), oltre a proseguirne la tradizione di donnaiolo (secondo i maligni sar\u00e0 lui il padre naturale del futuro imperatore Napoleone III). \nIntanto Charles-Maurice cerca gli appoggi della famiglia per ottenere una nomina a vescovo, trovando a sbarrargli la strada il potente vescovo di Autun, Yves-Alexandre de Marbeuf, moralista di antico stampo, inorridito dal comportamento libertino di Charles-Maurice. Quest'ultimo tuttavia viene promosso all'arcidiocesi di Lione nel maggio 1788 e Charles-Maurice, ambendo alla carica lasciata dal Marbeuf, corre dal padre, gravemente ammalato, a chiedergli d'intercedere presso il re, di cui era amico fraterno da lunga data, perch\u00e9 gli venga assegnata la diocesi, promettendo di correggere i propri costumi. Accorso al letto di morte dell'amico Charles-Daniel, padre di Charles-Maurice, Luigi XVI si lascia \"scappare\" la promessa di nominare il figlio vescovo di Autun.\nPoco dopo Charles-Daniel muore, il fratello minore di Charles-Maurice, Archambaud, eredita i titoli e le propriet\u00e0 di famiglia e Luigi XVI onora la promessa fatta all'amico in punto di morte: Charles-Maurice \u00e8 il nuovo vescovo di Autun.\nIn ogni caso quest'ultimo, guardandosi bene dal trasferirsi nella sede della diocesi assegnatagli, continua la sua attivit\u00e0 libertina, che non gli impedisce di tenere sotto controllo la scena politica in attesa di nuove opportunit\u00e0: queste si presentano nel fatidico 1789, quando, sotto la pressione di una crisi economica sempre pi\u00f9 incontrollabile (che forse il piano economico di Talleyrand e Calonne avrebbe potuto evitare, se applicato), il re Luigi XVI \u00e8 costretto a convocare l'Assemblea degli Stati generali. Talleyrand coglie al volo l'occasione e decide di candidarsi come rappresentante del Clero all'Assemblea: la sua campagna elettorale nella diocesi di Autun, impostata su un programma fortemente riformatore in linea con le sue ultime posizioni politiche, \u00e8 un grande successo. Inoltre il vescovo raccoglie le lamentele e le rimostranze dei suoi fedeli in un \"Cahier de dol\u00e9ances\" persino eversivo per le proposte contenute: vi si chiede quasi l'abolizione della monarchia, la fine di tutti i privilegi feudali ed ecclesiastici, l'uguaglianza di tutti i ceti davanti alla legge e una tassa sulla rendita fondiaria (proposta questa gi\u00e0 avanzata dallo stesso Talleyrand e da Calonne nel loro progetto di riforma economica dello Stato tempo addietro).\nTalleyrand dunque parte per Versailles, dove partecipa all'apertura ufficiale degli Stati il 5 maggio 1789; qui partecipa a tutti i lavori dell'Assemblea fino a quando, dopo l'atto di forza del re che impedisce ai membri del Terzo Stato di entrare nell'aula, decide di unirsi ai dissidenti che, sotto la guida dell'abate Siey\u00e8s e del conte Mirabeau, si costituiscono in Assemblea Nazionale Costituente il 9 luglio 1789. La Rivoluzione francese \u00e8 cominciata.\nLa Rivoluzione.\nIl 14 luglio 1789, Talleyrand, gi\u00e0 messosi in luce per la sua brillante retorica e conosciuto per le sue idee innovatrici oltre che per la sua spregiudicatezza, \u00e8 nominato membro della commissione per la Costituzione dell'Assemblea Nazionale, nella quale avr\u00e0 un ruolo importante. Mantiene comunque un basso profilo, evitando di esporsi troppo in attesa di schierarsi dalla parte del vincitore, continuando per\u00f2 a tenere contatti segreti con il re attraverso il fratello di quest'ultimo, conte di Artois, proponendogli, dopo la presa della Bastiglia, persino un intervento armato a sorpresa contro l'Assemblea; ma il re non accetta il consiglio. Stringe amicizia e comincia la collaborazione con Mirabeau, uomo corrotto e roboante, ma convincente oratore, che d\u00e0 voce alle idee del nuovo vescovo di Autun. Talleyrand suggerisce, tramite l'amico Mirabeau, la confisca dei beni della Chiesa, cui partecipa attivamente, arricchendosi parecchio insieme all'amico, il che gli coster\u00e0 naturalmente l'accusa di tradimento da parte degli ambienti ecclesiastici.\nPropone all'Assemblea la fine dell'attribuzione di religione di Stato al cattolicesimo e l'estensione della cittadinanza francese agli ebrei portoghesi e avignonesi. Lavora infine alla Costituzione civile del clero, che prevede fra le altre cose il giuramento di fedelt\u00e0 allo Stato da parte di vescovi e sacerdoti. La Costituzione civile del clero viene approvata dall'Assemblea il 12 luglio 1790. Talleyrand presta il giuramento di fedelt\u00e0 alla nuova Costituzione civile del clero.\nIl 13 gennaio 1791 rinuncia alla sua diocesi di Autun, ma il 24 febbraio consacra i primi due vescovi costituzionalisti, che saranno soprannominati \"talleyrandistes\". Sei mesi dopo la proclamazione, la nuova Costituzione civile del clero viene condannata da papa Pio VI, che a met\u00e0 dell'anno scomunicher\u00e0 il vescovo ribelle.\nSempre su suo suggerimento, l'Assemblea dichiara il 14 luglio (data della presa della Bastiglia) festa nazionale e al suo primo anniversario \u00e8 proprio Talleyrand a celebrare la messa al Champ de Mars. In quell'occasione, di fronte ai dignitari stupiti di tanta sfrontatezza, dice: \u00abVi prego, non fatemi ridere\u00bb.\nTalleyrand firma la Costituzione dello Stato francese (da lui stesso in gran parte elaborata), che sar\u00e0 presentata al re e da questi accettata il 14 settembre 1791: egli \u00e8 in particolare autore dell'art. VI della Dichiarazione dei diritti dell'uomo e del cittadino, norma relativa all'uguaglianza di tutti i cittadini innanzi alla legge e al principio che la legge \u00e8 espressione della volont\u00e0 generale. Con un celebre \"Rapport sur l'instruction publique\" (che sub\u00ec le critiche di Mary Wollstonecraft perch\u00e9 la dissertazione non includeva le donne), letto davanti all'Assemblea, chiude la sua attivit\u00e0 alla Costituente.\nL'anno seguente (1792), su incarico del ministro degli Esteri Valdec de Lessart, viene inviato dall'Assemblea in missione diplomatica in Inghilterra (la prima di una lunga serie), con il compito di rassicurare i minacciosi vicini sulle buone intenzioni della Francia, contro la quale nel frattempo si stanno coalizzando tutte le monarchie d'Europa; mentre l'Austria del nuovo imperatore Francesco II scioglie ogni riserva e dichiara guerra alla nazione ribelle, Talleyrand fa per la prima volta sfoggio della propria abilit\u00e0 di negoziatore, ottenendo contro ogni aspettativa la neutralit\u00e0 britannica. Il giovane \"Abb\u00e8 Talleyrand\", come ancora era noto, pubblic\u00f2 il risultato della fortunata trattativa in un saggio in cui esprimeva le sue vedute di politica estera, intitolato \"M\u00e9moire sur les rapports actuels de la France avec les autres \u00c9tats de l'Europe\", che rivel\u00f2 per la prima volta il suo grande acume diplomatico, lanciandolo alla ribalta della politica francese del momento.\nDopo essere ritornato in Francia a luglio, presagendo l'avvicinarsi delle turbolenze del periodo, si schiera apertamente con i radicali che vogliono la testa del sovrano, sperando cos\u00ec di far dimenticare la sua origine aristocratica e la sua carriera ecclesiastica: sente che la sua posizione, nonostante i recenti successi in politica estera, \u00e8 sempre pi\u00f9 precaria a causa del precipitare degli eventi e del sempre maggiore potere che va acquisendo il partito radicale dei Giacobini, capeggiati da un avvocato di Arras, Maximilien Robespierre, il quale nella sua intransigente e quasi puritana moralit\u00e0 non apprezza la licenziosit\u00e0 del vescovo apostata, e da un ex insegnante oratoriano, Joseph Fouch\u00e9. In questo periodo quindi riesce a ottenere da Danton di tornare nuovamente in missione a Londra: si tratta di un \"escamotage\" molto astuto, che permetter\u00e0 a Talleyrand di non apparire uno degli \"\u00e9migr\u00e9\", ossia uno degli esponenti ostili alla Rivoluzione francese scappati dalla Francia. Vengono per\u00f2 per sua sfortuna trovate in un armadio due sue lettere indirizzate a Luigi XVI che attestano i rapporti segreti intercorsi tra l'ex vescovo e l'odiato sovrano: il governo rivoluzionario emette un ordine di cattura nei suoi confronti.\nNel 1794 Talleyrand \u00e8 espulso dall'Inghilterra, auspice il nuovo capo di governo inglese William Pitt. Nel frattempo, infatti, la Gran Bretagna \u00e8 entrata in guerra contro la Francia e la presenza sull'isola di Talleyrand non \u00e8 molto rassicurante, vista la sua nota abilit\u00e0 di tenere i piedi in tre scarpe. Va negli Stati Uniti e si stabilisce a Filadelfia, mal visto per la feroce propaganda orchestrata contro di lui da parte dei giacobini che col\u00e0 rappresentano la Francia, ma ben accolto dai nobili francesi in esilio. Stringe inoltre una profonda amicizia con Alexander Hamilton. Esercita la professione di agente immobiliare nelle foreste del Massachusetts, poi quella di mediatore in merci. Descriver\u00e0 la sua esperienza americana in due saggi: \"Essai sur les Avantages \u00e0 retirer des colonies nouvelles\" e \"M\u00e9moire sur les relations commerciales des \u00c9tats-Unis avec l'Angleterre\".\nIl Direttorio.\nIntanto, dopo la caduta di Robespierre, gli amici di Talleyrand rimasti in Francia si danno da fare per il suo rientro, in particolare la celebre e colta Madame de Sta\u00ebl, figlia del banchiere svizzero e ministro di Luigi XVI Jacques Necker, a suo tempo irretita dal fascino del brillante giovane vescovo di Autun. La loro opera di persuasione presso i maggiorenti del nuovo regime, il Direttorio, infine riesce e Talleyrand pu\u00f2 rientrare in Europa da libero cittadino nell'estate del 1796, unendosi ai Termidoriani. Appena rientrato viene nominato ambasciatore presso la Repubblica batava, un incarico di secondo piano, a causa dell'ostilit\u00e0 che alcuni membri del Direttorio, in particolare Reubell, gli manifestano apertamente. Ciononostante Talleyrand sa bene come uscire anche dalle situazioni in apparenza pi\u00f9 spinose: non perde tempo e gi\u00e0 il 18 fruttidoro 1797 un suo piano ben orchestrato sventa un colpo di Stato dei realisti guidato dal generale Jean-Charles Pichegru e sostenuto da due membri del direttorio, Carnot, suo acerrimo nemico, e Barth\u00e9lemy: Carnot riesce a fuggire, mentre Pichegru e Barth\u00e9lemy vengono catturati e finiranno alla Caienna. Nel luglio di quell'anno, sempre grazie ai buoni uffici di Madame de Sta\u00ebl, il capo del Direttorio Paul Barras lo nomina finalmente Ministro degli Esteri della Repubblica, incarico che manterr\u00e0, salvo una breve interruzione, per i successivi dieci anni anche sotto il Consolato e l'Impero. \nCuriosamente, il predecessore di Talleyrand in questa carica, Charles Delacroix, personaggio scialbo e incolore, fu il padre, almeno nominalmente, del celebre pittore romantico Eug\u00e8ne Delacroix: molto probabilmente per\u00f2 il padre naturale del bambino era proprio Talleyrand, divenuto nel frattempo amante di Madame Delacroix, il quale sar\u00e0 sempre vicino a Eug\u00e8ne e lo aiuter\u00e0 nella sua carriera artistica; il pittore, a sua volta, crescendo diventer\u00e0 sempre pi\u00f9 somigliante al padre sia nell'aspetto sia nel carattere. Il \"Diavolo zoppo\" (cos\u00ec comincia a essere chiamato) soffia dunque al povero Delacroix non solo il posto, ma anche la moglie.\nDa questo momento si serve della sua carica anche per arricchirsi personalmente, tramite \"contributi\" versatigli dai negoziatori dei Paesi esteri presso cui si reca in missione: tale abitudine creer\u00e0 un grave incidente diplomatico con gli Stati Uniti, in occasione del famoso affare XYZ. Il presidente John Adams, venuto a sapere delle richieste di denaro e scuse esorbitanti avanzate dalla Francia e dallo stesso Talleyrand come contropartita per la conclusione di un trattato commerciale, ordin\u00f2, su delibera del Congresso, la mobilitazione dell'esercito e diede avvio alla cosiddetta \"quasi-guerra\", una sorta di guerra fredda commerciale tra i due Paesi, che terminer\u00e0 solo con la Convenzione del 1800 (o trattato di Mortefontaine), stipulata da Napoleone dopo la presa del potere.\nTalleyrand, a questo punto, capisce di aver raggiunto il limite, ma sa immediatamente come rimediare: propone subito agli Stati Uniti di trattare e Adams accetta: la guerra \u00e8 sventata, anche se la minaccia non \u00e8 allontanata del tutto. Anche questa volta il \"diavolo zoppo\", pur essendo implicato nella faccenda, trova dunque il modo di cavarsi d'impiccio: da tempo, inoltre, ha cominciato una proficua corrispondenza con un \"outsider\" nel gioco politico del tempo, un giovane generale di nome Bonaparte, che incontra personalmente all'inizio del 1797 allorch\u00e9 questi torna coperto di gloria dalla prima campagna d'Italia. Organizza allora una festa in suo onore presso l'Hotel Galiffet, sede del Ministero degli Esteri, con un fasto mai visto prima. Si rivela qui un ulteriore talento di Talleyrand, che gli fu sempre utile nel corso di tutta la sua carriera: la sua estrema abilit\u00e0 e raffinatezza di uomo mondano, vivace e brillante conversatore, gran seduttore, il suo fascino salottiero costituivano la forza segreta del \"camaleonte\" che gli permise di guadagnarsi molti amici e altrettanti importanti appoggi, utilissimi, come si \u00e8 visto, nei momenti pi\u00f9 critici della sua vita, compreso questo. Ha capito al volo infatti che l'incapacit\u00e0 del Direttorio potr\u00e0 portare alla rottura definitiva con gli Stati Uniti, e solo un cambio di potere ai vertici potr\u00e0 mutare la situazione: se lui dar\u00e0 il suo appoggio all'operazione potr\u00e0 conservare la sua carica e rimanere nelle stanze del potere.\nDa tempo, infatti, il regime, divorato dalla corruzione e dall'incapacit\u00e0 dei suoi membri (Barras su tutti) \u00e8 giunto alla fine e occorre trovare al pi\u00f9 presto un'alternativa adeguata per continuare a garantirsi un futuro politico.\n\u00c8 sicuro, dopo un periodo di studio, che l'alternativa giusta sia rappresentata proprio dal brillante generale Bonaparte, nel quale Talleyrand riconosce le doti di ambizione e scaltrezza che tanto apprezza in s\u00e9 stesso e negli altri. In qualit\u00e0 di ministro degli Esteri d\u00e0 il suo appoggio al progetto di conquista dell'Egitto, sotto il comando del giovane Bonaparte, ma alla disfatta navale del Nilo si trova al centro di pesanti critiche e sospetti di connivenza con l'odiata Inghilterra (sospetti infondati e montati ad arte dai suoi nemici, invidiosi del suo successo). Il 20 luglio 1799 lascia l'incarico ministeriale a seguito di uno scandalo orchestrato dai suoi rivali (Barras in testa), dopo che era stato nel mirino di stampa e avversari per i rapporti intrattenuti con una bellissima indiana (nata nelle Indie danesi ma d'origine bretone), Catherine No\u00ebl Worl\u00e9e detta Madame Grand per aver sposato un francese con tale nome, che \u00e8 stata arrestata per sospetto spionaggio a favore dell'Inghilterra e per la liberazione della quale Talleyrand si \u00e8 piuttosto sbilanciato.\nPur fuori da cariche governative, mantiene comunque la sua influenza politica e riesce a far nominare ministro di polizia il sinistro Fouch\u00e9, poi a far entrare nel direttorio l'abate Siey\u00e8s, al momento ambasciatore a Berlino, in previsione di un colpo di Stato nel quale un posto predominante spetta proprio a Napoleone Bonaparte e del quale Talleyrand, naturalmente, si fa promotore. Il suo appoggio nelle giornate precedenti il 18 brumaio sar\u00e0 fondamentale, cos\u00ec come il \"non-intervento\" del Ministro della Polizia Joseph Fouch\u00e9, appena entrato nel governo e con il quale Talleyrand comincia da questo momento a fare \"coppia fissa\" nell'agone politico.\nL'Impero.\nDopo il colpo di Stato del 18 brumaio e dopo avere recuperato, per inciso, tre milioni di franchi destinati a \"facilitare\" le dimissioni di Barras, Talleyrand ritrova il suo posto di ministro. Napoleone \u00e8 affascinato dal nome del casato dei Talleyrand e ha molta stima delle qualit\u00e0 diplomatiche del suo nuovo ministro, anche se ne detesta la licenziosit\u00e0 di costumi: gli impone infatti di lasciare la bella indiana, Madame Grand, o di sposarla, cosa che Talleyrand far\u00e0 prontamente nel 1801. Dalla Worl\u00e9e Talleyrand ha gi\u00e0 avuto nel 1799 una figlia, inizialmente dichiarata di padre ignoto e che Talleyrand adotter\u00e0 nel 1803, sposandola poi, nel 1815, al barone Alexandre-Daniel de Talleyrand, suo cugino. Il matrimonio viene celebrato solo con rito civile, in quanto il papa Pio VII concede s\u00ec la riduzione dell'ex vescovo allo stato laicale, ma non il permesso di contrarre matrimonio. Napoleone accetta quindi di averlo non solo come ministro, ma anche come consigliere.\nNella sua posizione di ministro degli affari esteri Talleyrand comincia a tessere una rete di relazioni che gli verranno molto utili in futuro. Partecipa attivamente alla formulazione dei trattati internazionali che seguono i numerosi conflitti scatenati dal Primo Console (poi Imperatore), ma non \u00e8 un compito facile: Bonaparte non lascia infatti molto spazio ad altri nella gestione degli affari esteri. I trattati di Mortefontaine (che chiuse il contenzioso con gli Stati Uniti) e di Lun\u00e9ville sono conclusi praticamente senza l'intervento di Talleyrand, ma da Napoleone e suo fratello Giuseppe, senza per\u00f2 che il ministro si faccia problemi: sa tenersi da parte quando \u00e8 il caso e comunque approva la pace generale: sa che la Francia ne ha bisogno e ne ha bisogno soprattutto l'economia, nella quale lui stesso ha personali interessi (non ha perso infatti la sua passione per gli affari, che conduce con grande abilit\u00e0 e che lo arricchiscono notevolmente). Inoltre si tratta di negoziati senza grande importanza, che non lo interessano e che lascia volentieri alla volont\u00e0 accentratrice del Primo Console, anche se svolge un ruolo importante quando viene inviato in missione a Milano, dove con la sua consumata abilit\u00e0 convince gli italiani a eleggere Bonaparte presidente della Repubblica Cisalpina. Napoleone dunque sa di aver bisogno del principe di P\u00e9rigord, per la sua maestria diplomatica e soprattutto nel momento in cui decide un riavvicinamento alla nobilt\u00e0 francese in vista della sua nomina a imperatore. Il trattato di Amiens (del 25 marzo 1802, ben pi\u00f9 consistente dei precedenti sul piano internazionale), che sanciva la pace con l'Inghilterra e fu il pi\u00f9 importante successo di politica estera del Consolato, viene invece concluso con il fondamentale contributo di Talleyrand, forte anche dei suoi buoni rapporti con la diplomazia d'Oltremanica. L'annessione del Piemonte alla Francia (11 settembre 1802) \u00e8 invece un'operazione cui Talleyrand si dimostra subito ostile. Questo provvedimento infatti contrasta con i suggerimenti di Talleyrand, che propendeva per una restituzione dei territori conquistati nelle campagne di guerra in Europa, secondo un principio che ispirer\u00e0 (promosso anche dallo stesso Talleyrand) il Congresso di Vienna del 1814.\nSempre su pressione del Bonaparte, ma pure con il suo aiuto finanziario, Talleyrand acquista nel 1801 il castello di Valen\u00e7ay: si tratta, con i suoi 120\u00a0km\u00b2, di una delle pi\u00f9 grandi dimore private dell'epoca. Talleyrand vi soggiorna regolarmente, in specie dopo i periodi di cure termali a Bourbon-l'Archambault. Nel castello saranno ospitati gli Infanti di Spagna, prigionieri di Napoleone.\nNel marzo 1804 avviene un fatto clamoroso, la cui responsabilit\u00e0 viene attribuita da molti al Talleyrand, se non altro come colui che lo ide\u00f2 e lo consigli\u00f2 a Napoleone: il rapimento e l'esecuzione del duca d'Enghien (21 marzo 1804). Pare che sia proprio dopo l'eco d'indignazione sollevata in Europa da questo evento (il duca di Enghien fu prelevato per ordine di Napoleone da un reparto di cavalleggeri appartenenti alla Guardia imperiale comandati dal generale Ordener nel paese di Ettenheim, nel Baden, violando apertamente la sovranit\u00e0 di uno Stato estero) che Talleyrand abbia pronunciato la famosa frase (in realt\u00e0 attribuita al collega Fouch\u00e9): \u00ab\u00c8 stato peggio di un crimine, \u00e8 stato un errore\u00bb. Nelle sue memorie Napoleone comunque attribuir\u00e0 solo a s\u00e9 stesso la responsabilit\u00e0 dell'\u00aberrore\u00bb.\nOrmai divenuto gran ciambellano, Talleyrand riceve a Fontainebleau papa Pio VII (dal quale ha nel frattempo ottenuto la definitiva riduzione allo stato laicale), venuto a Parigi per incoronare Napoleone imperatore dei francesi e assiste il 2 dicembre 1804 alla sua consacrazione, da lui stesso promossa come garanzia della stabilit\u00e0 del nuovo regime. Assister\u00e0 poco dopo anche all'incoronazione del Bonaparte a re d'Italia in Milano (18 maggio 1805), pur essendovi contrario. Nel frattempo la politica di pacificazione europea perseguita da Talleyrand e dallo stesso Napoleone \u00e8 naufragata: disattendendo i consigli del suo ministro, infatti, il neo-imperatore ha chiaramente manifestato una volont\u00e0 di egemonia europea che gli ha nuovamente messo contro le altre potenze del continente, Gran Bretagna in testa, le quali si uniscono nella Terza coalizione, rompendo tutti i precedenti trattati di pace. Dopo la vittoria di Ulm, Talleyrand invia da Strasburgo un dispaccio all'imperatore in cui gli suggerisce di usare il successo appena conseguito per spingere l'Austria a costituire una Lega delle Potenze europee (Austria, Francia, Russia, Regno Unito e Prussia), allo scopo di garantire la pace del continente. Non verr\u00e0 ascoltato. \nNel 1805 \u00e8 comunque Talleyrand a firmare con molte riserve, dopo la brillante campagna d'Austria e la sfolgorante vittoria di Austerlitz (e dopo la disfatta navale di Trafalgar), il trattato di Presburgo, che pone fine alla guerra in maniera ancora favorevole alla Francia. In ogni caso il ministro non segue alla lettera le indicazioni di Napoleone e apporta alcune modifiche meno punitive al trattato, in particolare accordando uno \"sconto\" del 10% sulle riparazioni di guerra imposte dal vincitore: per questo Bonaparte lo accusa, infondatamente, di essere stato corrotto dagli Austriaci. In realt\u00e0 egli ha cercato solo di mitigare, dove poteva, le clausole della pace, poich\u00e9 riteneva che l'Austria fosse un elemento fondamentale dell'equilibrio e della stessa civilt\u00e0 europea e dunque la Francia dovesse ricercarne la collaborazione e non la distruzione. Talleyrand intuisce a questo punto con il suo sesto senso che la via imboccata da Napoleone \u00e8 senza uscita e rovinosa. Il genio militare di Bonaparte non sar\u00e0 infatti sufficiente in eterno per tenere a bada le potenze europee coalizzate e il ministro comincia a perorare sempre di pi\u00f9 presso l'imperatore la causa della pace della moderazione: sostiene (e i fatti gli daranno ragione) che \u00e8 necessario attuare una politica che garantisca l'equilibrio tra potenze in Europa, che le nazioni pi\u00f9 forti non prevarichino quelle pi\u00f9 deboli e collaborino tra loro in un assetto nel quale i governi sono tali perch\u00e9 legittimamente costituiti e riconosciuti dalle diplomazie e dai popoli (gli stessi concetti che riproporr\u00e0, questa volta con successo, al Congresso di Vienna). \u00c8 fin troppo evidente la critica allo strapotere francese e ai mercanteggiamenti di troni sui quali Napoleone pone invariabilmente suoi parenti senza alcuna legittimazione storica: la costruzione \u00e8 interamente legata alla sua persona e per questo troppo fragile: Talleyrand lo sa e lo fa presente all'imperatore. Quest'ultimo, per\u00f2, ormai accecato dall'ambizione, non se ne d\u00e0 per inteso e comincia a sospettare del suo ministro, pur continuando a servirsi di lui. Il 12 luglio 1806 firma il trattato che d\u00e0 vita alla Confederazione del Reno che lui ritiene, giustamente, solo uno strumento di dominio di Napoleone e non una garanzia della pace. Costretto a seguire l'imperatore da una capitale all'altra durante le continue campagne militari, il principe di P\u00e9rigord, che alla vita movimentata di questi viaggi preferisce di gran lunga i comodi conversari dei salotti parigini, si disamora sempre pi\u00f9 del Bonaparte, per il quale anni prima aveva avuto una quasi venerazione. Comincia infatti a intuire che l'ambizione di Napoleone \u00e8 eccessiva e pu\u00f2 portare la Francia alla rovina: Talleyrand teme per s\u00e9 stesso e per la Francia; l'imperatore comincia a intuire sempre di pi\u00f9 la disaffezione del suo ministro, ma, conoscendo la sua abilit\u00e0 e intelligenza diplomatica, non intende privarsi della sua preziosa collaborazione. \u00c8 in questo periodo che Talleyrand comincia a tessere una diplomazia parallela e segreta con lo zar di Russia Alessandro I e con l'Austria, allo scopo di accreditarsi come alternativa a Napoleone e assicurare a s\u00e9 stesso e alla Francia un futuro dopo la sua caduta.\nNel 1806 Talleyrand \u00e8 nominato principe regnante di Benevento, piccolo Stato fondato nella citt\u00e0 sottratta allo Stato della Chiesa, come riconoscimento per i suoi servigi. Non si recher\u00e0 mai in visita nel suo piccolo regno, delegando un ottimo governatore per il disbrigo delle incombenze di un capo di stato.\nNel luglio del 1807 Napoleone e Alessandro I di Russia, auspice Talleyrand, si abbracciano e stipulano la pace fra i rispettivi Paesi a Tilsit: il ministro non \u00e8 soddisfatto appieno dell'accordo, che Napoleone come al solito ha imposto, soprattutto per il trattamento punitivo e umiliante riservato alla Prussia: ancora una volta il principe prevede, e ha ragione, che tale umiliazione non far\u00e0 che rinfocolare il nazionalismo militarista prussiano e con esso tutto il nazionalismo tedesco; Napoleone per\u00f2 \u00e8 il trionfatore e pu\u00f2 imporre le condizioni che vuole, almeno per il momento.\nNello stesso anno viene stipulato il Trattato di Fontainebleau tra Francia e Spagna, che prevede la possibilit\u00e0 per le truppe francesi di attraversare il territorio spagnolo e portarsi in Portogallo per sottometterlo (non aveva applicato il Blocco Continentale) e cacciare gli inglesi di Wellington che vi erano sbarcati. Talleyrand fa ancora una volta mostra di approvare il progetto, ma intanto continua a mantenere la sua corrispondenza con lo zar, suo amico, tramite il diplomatico tedesco duca di Dalberg (anche lui suo amico), informandolo dei movimenti di Napoleone. Nello stesso anno, infine, intuita con largo anticipo l'ormai prossima fine del potere napoleonico, Talleyrand si dimette dalla carica di ministro dell'imperatore, disapprovando sempre pi\u00f9 la sua politica egemonica e per offrire una garanzia ai suoi alleati segreti: riesce comunque a piazzare al suo posto un fedelissimo, Champagny, duca di Cadore. \nNel frattempo la Spagna versa in una grave crisi di potere, determinata da una feroce contrapposizione tra i membri della famiglia reale che fanno capo al Primo Ministro Manuel Godoy e alla sua amante, la regina Maria Luisa, e quelli fedeli al re Carlo IV. Napoleone, sentito il parere di Talleyrand (che non si nega, nonostante le dimissioni, alle richieste di consigli di Bonaparte), decide di offrire la sua \"mediazione\" al conflitto. Tale \"mediazione\", si trasforma per\u00f2 ben presto in un'invasione, che sar\u00e0 l'inizio della fine per Napoleone. Nonostante la sua disapprovazione, Talleyrand, maestro del doppio gioco, continua a mantenere rapporti formalmente cortesi con Bonaparte e accetta di \"ospitare\" il Principe delle Asturie Ferdinando e suo fratello Don Carlos nel suo castello di Valen\u00e7ay, durante l'esilio in Francia.\nSi situa poi nel 1809 la prima grande rottura fra i due: in quell'anno Napoleone \u00e8 impegnato in Spagna a reprimere l'insurrezione indipendentista che da due anni infiamma il Paese. Talleyrand capisce subito che questo \u00e8 un momento di debolezza dell'imperatore e informa l'Austria di Klemens von Metternich, con il quale pure \u00e8 in contatto, di attaccare subito se vuole sconfiggere Bonaparte una volta per tutte; il carteggio per\u00f2 viene scoperto, probabilmente dalle spie di Fouch\u00e9, e Napoleone ne \u00e8 informato.\nFuribondo per il tradimento si precipita a Parigi, dove convoca immediatamente l'ex-ministro, facendogli una terribile sfuriata, conclusa con il celebre epiteto: \"Merda in una calza di seta!\". Talleyrand non si scompone (sa che non durer\u00e0 ancora a lungo, si tratta solo di aspettare ancora un po') e mormora ai suoi vicini, con grande \"aplomb\": \"Che grand'uomo, peccato che sia cos\u00ec maleducato!\". Piombato poi sugli austriaci, Napoleone li sconfigge nella sua ultima grande vittoria, a Wagram, nel luglio del 1809. In quello stesso anno Talleyrand perde anche la madre, Alexandrine de Damas.\nLa fine dell'Impero.\nDa questo momento i rapporti fra l'imperatore e il principe di P\u00e9rigord diventano sempre pi\u00f9 tesi e Napoleone non si lascia sfuggire occasione per rendere difficile la vita al suo ex ministro, come quando impone con la forza l'allontanamento da Parigi della moglie di Talleyrand, (1761-1834), a causa della sua condotta licenziosa (\u00e8 pubblicamente l'amante del duca di San Carlos). Nello stesso tempo, per\u00f2, l'imperatore avverte la mancanza di un consigliere e ministro della capacit\u00e0 e acume di un Talleyrand, soprattutto se paragonato alla mediocrit\u00e0 di coloro che al momento lo circondano, tanto da proporgli un paio di volte di riprendere il suo incarico ministeriale, ma l'ex vescovo si nega e prende sempre di pi\u00f9 e pubblicamente, nel modo vellutato e salottiero che gli \u00e8 tipico, le distanze da quell'uomo che, secondo lui e a ragione, roviner\u00e0 molto presto. Tuttavia Talleyrand non ha perso l'ammirazione nei confronti di Bonaparte, pur disapprovandone l'espansionismo: sa bene che, se Napoleone gli deve molto, lui stesso deve molto a Napoleone: l'uno non potrebbe esistere senza l'altro, e senza l'imperatore la sua stessa carriera sarebbe stata compromessa; forse \u00e8 per questo che Talleyrand, nonostante la sua crescente disapprovazione, si rifiuter\u00e0 sempre di infierire su Napoleone, sempre consapevole della sua grandezza e del debito che lui stesso ha nei suoi confronti. D'altra parte nei salotti parigini, in quel tempo, monta sempre pi\u00f9 un clima anti-napoleonico e Talleyrand in quel mondo ci sguazza: conversatore affascinante, la battuta dissacrante e il paradosso sono le sue armi dialettiche migliori e per questo la sua presenza \u00e8 ambita in tutti i salotti che nello stesso tempo fanno cassa di risonanza a quanto il principe di P\u00e9rigord si lascia, volutamente, sfuggire dalle labbra. Nonostante questo, Talleyrand continua a mantenere la sua collaborazione con Bonaparte: sar\u00e0 lui infatti a organizzare insieme a Fouch\u00e9 e con l'aiuto del ministro austriaco Klemens von Metternich, il matrimonio con l'arciduchessa Maria Luisa d'Asburgo-Lorena anzich\u00e9 con la granduchessa di Russia Anna Romanov, come in un primo tempo pensava Napoleone.\n Non ascolta invece il consiglio di trattare che Talleyrand, richiestone, gli d\u00e0 dopo la sconfitta della Beresina e ci\u00f2 si riveler\u00e0 un errore. Poi arriva la disfatta di Lipsia (16-18 ottobre 1813) e il successivo breve e precario armistizio.\nNel novembre del medesimo anno Napoleone gli offre ancora una volta il ministero degli affari esteri, ma il lungimirante principe di P\u00e9rigord declina ancora l'offerta. Non pu\u00f2 rifiutarsi per\u00f2 di accettare di divenire membro del Consiglio di Reggenza, presieduto dal fratello dell'imperatore Giuseppe Bonaparte, che deve sostituire lo stesso Napoleone durante la sua assenza dovuta alla necessit\u00e0 di respingere l'invasione della Francia da parte delle truppe della Sesta coalizione.\nAll'inizio del 1814 gli eventi precipitano: le truppe del maresciallo Bl\u00fccher attraversano il Reno in tre punti, i Paesi Bassi e il Belgio si ribellano, appoggiate dalle truppe di von B\u00fclow e dell'inglese Graham, il cognato Gioacchino Murat, auspice la moglie, e sorella dell'imperatore, Carolina, gli negano il contingente promesso, da sud, sotto i Pirenei, avanzano gli uomini di Wellington. Le truppe della Sesta coalizione antinapoleonica sono ormai sul territorio francese e l'imperatore lascia Parigi per combatterle, affidando al fratello Giuseppe (cacciato l'anno prima dal trono di Spagna) la reggenza dell'Impero, con delega piena a trattare. Talleyrand si adopera per informare lo zar Alessandro I e il principe di Metternich (da lui conosciuto quando era ministro degli esteri e il cancelliere era appena stato nominato ambasciatore d'Austria a Parigi nell'agosto 1806) sul modo migliore di prendere Parigi senza eccessivo spargimento di sangue (e per preparare il ritorno dei Borbone nella persona del fratello del re ghigliottinato, Luigi, conte di Provenza, che regner\u00e0 con il nome di Luigi XVIII).\nPer tutto febbraio e marzo Napoleone combatte come un leone contro il soverchiante nemico: il 10 febbraio sconfigge Bl\u00fccher a Champaubert, l'11 Sacken a Montmirail e a Vauchamps, il 17 mette in rotta, dopo un'aspra battaglia, il principe Eugenio di W\u00fcrttemberg a Montereau, il 7 marzo sconfigge di nuovo il Bl\u00fccher a Craonne, il 14, cogliendo di sorpresa i russi di Guillaume Emmanuel Guignard de Saint-Priest e costringendoli alla fuga, riconquista Reims. In questo frenetico \"tour de force\" emerge ancora, se mai fosse necessario, la differenza fra l'ordinaria abilit\u00e0 dei comandanti degli eserciti alleati e il genio di Napoleone. Ma si tratta degli ultimi guizzi di fiamma di un fal\u00f2 destinato ormai a spegnersi. Il 31 marzo lo zar Alessandro I, primo degli alleati, entra alla testa delle sue truppe in Parigi, ove allogger\u00e0 proprio nella casa di Talleyrand in Rue Saint-Florentin in qualit\u00e0 di ospite.\nL'indomani viene affisso sui muri di Parigi il famoso proclama di Parigi a firma dello zar. La farina per\u00f2 appartiene al sacco del principe di P\u00e9rigord. Il 6 aprile 1814 Napoleone, sconvolto dal tradimento del suo generale Auguste Marmont, del quale ha appreso che si \u00e8 arreso senza combattere alle porte di Parigi, firma a Fontainebleau l'atto d'incondizionata abdicazione. L'Impero \u00e8 finito.\nLa Restaurazione monarchica e il Congresso di Vienna.\nAll'indomani dell'ingresso in Parigi di Alessandro I, Talleyrand \u00e8 eletto dal senato presidente del Consiglio provvisorio, costituito da cinque membri. Nei giorni che seguono, il Senato dichiara decaduto l'imperatore. Il 5 di aprile Talleyrand presenta al Senato il progetto di Costituzione che viene approvato all'unanimit\u00e0 con qualche modesta variazione. Il giorno prima il generale Marmont s'\u00e8 arreso con le sue truppe agli Alleati, dichiarando di non esser pi\u00f9 disposto a combattere per Napoleone. Questi firma il 12 l'accettazione delle condizioni per la sua capitolazione: \u00e8 l'esilio all'isola d'Elba. Il capo del governo provvisorio riesce a convincere il Senato ad accettare Carlo di Borbone, conte d'Artois, fratello di Luigi XVIII (e futuro re, alla morte di questi, con il nome di Carlo X), quale luogotenente generale sovrano. In tale veste sostituisce il governo Talleyrand (grazie al quale il Senato ha conferito il potere a Carlo di Borbone di formare e presiedere un nuovo governo) e d\u00e0 corso alle trattative di pace con gli alleati, che cominciano gi\u00e0 lo sgombero delle loro truppe dal territorio francese. A fine mese s'installa sul trono Luigi XVIII, che nomina Talleyrand ministro degli affari esteri (13 maggio 1814), non senza nascondere una certa diffidenza per l'ex vescovo, del quale comunque ha un gran bisogno, vista l'assoluta mancanza di personaggi dotati di una discreta caratura fra i politici del momento, affidandogli l'incarico specifico di negoziare con le potenze vincitrici le condizioni per la pace. Alla fine del mese si giunge a un primo trattato di pace, il trattato di Parigi, che pone anche le premesse del Congresso di Vienna. \nCon questo trattato la Francia restituir\u00e0 immediatamente i territori conquistati e annessi senza un accordo, ancorch\u00e9 estorto, con i legittimi sovrani, dopo il 1792: un apposito Congresso stabilir\u00e0 la parte residua. Tutto ci\u00f2 \u00e8 un grande successo della regia di Talleyrand, che riesce a ottenere il mantenimento del territorio francese intatto (30 maggio 1814). Senza la sua opera, la Francia avrebbe seriamente rischiato di finire come la Germania dopo la seconda guerra mondiale, smembrata in pi\u00f9 pezzi. \nIl 16 settembre 1814 prende avvio il congresso di Vienna e Luigi XVIII pone a capo della delegazione francese il principe di P\u00e9rigord: sar\u00e0 proprio lui a firmarne l'atto finale il 9 giugno 1815. Il principio che Talleyrand riesce a far accettare \u00e8 quello della legittimit\u00e0 della sovranit\u00e0: ogni nazione deve essere costituita in Stato, sia esso monarchico o repubblicano, legittimamente per naturale evoluzione, per tradizione storica e non per un'imposizione di forza dall'esterno. Tutto ci\u00f2 che \u00e8 stato frutto di atti di forza, e cio\u00e8 le conquiste e la costituzione artificiosa di stati da parte di Napoleone a seguito delle sue campagne militari, deve ritornare come prima, con la sola eccezione dei casi in cui questo \u00abritorno\u00bb risultasse pi\u00f9 dannoso per i popoli interessati di quanto lo sia la situazione attuale. Talleyrand riesce cos\u00ec, giocando anche sulle divisioni della altre grandi potenze europee, non soltanto a limitare le sanzioni a danno della Francia (che altrimenti sarebbero state ampiamente giustificate dai pesanti danni subiti dalle potenze vincitrici a causa dell'arroganza e furia distruttiva del Bonaparte), ma a influenzare pure le altre decisioni che riguardavano l'equilibrio dell'Europa in generale. Il ringraziamento per tutto ci\u00f2 sar\u00e0 l'obbligo delle dimissioni da primo ministro (poich\u00e9 tale diventer\u00e0 dopo il ritorno del re dalla poco dignitosa fuga al termine dei Cento giorni di Napoleone) che Luigi XVIII, spinto da aristocratici ultraconservatori memori del suo passato di rivoluzionario, costringe Talleyrand a rassegnare, con il contentino della conferma nella carica di Gran Ciambellano di Francia, il 24 settembre 1815.\nPrima per\u00f2 c'\u00e8 appunto l'ultimo colpo di coda del Bonaparte: la fuga dall'Isola d'Elba il 26 febbraio 1815 e il suo reinsediamento a Parigi. Luigi XVIII, appena venuto a conoscenza dello sbarco di Napoleone in Provenza, fugge. Napoleone, giunto a Parigi sugli scudi, confisca subito i beni del principe di P\u00e9rigord e poi gli scrive a Vienna per offrirgli l'incarico di ministro degli esteri, incarico che Talleyrand non esita a rifiutare: egli sa benissimo che quello di Napoleone sar\u00e0 un breve fuoco di paglia e quindi si d\u00e0 un gran daffare presso le potenze del Congresso per dissociare in qualche modo le responsabilit\u00e0 della nazione che rappresenta dalle future imprese del redivivo corso (senza gran fatica si direbbe, se, come pare, la fuga dall'isola d'Elba \u00e8 stata organizzata all'insaputa di Napoleone da Metternich, Castlereagh, il rappresentante inglese a Vienna, e Talleyrand, per mettere fine allo stallo delle trattative di Vienna, sotto l'incombenza del pericolo di un ritorno vittorioso del Bonaparte). Ironia della sorte: il suo successore \u00e8 il duca di Richelieu (la stessa casata del ben pi\u00f9 famoso cardinale di Richelieu). Comincia cos\u00ec nuovamente per il principe di P\u00e9rigord un lungo periodo di riposo forzato. La carica di Gran Ciambellano gli consente di parlare alla Camera dei Pari, ove non perde occasione di scagliare la sua oratoria sarcastica contro il nuovo governo. E proprio da quel pulpito si scaglia nel 1821 contro il tentativo del governo di limitare la libert\u00e0 di stampa, un suo vecchio cavallo di battaglia.\nLa Monarchia di Luglio.\nNel 1830 Luigi Filippo diviene re dopo la Rivoluzione di Luglio che caccia Carlo X. Il nuovo sovrano, dietro la cui ascesa si intravede ancora la mano onnipresente del \"Diavolo zoppo\", nomina Talleyrand ambasciatore straordinario a Londra, con lo scopo di rassicurare gli altri Paesi europei, sotto la dipendenza nominale del ministro degli esteri Mol\u00e9, al quale naturalmente il principe di Benevento si guarda bene dall'obbedire. Come diplomatico contribuisce in modo determinante all'indipendenza del Belgio, che il Congresso di Vienna, contro il suo parere, aveva annesso ai Paesi Bassi: reagendo alla sollevazione in armi dei belgi, riesce a far indire una Conferenza a Londra fra le grandi potenze che sancisce l'indipendenza del Belgio. I riottosi Paesi Bassi tentano l'occupazione armata del nuovo stato, ma Talleyrand riesce a far votare all'Assemblea francese la decisione di intervenire militarmente nel caso ci\u00f2 accadesse e i Paesi Bassi si ritirano. Potr\u00e0 cos\u00ec permettersi anche di far salire al trono belga il suo candidato, il principe Leopoldo di Sassonia-Coburgo-Gotha. Il suo ultimo successo politico prima del suo ritiro \u00e8 la firma di una quadruplice alleanza fra Inghilterra, Francia, Spagna e Portogallo.\nNel 1835 Talleyrand lascia la vita pubblica e si ritira nel castello di Valen\u00e7ay, che abbandona soltanto nel 1837, quando si rende conto che i suoi giorni sono contati.\nL'avvicinarsi della morte pone Talleyrand in un grande imbarazzo. Se rifiuta i sacramenti getta un'ombra sulle consacrazioni a vescovo costituzionale da lui fatte; dall'altro mal si vede a condurre una vita da penitente per gli ultimi giorni. Solamente quando sente che gli resta poco da vivere acconsente a ricevere il giovane F\u00e9lix Dupanloup e a firmare la dichiarazione di ritrattazione che gli viene richiesta, della quale ha soppesato tutti i termini, e a ricevere l'estrema unzione e il viatico. Quando il sacerdote\u00a0\u2013 conformemente al rito\u00a0\u2013 deve ungergli le mani con il santo olio degli infermi, gli dice \u00abnon dimentichi che sono un vescovo\u00bb: infatti il rito allora prescriveva che l'unzione dei palmi delle mani fosse sostituita da quella sul dorso quando essa era conferita a sacerdoti e vescovi, essendo le palme gi\u00e0 state consacrate nell'ordinazione presbiterale, riconoscendo cos\u00ec \"in extremis\" la sua qualit\u00e0 episcopale e quindi le consacrazioni da lui fatte. Poco prima di morire riceve l'omaggio di una gran parte del mondo parigino, inclusi il re e la regina.\nAlla sua morte lo scrittore Renan disse che Talleyrand, uomo per tutte le stagioni, era riuscito a ingannare la terra e il cielo.\nLe esequie ufficiali furono celebrate con rito religioso il 22 maggio. Pochi mesi dopo il suo corpo fu traslato in una cappella vicina al castello di Valen\u00e7ay.\nGenealogia episcopale.\nLa genealogia episcopale \u00e8:"}
{"id": "469542", "revid": "4327", "url": "https://it.wikipedia.org/wiki?curid=469542", "title": "Breakfast at Tiffany's", "text": ""}
{"id": "469544", "revid": "4327", "url": "https://it.wikipedia.org/wiki?curid=469544", "title": "Hoosiers", "text": ""}
{"id": "469545", "revid": "124809062", "url": "https://it.wikipedia.org/wiki?curid=469545", "title": "Michele Plastino", "text": "Biografia.\nTelevisione.\nVero e proprio pioniere dell'emittenza televisiva locale, ideatore e conduttore di diverse trasmissioni sportive, gi\u00e0 dalla fine degli anni settanta Plastino inizia la sua carriera all'interno dei nascenti network privati che, con i pochi mezzi tecnici a disposizione, devono competere con l'informazione sportiva della Rai.\nLa trasmissione che pi\u00f9 lo rappresenta e gli ha dato maggiore notoriet\u00e0 \u00e8 \"Goal di notte\", in onda ininterrottamente ogni domenica dal 1979, prima su Teleroma 56 con la regia di Luigi Del Mastro, e poi da circa 10 anni, su T9. Talk-show calcistico con alcuni elementi di novit\u00e0 per quel tempo come il coinvolgimento dei tifosi, l'approfondimento tattico delle partite e soprattutto tanti ospiti d'eccezione come Diego Armando Maradona, Paulo Roberto Falc\u00e3o, Michel Platini, Bruno Giordano, Bruno Conti e molti altri campioni calcistici e non.\n\"Ce ne sono stati tanti.\" ricorda Plastino \"Mi piace ricordare che ho ospitato Platini, Maradona e Falcao. Il francese era geniale. Una volta in trasmissione per spiegare la differenza tra le punizioni di potenza e quelle a giro fece questo paragone: \u00abquelle di forza sono uno spumantino di scarsa qualit\u00e0, quelle a giro, champagne puro\u00bb. Di Maradona invece ricordo la dolcezza e la simpatia. Era un uomo di un'infinita umanit\u00e0, ma era pur sempre Maradona. Il giorno prima della trasmissione non riuscii nemmeno a parlargli. Era chiuso in albergo in dolce compagnia. La sera dopo, invece, avevamo preparato una festa. Gli mandai una macchina e l'autista fu costretto ad attendere per due ore sotto la casa di una \"gentile signora\". Di quelli che furono i suoi problemi con la droga non ho un ricordo personale, ma di altre sue doti s\u00ec. Falcao era un habitu\u00e9. Un uomo dall'intelligenza superiore, dal ragionamento in pi\u00f9. Uno, insomma, da non giocarci a poker. Con lui, essendo io laziale, mi andava sempre bene, avevo una vera assicurazione. Se la Roma vinceva, veniva in trasmissione, se perdeva, ero contento lo stesso.\"\nIl programma ha anche una versione gemella nel circuito televisivo napoletano su Napoli Canale 21 e, con l'avvento del digitale e del satellitare, va adesso in onda in tutto il mondo.\nTra gli altri programmi ideati e condotti da Plastino e andati in onda nel circuito televisivo laziale ricordiamo anche \"Goleador\", \"Goal senza frontiere\" e \"Football Please\" prima trasmissione tv italiana con immagini del calcio straniero, grazie alla felice intuizione di Plastino di acquistare i diritti dei campionati esteri a prezzi stracciati. Dal 1986 al 1988 ha condotto \"Qui studio voi stadio\", trasmissione in onda su Telelombardia e \"Superderby\" per \"Lombardia 7\", entrambe del circuito televisivo lombardo.\nDal 2008 al 2011 \u00e8 stato responsabile, insieme a Maurizio Biscardi, dei canali sportivi di Dahlia TV. Ogni volta che il campionato si gioca di mercoled\u00ec, compare in qualit\u00e0 di ospite del programma televisivo Controcampo in onda su Italia 1.\nNel 1990 \u00e8 apparso con un cameo, nella parte di un conduttore televisivo sportivo, nel film \"Ultr\u00e0\" di Ricky Tognazzi, nella scena che lo vedeva coinvolto in una discussione telefonica con Claudio Amendola.\nDal 1986 tiene dei laboratori di giornalismo e comunicazione con il suo \"Piccolo Gruppo\", laboratorio dal quale sono usciti giornalisti che successivamente hanno operato in ambito televisivo nazionale, tra cui: Fabio Caressa e Massimo Marianella di Sky, Simone Braconcini e Pierluigi Pardo di Mediaset e Adriano Stabile (DNews). Altro giornalista \"scoperto\" da Plastino \u00e8 Sandro Piccinini, voce storica del calcio Mediaset, ora opinionista ospite fisso di \"Sky Calcio Club\".\nIl 25 novembre 2012 ha partecipato alla trasmissione \"Avanti un altro!\" di Paolo Bonolis come concorrente.\nDal 2013 Plastino conduce \"Goal di notte\" sull'emittente televisiva romana Romauno.\nNel 2014 nell\u2019ambito della storica manifestazione \u201cSette Colli\u201d, gli viene conferito il Premio Fair Play.\nDalla stagione 2015-2016 conduce una trasmissione sportiva su Teleuniverso per commentare le partite del Frosinone con ospiti in studio.\nDal 18 ottobre 2015 \"Goal di notte\" torna ad essere trasmesso su Teleroma 56. Plastino \u00e8 diventato contestualmente anche direttore della rete romana.\nDal settembre 2020 \"Goal di Notte\" viene trasmesso dagli studi di NSL RadioTv, e trasmesso in contemporanea sia da NSL RadioTv che da Teleuniverso in simulcast.\nRadio.\nNel 1993, riprendendo l'idea alla base del film \"Talk Radio\" diretto da Oliver Stone, crea la trasmissione \"Talk Radio - Voci nella notte\", contenitore notturno di news, inchieste e commenti con il contributo di interventi da parte degli ascoltatori, che affronta tematiche sociali e non legate allo sport. Condotto dallo stesso Plastino, il programma va attualmente in onda su \"NSL RadioTV\". La sigla \u00e8 \"Glastonbury Song\" dei Waterboys.\nNel 2006 ha ideato \"Questo \u00e8 calcio\", trasmissione quotidiana di cultura calcistica, che ha condotto fino al suo abbandono, nel luglio 2011, per motivi legati alla scelta editoriale della radio \"di trasformarsi in emittente monotematica sulla Roma calcio\".\nNella stagione 2011/2012 conduce \"Il Gambero Sudato\" sulle frequenze di TeleRadioStereodue, dal luned\u00ec al venerd\u00ec dalle 12 alle 14. E sempre sulle stessa radio mantiene il suo appuntamento bisettimanale con Talk Radio - Voci nella notte. Il 29 aprile 2012 inaugura il suo progetto Social Football legato al mondo del web . \nDal 2017 direttore di Radio Sportiva.\nDocumentari e libri.\nHa realizzato diversi documentari sportivi, tra cui ricordiamo: \"Io Sono della Lazio\", \"\u00c8 Stato A\" e \"Lazio del -9\" dedicati alla ; \"Coppa dei Campioni\" sulla storia della Coppa persa nel 1984 dalla ; \"Magica Favola\" sui Mondiali vinti dalla Nazionale Italiana nel 1982; \"Il Sogno Azzurro\" sul primo scudetto del , vinto nel 1987; \"Un Giorno d'Amore\" e \"Per Capitano un Principe\", rispettivamente dedicati all'addio al calcio di Bruno Conti e a Giuseppe Giannini, capitano della negli anni Ottanta e Novanta. Ha anche collaborato alla scrittura dei dialoghi nella sceneggiatura del film Ultimo minuto, pellicola diretta da Pupi Avati nel 1988 dove ha anche interpretato il ruolo di un giornalista.\nPlastino \u00e8 anche autore di alcuni libri della collana Emozione dello Sport, tra cui \"Oltre la linea di fondo\".\n\u00c8 autore inoltre di \"Pane e pallone\", pubblicato nel 1983."}
{"id": "469546", "revid": "869733", "url": "https://it.wikipedia.org/wiki?curid=469546", "title": "The Way We Were", "text": ""}
{"id": "469547", "revid": "307923", "url": "https://it.wikipedia.org/wiki?curid=469547", "title": "Gran Premio Bruno Beghelli 2003", "text": "Il Gran Premio Bruno Beghelli 2003, ottava edizione della corsa, si svolse il 28 settembre 2003, per un percorso totale di 200 km. Venne vinto dall'italiano Luca Paolini che termin\u00f2 la gara in 4h21'46\"."}
{"id": "469548", "revid": "38120", "url": "https://it.wikipedia.org/wiki?curid=469548", "title": "Catch-22", "text": ""}
{"id": "469549", "revid": "4327", "url": "https://it.wikipedia.org/wiki?curid=469549", "title": "Darby's Rangers", "text": ""}
{"id": "469552", "revid": "31886", "url": "https://it.wikipedia.org/wiki?curid=469552", "title": "Colonna Connolly", "text": "Con il termine di Colonna Connolly ci si riferisce ai volontari irlandesi che combatterono per la seconda repubblica spagnola nelle Brigate Internazionali durante la Guerra Civile Spagnola. In base a recenti studi, si \u00e8 discusso se sia esistita formalmente questa unit\u00e0 per i circa 250 volontari irlandesi, inglobati nelle Brigate Internazionali sia statunitensi che britanniche. La Colonna Connolly indica solitamente gli uomini membri dell'americano Battaglione Abramo Lincoln.\nAllo scoppio della Guerra Civile Spagnola, il repubblicano e socialista irlandese Peadar O'Donnell cre\u00f2 la Colonna Connolly, battezzata in onore di James Connolly, leader dell'Irish Citizen Army giustiziato per il ruolo avuto nella rivolta di Pasqua del 1916. Gran parte dei volontari irlandesi venivano dall'Esercito Repubblicano Irlandese (IRA) o dal contiguo gruppo di sinistra, il Congresso Repubblicano (Repubblican Congress). Oltre che dalla simpatia per la Repubblica Spagnola, molti volontari irlandesi erano motivati dalla rivalit\u00e0 con la Irish Brigade, un gruppo di 800 uomini reclutati tra le Blueshirts (movimento filofascista) per combattere al fianco dei nazionalisti spagnoli di Franco. In parte, questo antagonismo risaliva ai tempi della guerra civile irlandese, quando i predecessori delle due fazioni avevano combattuto su fronti opposti.\nA causa del controllo dei comunisti sulle Brigate Internazionali, tutti i volontari irlandesi furono esaminati dal piccolo Partito Comunista d'Irlanda prima di essere accettati.\nNel dicembre del 1936,Frank Ryan ed altri ottanta volontari arrivarono in Spagna. La maggioranza proveniva dallo Stato Libero Irlandese, ma vi era pure un gruppo di socialisti da Belfast e da altre zone dell'Irlanda del Nord. Tra coloro che partirono vi erano Charlie Donnelly, Eddie O'Flaherty, Paul Burns, Jackie Hunt, Bill Henry, Eamon McGrotty, Bill Beattie, Paddy McLaughlin, Bill Henry, Peter O'Connor, Peter Power, Johnny Power, Liam Tumilson, Jim Stranney, Willie O'Hanlon, Ben Murray e Fred McMahon.\nDopo aver viaggiato in treno attraverso la Francia meridionale fino a Perpignan, andarono all'addestramento in Spagna, ad Albacete, condotto da Andr\u00e8 Marty. Alcuni volontari irlandesi rifiutarono di servire nella British Brigade per le loro convinzioni repubblicane; Frank Ryan in un'occasione minacci\u00f2 di sparare ad un volontario inglese quando scopr\u00ec che questi aveva fatto parte dei Black and Tans durante la guerra d'indipendenza irlandese. Come risultato di queste tensioni, alcuni irlandesi lasciarono i britannici per unirsi alla American Brigade. \u00c8 a questi volontari cui viene pi\u00f9 solitamente riferito il termine di Colonna Connolly. La Colonna Connolly soffr\u00ec pesanti perdite nella battaglia di Jarama (febbraio 1937), durante la quale persero la vita Charlie Donnelly, Eamon McGrotty, Bill Henry, Liam Tumilson e Bill Beattie.\nRyan fu ferito gravemente a Jarama e ritorn\u00f2 in Irlanda per curarsi. Nel suo ritorno in Spagna fu assegnato come aiutante al generale Jos\u00e8 Miaja. Ryan fu catturato durante l'offensiva d'Aragona il 1\u00b0 d'aprile del 1938 e fu rinchiuso nel campo di detenzione Miranda del Ebro. Condannato a morte, la sua sentenza fu commutata a trenta anni di reclusione dopo l'intervento di \u00c9amon de Valera."}
{"id": "469553", "revid": "1762651", "url": "https://it.wikipedia.org/wiki?curid=469553", "title": "Abu Nidal", "text": "\u00c8 stato fautore, tra le molte, della strage di Fiumicino del 27 dicembre 1985.\nBiografia.\nGi\u00e0 membro di al-Fat\u1e25, ne fu espulso nel 1974, accusato di complotto contro Y\u0101ser \u02bfAraf\u0101t e fu successivamente processato da un tribunale palestinese e condannato a morte.\nCon \"al-Fat\u1e25-Consiglio Rivoluzionario\" ha condotto una incessante attivit\u00e0 terroristica in tutto il mondo, sia contro obiettivi israeliani e occidentali, sia contro esponenti palestinesi. Fra le sue vittime figurano militanti considerati moderati o comunque ostili alle linee politiche dei governi di Siria, Iraq, Libia e Sudan che di Ab\u016b Ni\u1e0d\u0101l sono stati alternativamente, ma talvolta anche contemporaneamente, i principali protettori.\nTuttavia, secondo varie fonti significative, come, in primo luogo, il giornalista e storico Patrick Seale (per molti anni corrispondente dal Vicino Oriente per l'\"Observer\", l'\"Economist\" e il \"Financial Times\"), la figura di Ab\u016b Ni\u1e0d\u0101l presenta molti aspetti ambigui e controversi, tanto da far ritenere attendibile una sua manipolazione e/o infiltrazione da parte dei servizi israeliani.\nCi\u00f2 emerge, oltre che dalle azioni compiute dalla sua organizzazione \u2013 oggettivamente favorevoli a un rafforzamento della posizione israeliana \u2013 anche da numerosi indizi e circostanze testimoniate nel libro di Seale. Anche un ex-agente del Mossad, Victor Ostrovsky, autore del libro \"Attraverso l'inganno\", che racconta il \"modus operandi\" dei servizi segreti israeliani, conferma la validit\u00e0 dell'ipotesi che nella figura di Ab\u016b Ni\u1e0d\u0101l vede in primo luogo un interesse israeliano. Come afferma l'ex-diplomatico israeliano Dan Vittorio Segre, \"il ferimento dell'ambasciatore israeliano a Londra (Shlomo Argov \"ndr\".), il 3 giugno [1982], per mano di sicari di Abu Nidal, interessato a provocare un conflitto fra l'Olp e Israele per indebolire \u02bfAraf\u0101t, forn\u00ec al governo di Gerusalemme il pretesto per invadere, tre giorni dopo, il Libano\".\nDall'anno della fondazione al 1987, i vari attacchi terroristici rivendicati da Ab\u016b Ni\u1e0d\u0101l, o a lui attribuiti, sono stati pi\u00f9 di 90, in venti paesi diversi. Fra questi va ricordato il dirottamento del volo Pan Am 73 con 20 passeggeri morti, e l'assalto ai voli delle compagnie israeliana El Al e statunitense TWA all'aeroporto di Fiumicino (Roma) il 27 dicembre 1985, con tredici morti e settanta feriti. Il successivo processo, concluso il 12 gennaio 1988, si concluse con la condanna all'ergastolo per Abu Nidal, mentre Ibrahim Khaled, unico superstite del commando, fu condannato a trent'anni di reclusione.\nAb\u016b Ni\u1e0d\u0101l - chiamato anche \"Am\u012bn al-Sirr\" (lett. \"il Segretario\") - mor\u00ec a causa di ferite riportate da colpi di arma da fuoco nell'agosto del 2002 a Baghdad. Fonti palestinesi rivelarono che fu ucciso per ordine di Saddam Hussein, che si sarebbe cos\u00ec sbarazzato di un personaggio diventato \"ingombrante\".\nIl \"Guardian\" scrisse queste righe all'annuncio della sua morte: \"Egli era il patriota trasformatosi in psicopatico. Ha servito solo la personalit\u00e0 deviata che lo ha guidato in tutti i suoi crimini. Era un autentico mercenario\"."}
{"id": "469557", "revid": "4327", "url": "https://it.wikipedia.org/wiki?curid=469557", "title": "Den Goda viljan", "text": ""}
{"id": "469559", "revid": "2225868", "url": "https://it.wikipedia.org/wiki?curid=469559", "title": "Indice azionario", "text": "Un indice azionario (in inglese: stock market index), detto anche indice di borsa o indice borsistico, \u00e8 la sintesi del valore del paniere di titoli azionari che rappresentano. I movimenti dell'indice sono una buona approssimazione del variare nel tempo della valorizzazione dei titoli compresi nel portafoglio. Esistono differenti metodologie di calcolo degli indici, a seconda della ponderazione che viene attribuita alle azioni del paniere.\nDescrizione.\nSi distingue tra:\nLa maggior parte dei principali indici mondiali sono pertanto calcolati con la metodologia value weighted. Tra questi ricordiamo gli americani S&amp;P 500 e gli indici Nyse Composite, l'italiano FTSE MIB (in vigore dal 1\u00ba giugno 2009 per Borsa Italiana in seguito alla sua acquisizione da parte di LSE annunciata il 23 giugno 2007 ed avvenuta nell'ottobre dello stesso anno, sostituendo il precedente S&amp;P Mib), il FTSE 100 (UK), il CAC 40 (Francia), il DAX 30 (Germania) ed il Topix (Giappone). Tra i pochi indici price weighted rimasti, i due pi\u00f9 importanti sono il Dow Jones (USA), l'indice di borsa pi\u00f9 antico della storia, il Nikkei 225 (Giappone), e il Shanghai Stock Exchange Composite Index (SHCOMP).\nGli indici azionari possono essere classificati anche in base al settore industriale cui fanno riferimento i titoli presenti nel portafoglio (ad esempio gli indici Stoxx settoriali, o, tra gli Indici di sostenibilit\u00e0, lo Standard Ethics Italian Banks Index) o alla zona geografica cui appartengono (ad es. indici MSCI o tra gli Indici di sostenibilit\u00e0, il Vigeo Europe 120).\nLa quasi totalit\u00e0 degli indici \u00e8 calcolata sulla base del puro prezzo di mercato (price indexes). Questo sistema, tuttavia, distorce in parte la realt\u00e0, in quanto non viene considerata per intero la remunerazione che le societ\u00e0 danno ai propri azionisti, ma solo quella concessa come apprezzamento in conto capitale (capital gain). I dividendi, infatti, non vengono tenuti in conto ed il giorno dello stacco i titoli subiscono nominalmente un deprezzamento che in teoria dovrebbe essere pari al dividendo pagato. Ed un indice basato solo sui prezzi di borsa registra comunque un calo, tanto maggiore quanto pi\u00f9 generoso \u00e8 il dividendo. In tal modo appare come negativo un accadimento che invece \u00e8 accolto con favore dagli investitori. Per fare un esempio, il 22 maggio 2006 ben 24 societ\u00e0 dell'S&amp;P/Mib hanno staccato dividendo e l'effetto ha pesato per l'1,547% sul listino, amplificando nominalmente i cali di quel giorno. Per ovviare a questa deficienza si stanno diffondendo i cosiddetti \"indici total return\" calcolati tenendo conto anche dello stacco e del reinvestimento di dividendi ed altri cash flow provenienti dal possesso di tali titoli."}
{"id": "469560", "revid": "118804280", "url": "https://it.wikipedia.org/wiki?curid=469560", "title": "Countdown", "text": "Countdown (\u00abconto alla rovescia\u00bb in inglese) pu\u00f2 riferirsi a:"}
{"id": "469561", "revid": "1494169", "url": "https://it.wikipedia.org/wiki?curid=469561", "title": "Sudden Impact", "text": ""}
{"id": "469562", "revid": "2175", "url": "https://it.wikipedia.org/wiki?curid=469562", "title": "The Court-Martial of Billy Mitchell", "text": ""}
{"id": "469563", "revid": "4327", "url": "https://it.wikipedia.org/wiki?curid=469563", "title": "Short Circuit", "text": ""}
{"id": "469564", "revid": "1543377", "url": "https://it.wikipedia.org/wiki?curid=469564", "title": "Francesco Calogero (fisico)", "text": "La vita.\nFiglio del filosofo Guido Calogero, ancora bambino pass\u00f2 circa un anno (1942) a Scanno, dove il padre era stato confinato dal governo fascista. Qui ebbe l'opportunit\u00e0 di conoscere alcuni importanti intellettuali antifascisti del tempo. Tra questi Gaetano Fichera lo introdusse alle prime idee della matematica, e Carlo Azeglio Ciampi (allievo di Guido Calogero alla Scuola Normale di Pisa). Dopo la seconda guerra mondiale, Calogero si laure\u00f2 \"cum laude\" in Fisica all'Universit\u00e0 degli studi di Roma \"La Sapienza\", nel febbraio del 1958. Divenne docente di Fisica teorica presso la stessa universit\u00e0 nel 1976. Ha svolto diversi periodi di ricerca all'estero (Europa, Stati Uniti, India, Russia, Giappone, Cina, Messico...).\nLa ricerca scientifica.\nFrancesco Calogero ha pubblicato oltre 400 articoli (circa met\u00e0 con co-autori) su riviste scientifiche internazionali e cinque libri (uno con un co-autore). La sua ricerca riguarda principalmente problemi a molti corpi e sistemi integrabili. Tra i pi\u00f9 noti modelli da lui introdotti, va citato il sistema Calogero-Moser. Ha anche , secondo cui la meccanica quantistica potrebbe essere generata dalla componente caotica del campo gravitazionale locale dovuta alla componente caotica del moto (classico) di tutte le particelle dell'universo causato dalla loro mutua interazione gravitazionale. Dal 1999 si occupa prevalentemente di sistemi dinamici isocroni, e di problemi matematici connessi (per esempio, propriet\u00e0 degli zeri di polinomi).\nNel 2019 gli \u00e8 stato assegnato, insieme a 2 colleghi, il Premio Dannie Heineman per la fisica matematica e, dalla Accademia Nazionale dei Lincei, il Premio del Presidente della Repubblica 2019.\nL'impegno per il disarmo.\nFrancesco Calogero ha iniziato a interessarsi dei problemi dovuto al rischio delle armi nucleari dopo essersi trovato casualmente a Washington durante il fine settimana cruciale della crisi dei missili sovietici a Cuba (autunno 1962). Oggi \u00e8 uno dei massimi esperti mondiali sul tema. Immediatamente dopo la caduta dell'Unione Sovietica, ha sostenuto la necessit\u00e0 di acquistare le scorte di uranio arricchito presenti sul territorio russo (al fine di utilizzarle come combustibile per le centrali nucleari americane), onde evitare che gruppi paramilitari potessero appropriarsene. Il problema \u00e8 diventato di grande attualit\u00e0 dopo gli attentati dell'11 settembre 2001.\nCalogero \u00e8 stato segretario generale delle Pugwash Conferences on Science and World Affairs dal 1989 al 1997, ed \u00e8 tuttora membro del Pugwash Council. Ha fatto parte del Comitato Direttivo (Board) dello SIPRI dal 1982 al 1992. \u00c8 stato uno dei fondatori di ISODARCO e dell'USPID.\nHa pubblicato oltre 400 articoli (circa met\u00e0 in Italiano e met\u00e0 in Inglese, alcuni con co-autori) e numerosi libri riguardanti i rischi della proliferazione nucleare e le possibili strategie di disarmo. Nel 2001 ha partecipato al Simposio Nobel organizzato a Oslo dalla Fondazione Nobel per celebrare il centenario del Premio Nobel, presentando un contributo sui rischi associati alla possibilit\u00e0 di costruire facilmente ordigni esplosivi nucleari \"tipo Hiroshima\" ove si disponga di Uranio Altamente Arricchito (\"weapon-grade\"), in quanto il Pugwash aveva ricevuto il premio Nobel per la pace nel 1995 quando lui stesso ne era Segretario Generale.\nNel 2006 ha ricevuto il Premio Nazionale Nonviolenza."}
{"id": "469565", "revid": "2039709", "url": "https://it.wikipedia.org/wiki?curid=469565", "title": "Economia dell'Iraq", "text": "Leconomia dell'Iraq si basa fortemente sull'esportazione di petrolio che comprende i 2/3 delle esportazioni; queste per\u00f2 non bastano a equilibrare la bilancia commerciale.\nL'embargo e l'occupazione.\nDopo l'embargo stabilito dalla risoluzione 661 del Consiglio di sicurezza delle Nazioni Unite (1990) l'economia del paese \u00e8 entrata in crisi. \nCibo e medicinali hanno iniziato a scarseggiare richiedendo l'intervento delle Nazioni Unite che decisero di scambiare petrolio in cambio di cibo e medicinali (Oil for food, 1996). Attraverso vari meccanismi gli Stati Uniti e la Gran Bretagna ottennero il controllo del flusso di petrolio. \nI medicinali e il cibo iniziarono ad affluire fino alla guerra in Iraq, iniziata ufficialmente il 20 marzo 2003 con l'invasione dell'Iraq da parte di una coalizione militare formata inizialmente da Stati Uniti, Regno Unito, Australia e Polonia. Tuttora l'occupazione e le tensioni interne tra i diversi gruppi etnici che risiedono in Iraq creano instabilit\u00e0 ed incertezza. \nMolte infrastrutture sono state distrutte dai bombardamenti.\nL'agricoltura (cereali, datteri, mele, fichi, uva, olive e arance), l'allevamento (bovini, ovini, caprini, cavalli e uccelli) e l'industria (estrazione e raffinazione del petrolio, siderurgica, tessile, del cemento e alimentare). Attualmente, per\u00f2, in seguito alla Guerra Iran-Iraq, alla guerra del Golfo del 1991, all'embargo delle Nazioni Unite e all'invasione (2003) e successiva occupazione da parte della coalizione occidentale, mancano dati economici attendibili come il prodotto interno lordo."}
{"id": "469566", "revid": "4327", "url": "https://it.wikipedia.org/wiki?curid=469566", "title": "Things to Do in Denver When You're Dead", "text": ""}
{"id": "469567", "revid": "124396727", "url": "https://it.wikipedia.org/wiki?curid=469567", "title": "Dipartimento di Beni", "text": "Il Beni (in spagnolo anche chiamato \"El Beni\") \u00e8 un dipartimento della Bolivia con una popolazione stimata di 406.982 abitanti (stima 2007), che ha come capoluogo Trinidad (89.000 abitanti, proiezioni INE, 2005).\n\u00c8 il secondo dipartimento boliviano per estensione, con 213.564\u00a0km\u00b2, ma il penultimo per numero di abitanti.\nAltre citt\u00e0 importanti sono Riberalta, con 88.000 abitanti, e Guayaramer\u00edn, con 45.000 abitanti.\nStoria.\nIl dipartimento del Beni fu fondato nel 1842 separando l'attuale territorio dal dipartimento di Santa Cruz. L'etimologia del nome \u00e8 incerta e sembra sia di origine Tacan\u00e1.\nNonostante questo territorio abbia assunto il nome di Beni, la regione era storicamente nota come \"Moxos\", da uno dei gruppi etnici pi\u00f9 numerosi, ma a causa degli artifici della burocrazia e del centralismo politico boliviano, molto legato alle aree andine, venne adottato il nome attuale.\nIl capoluogo del dipartimento fu fondato dal missionario gesuita Cipriano Barace nel 1686 col nome indigeno di \"Siya Boco\", cristianizzato poi in Santissima Trinidad.\nTutta la regione ha per\u00f2 una delle storie precolombiane pi\u00f9 ricche del continente americano. \nL'area \u00e8 stata sede di un'importante civilt\u00e0 precolombiana, conosciuta anche come \"cultura de las Lomas\", delle colline. A partire da circa 2000 anni a.C. (probabilmente prima: il dato attuale si basa sulle ceramiche datate) fino al XIII secolo d.C., la regione fu sede di importanti gruppi umani organizzati in societ\u00e0 prestatali (in qualche caso molto centralizzate), definite \"cacicazgos\", potentati locali. Il sistema si basava, ambientalmente ed economicamente, sull'uso di specifiche caratteristiche ambientali (uso di piante acquatiche come fertilizzanti e giganteschi sistemi di pesca) e sulla costruzione di grandi opere idrauliche, che permettevano la connessione fra i vari nuclei umani durante qualsiasi periodo dell'anno e le coltivazioni anche in epoca di inondazioni (per questo la creazione di campi coltivati elevati, visibili ancora oggi dall'alto), di terrapieni, dighe, canali e lagune con varie funzioni, tra cui la pesca. \nAll'arrivo degli spagnoli la regione era gi\u00e0 in piena decadenza da circa tre secoli. In ogni caso essa rimane uno dei centri di origine di coltivazioni di molti prodotti agricoli di diffusione mondiale: tabacco, arachidi, cotone, manioca o yuca (\"Manihot esculenta\"), patata dolce o camote (\"Ipomoea batatas\").\nDopo un periodo di intenso interesse da parte degli spagnoli nella prima fase dell'epoca coloniale, quando si credeva che la zona potesse essere una delle sedi del mitico \"El Dorado\", o Paititi, la regione rimarr\u00e0 in uno stato di forte marginalit\u00e0 per alcuni secoli.\nNell'epoca repubblicana, fra la met\u00e0 del secolo XIX e l'inizio del XX, la regione settentrionale del Beni \u00e8 stata teatro del boom economico della gomma o caucci\u00f9.\nGeografia fisica.\nTerritorio.\nQuesto dipartimento comprende principalmente nel settore centrale ampie pianure coperte dalla savana e da numerose lagune. La foresta copre buona parte del settore settentrionale o orientale del dipartimento ed \u00e8 presente lungo i fiumi (foresta a galleria). Le foreste del settore meridionale del dipartimento, confinanti con il Santa Cruz sono state in parte o totalmente rimosse per far posto alle coltivazioni agroindustriali (principalmente di soia). Le foreste coprono anche il settore occidentale, lungo le prime pendici andine. Queste foreste hanno subito importanti perturbazioni da parte dei coloni provenienti dall'altipiano andino e dalle imprese del legname.\nBuona parte del territorio del Beni \u00e8 interessato da periodiche inondazioni che coprono le savane e parte delle foreste. In anni particolarmente piovosi possono inondarsi circa 150.000\u00a0km\u00b2 del territorio del dipartimento (per esempio nel 1992 e nel 2008).\nLe aree orientali di questo dipartimento appartengono alla formazione geologica dello scudo precambriano brasiliano e presentano isolati affioramenti rocciosi, anche di grandi dimensioni (cerro San Simon).\nClima.\nIl clima del dipartimento \u00e8 tropicale, con precipitazioni annuali tra i 1.000 e in 4.000\u00a0mm. Le temperature sono calde tutto l'anno (media 26\u00a0\u00b0C). Durante l'inverno australe possono presentarsi sporadici ed effimeri fronti freddi provenienti da sud.\nPopolazione.\nL'etnografia della zona \u00e8 molto complessa e varia. Il Beni \u00e8 il dipartimento col maggior numero di gruppi etnici originari dell'attuale Bolivia. Importante \u00e8 il processo di meticciato tra questi gruppi umani e i colonizzatori di origine europea.\nA partire dagli anni '50 del secolo scorso, \u00e8 iniziato un processo di colonizzazione da parte di popolazioni di origine andina, Quechua e Aymar\u00e0 che, in alcuni casi, ha portato anche all'occupazione di terre degli abitanti originari del Beni. \nNelle citt\u00e0 buona parte del commercio \u00e8 in mano a queste popolazioni di origine andina che, nonostante il tempo, poco si sono integrate con le popolazioni originarie e meticce.\nI gruppi etnici principali sono Sirion\u00f3, Moxe\u00f1o, Yuracar\u00e9, Mor\u00e9, Pauserna, Baure, Canichana, Chacobo, Esseja, Tacan\u00e1, Chim\u00e1n, Movima, Cayubaba e Itonoma.\nEconomia.\nLa principale attivit\u00e0 economica del Beni \u00e8 stata per decenni l'allevamento del bestiame che viene effettuato approfittando delle enormi estensioni di savane naturali. L'allevamento bovino fu introdotto dai Gesuiti nel XVII sec. Si calcola che esitano circa 3 milioni di esemplari bovini in allevamento.\nNel nord del dipartimento \u00e8 importante l'estrazione della noce del Brasile (nel Beni, nella citt\u00e0 di Riberalta, esiste il principale centro mondiale di trasformazione di questa frutta secca) e del legname.\nLungo alcuni fiumi (Madre de Dios e Beni) e nel cerro san Simon, si estrae oro.\nA partire dal 2003, ampie aree di savana vengono utilizzate anche per la coltivazione industriale del riso (circa 80\u00a0000 ettari nel 2005).\nL'economia locale e delle comunit\u00e0 ruralli fa riferimento principalmente alle coltivazioni di riso, yuca (manioca), mais, platano (\"Musa\" sp., una specie di bana da cuocere), cacao, l'allevamento di piccoli animali da cortile, la pesca e la caccia.\nLa pesca in particolare ha accresciuto importanza in questi ultimi anni grazie allo sviluppo del mercato interno boliviano e all'esportazione.\nDi recente e crescente importanza la caccia al caimano (\"Caiman crocodylus\"), localmente noto come \"lagarto\", iniziata legalmente circa 10 anni fa attraverso l'assegnazione di quote destinate alle comunit\u00e0. La pelle viene poi conciata in aziende del posto ed esportata principalmente verso Italia e Francia. Molto scarsi i controlli sul reale rispetto delle quote di caccia.\nGeografia antropica.\nSuddivisioni amministrative.\nIl dipartimento \u00e8 a sua volta diviso in 8 province e in 48 cantoni:"}
{"id": "469569", "revid": "4327", "url": "https://it.wikipedia.org/wiki?curid=469569", "title": "Very Bad Things", "text": ""}
{"id": "469570", "revid": "122246", "url": "https://it.wikipedia.org/wiki?curid=469570", "title": "Unione Sportiva Nike", "text": "LAlidea Catania era una squadra di pallavolo femminile di Catania.\nStoria.\nLa pallavolo femminile nacque a Catania grazie a Paolo e Liliana Pizzo, rispettivamente presidente e allenatrice, che negli anni 60 del Novecento, chiusa l'esperienza con la \"Mediterranea\" di Lallo Pennisi, costituirono la sezione femminile della \"U.S. Nike\" fondata qualche anno prima da un gruppo di studenti del liceo Spedalieri, poi ridenominata \"Torre Tabita\" e, solo nell'ultimo anno, quello dello scudetto, \"Alidea\". Questa squadra partecip\u00f2 inizialmente ai campionati giovanili, vincendo tre giochi della giovent\u00f9 a livello nazionale e tre campionati juniores.\nLa prima stagione in Serie A fu la 1974-75: le ragazze, capitanate da Tiziana Pizzo, figlia di Paolo e Liliana, arrivarono quarte. Nel 1975-76 furono settime, nel 1976-77 si giocarono il primo posto arrivando terze nella \"poule\" scudetto. Nel 1977-78 la Torre Tabita, quarta al termine della \"regular season\", perse la finale scudetto contro la Burro Giglio Reggio Emilia, l'anno dopo vinse la Coppa Italia (7\u00b0 in campionato), nel 1979-80 (come Alidea) arriv\u00f2 lo scudetto (con 17 vittorie e 5 sconfitte) e la partecipazione alla Coppa Campioni.\nL'anno dopo la squadra, abbandonata dallo sponsor Alidea, e nell'indifferenza degli amministratori locali, si trasfer\u00ec a Messina dove concluse la stagione al decimo posto su dodici squadre e dovette retrocedere in A2. Da quel momento non si ebbe pi\u00f9 una squadra catanese ai vertici del campionato italiano. Nel 2005-06 hanno partecipato alla Serie B2 le squadre catanesi \"TTLines\" e \"Volley Club\"."}
{"id": "469571", "revid": "287204", "url": "https://it.wikipedia.org/wiki?curid=469571", "title": "The Witches", "text": ""}
{"id": "469572", "revid": "1318658", "url": "https://it.wikipedia.org/wiki?curid=469572", "title": "The Last Command", "text": ""}
{"id": "469573", "revid": "61024", "url": "https://it.wikipedia.org/wiki?curid=469573", "title": "Consalvi", "text": ""}
{"id": "469574", "revid": "1318658", "url": "https://it.wikipedia.org/wiki?curid=469574", "title": "Pushover", "text": ""}
{"id": "469575", "revid": "4327", "url": "https://it.wikipedia.org/wiki?curid=469575", "title": "Abwege", "text": ""}
{"id": "469576", "revid": "116876442", "url": "https://it.wikipedia.org/wiki?curid=469576", "title": "Kris", "text": ""}
{"id": "469578", "revid": "125078500", "url": "https://it.wikipedia.org/wiki?curid=469578", "title": "Chiesa di San Silvestro in Capite", "text": "La chiesa di San Silvestro in Capite \u00e8 un luogo di culto cattolico di Roma, situato in Piazza di San Silvestro, nel rione Colonna.\nStoria.\nLa chiesa e l'annesso monastero basiliano furono fondati nell'VIII secolo da papa Stefano II o dal suo successore e fratello, papa Paolo I, nel palazzo familiare, sulle rovine di un tempio circolare dedicato al sole, fatto innalzare dall'imperatore Aureliano. Il luogo di culto venne inizialmente intitolato ai santi Silvestro e Stefano.\nNel XII secolo papa Innocenzo II vi spost\u00f2 la reliquia della testa di san Giovanni Battista e la denominazione mut\u00f2 in San Giovanni \"in capite\". Sempre nel XII secolo il monastero pass\u00f2 all'ordine benedettino.\nTra il 1198 e il 1216 la chiesa venne rimaneggiata e venne costruito il campanile romanico. Nel 1285 il monastero pass\u00f2 alle monache clarisse.\nL'edificio del monastero venne rimaneggiato nel 1588-1591 e la chiesa nel 1593-1601 (a spese del cardinale Francesco Dietrichstein): dal 1595 i lavori furono affidati a Carlo Maderno. La decorazione interna venne terminata nel 1696 e nel 1703 Domenico De Rossi ne realizz\u00f2 la facciata.\nDal 1855 la chiesa fu ufficiata dai padri pallottini inglesi, i quali crearono nel quadriportico antistante, una raccolta di iscrizioni. \nIl convento venne espropriato dallo Stato italiano nel 1876 e fu trasformato nella sede della Posta centrale da Giovanni Domenico Malvezzi nel 1878.\n\u00c8 considerata la chiesa nazionale inglese a Roma ed \u00e8 uno dei punti di riferimento della comunit\u00e0 degli immigrati filippini a Roma.\nDescrizione.\nDella prima chiesa, a tre navate si conservano tracce delle fondamenta, nella moderna confessione sotto l'altare.\nLa facciata esterna, settecentesca, presenta un unico ordine di quattro lesene con capitelli ionici. Sull'attico sono presenti le statue di\nSul portale un rilievo con l'Immagine edessena e sull'attico uno con la testa di san Giovanni battista.\nUn quadriportico precede la facciata interna.\nL'interno si presenta a navata unica, coperta da una volta a botte, con un endonartece (nartece interno) all'ingresso, sopra il quale si trovano il coro delle monache e la cassa barocca in legno dorato dell'organo a canne, risalente al 1680, che ospita uno strumento degli inizi del XX secolo costruito da Jules Anneessens.\nLa volta della navata venne affrescata nel 1683-1684 da Giacinto Brandi con \"La Vergine assunta in gloria con i santi Silvestro e Giovanni Battista\".\nMattia de Rossi progett\u00f2 la decorazione a stucco, realizzata da Camillo Rusconi e da Michel Maille tra il 1689 e il 1691, mentre gli affreschi alle pareti sono di Ludovico Gimignani tra il 1688 e 1690.\nSono presenti inoltre sei cappelle laterali che si aprono sulla navata, realizzate da Ludovico Gimignani, con la collaborazione di diversi pittori. Conserva inoltre opere di Francesco Trevisani, Camillo Rusconi, Giuseppe Bartolomeo Chiari, Pier Francesco Mazzucchelli detto il Morazzone e una tela con \"San Francesco\" di Orazio Gentileschi."}
{"id": "469579", "revid": "4327", "url": "https://it.wikipedia.org/wiki?curid=469579", "title": "Miller's Crossing", "text": ""}
{"id": "469581", "revid": "287204", "url": "https://it.wikipedia.org/wiki?curid=469581", "title": "Jacobus van't Hoff", "text": ""}
{"id": "469583", "revid": "599013", "url": "https://it.wikipedia.org/wiki?curid=469583", "title": "Keith Van Horn", "text": "Carriera.\nHa giocato nella prestigiosa universit\u00e0 di Utah ed \u00e8 stato scelto con la seconda scelta assoluta dai Philadelphia 76ers nel draft NBA 1997 dietro Tim Duncan.\nSoprannominato \"lo sceicco bianco\", ha giocato per i Philadelphia 76ers, i New Jersey Nets, i New York Knicks, i Milwaukee Bucks e per i Dallas Mavericks, con cui \u00e8 arrivato alle finali NBA contro i Miami Heat di Shaquille O'Neal e Pat Riley.\nGiocava sia da ala piccola che da ala grande, con un ottimo ed affidabile tiro da tre punti.\nNel 2008 i Dallas Mavericks lo mettono sotto contratto solo per poterlo scambiare ai New Jersey Nets insieme a Devin Harris, DeSagana Diop, Trenton Hassell e Maurice Ager, per ottenere Jason Kidd, Malik Allen e Antoine Wright.\nIl 24 ottobre 2008 viene tagliato dai New Jersey Nets, poco prima dell'inizio della stagione 2008-09."}
{"id": "469584", "revid": "4327", "url": "https://it.wikipedia.org/wiki?curid=469584", "title": "Grievous Bodily Harm", "text": ""}
{"id": "469585", "revid": "12582", "url": "https://it.wikipedia.org/wiki?curid=469585", "title": "Don Sturzo", "text": ""}
{"id": "469587", "revid": "709565", "url": "https://it.wikipedia.org/wiki?curid=469587", "title": "Wild at Heart", "text": ""}
{"id": "469588", "revid": "4327", "url": "https://it.wikipedia.org/wiki?curid=469588", "title": "Xich Lo", "text": ""}
{"id": "469589", "revid": "226458", "url": "https://it.wikipedia.org/wiki?curid=469589", "title": "Mibtel", "text": "Il MIBtel era l'indice principale della Borsa italiana in quanto \u201criassumeva\u201d tutte le azioni quotate su MTA e MTAX, compresi MIB30 e Midex. Questo veniva ricalcolato ogni minuto durante la fase di negoziazione continua sulla base dei prezzi degli ultimi contratti conclusi su ciascuna azione componente il paniere. La base dell'indice era stabilita in 10.000 punti e relativa al 3 gennaio 1994.\nIl Mibtel era un indice di prezzo, quindi come si diceva sopra, che non teneva conto dello stacco di dividendi o di eventuali frutti periodici pagati dalle societ\u00e0 che lo componevano.\nAl termine della seduta veniva anche calcolato in versione total return, tenendo conto dell'effetto del reinvestimento dei dividendi delle societ\u00e0 in esso rappresentate; in questo caso era contrassegnato dal suffisso TR\nDal 2009 \u00e8 stato sostituito dal FTSE Italia All-Share"}
{"id": "469590", "revid": "944090", "url": "https://it.wikipedia.org/wiki?curid=469590", "title": "Referendum abrogativi in Italia del 1997", "text": "I referendum abrogativi in Italia del 1997 si tennero il 15 giugno ed ebbero ad oggetto sette distinti quesiti.\nStoria.\nNel 1996 il Movimento dei Club Pannella-Riformatori tornava a proporre venti referendum che sottendevano un vero e proprio progetto politico di carattere generale definito \u00abamericano, liberale, libertario e liberista\u00bb che il partito voleva realizzare mediante il pronunciamento del corpo elettorale. Tra questi vi erano leggi elettorali maggioritarie omogenee a tutti i livelli, la riforma della giustizia, del fisco, della sanit\u00e0, ed alcuni cavalli di battaglia storici dei Radicali come aborto, obiezione di coscienza e legalizzazione delle droghe leggere.\nIl 5 ottobre i Radicali diedero vita ad una campagna oratoria chiamata \u00abMa Perch\u00e9?\u00bb, un comizio no-stop in Via del Corso a Roma ed in diretta su Radio Radicale 2, per sollecitare in particolare i cittadini agiati del paese a sostenere economicamente e politicamente la campagna referendaria del movimento, poich\u00e9 per battere la scarsa attenzione dei mezzi di comunicazione il partito dovette comprare numerose pagine di quotidiani a pagamento.\nLa sentenza di gennaio della Corte Costituzionale riduceva questi referendum abrogativi a sei.\nLe tribune elettorali della RAI partirono quando mancavano ormai venti giorni dalla data della consultazione e fu solo dopo la trovata di Marco Pannella di presentarsi nella tribuna referendaria mascherato da fantasma, per denunciare la mancanza di legalit\u00e0, che i telegiornali cominciarono ad informare sull'imminente consultazione. Due trasmissioni della RAI e due di Mediaset ospitarono dibattiti referendari e soltanto una di queste venne trasmessa in prima serata: la puntata di Porta a Porta del 13 giugno.\nNonostante gli appelli per coinvolgere l'ala riformatrice del Polo per le Libert\u00e0 e Confindustria, per riforme che vedevano molti dei loro aderenti favorevoli, i Radicali rimasero isolati nella mobilitazione precedente al voto e pur ottenendo maggioranze schiaccianti di \u00absi\u00bb (circa l'80%) i referendum non raggiunsero il \"quorum\" di partecipanti richiesto, segnando cos\u00ec un arresto al progetto di riforma radicale.\nQuesiti.\nPrivatizzazione.\nAbolizione dei poteri speciali riservati al Ministro del Tesoro nelle aziende privatizzate. Promosso dai Radicali.\nQuesito: \"Volete voi che sia abrogato il d.l. 31 maggio 1994, n. 332, recante \"Norme per l'accelerazione delle procedure di dismissione di partecipazioni dello Stato e degli enti pubblici in societ\u00e0 per azioni\", convertito in legge, con modificazioni, dalla legge 30 luglio 1994, n. 474, limitatamente all'articolo 2?\"\nObiezione di coscienza.\nAbolizione dei limiti per essere ammessi al servizio civile in luogo del servizio militare. Promosso dai Radicali.\nQuesito: \"Volete voi che sia abrogata la legge 15 dicembre 1972, n. 772, recante \"Norme per il riconoscimento dell'obiezione di coscienza\", limitatamente alle seguenti parti: articolo 1, comma 1, limitatamente alle parole: \"essere ammessi a\", comma 2 (\"I motivi di coscienza addotti debbono essere attinenti ad una concezione generale della vita basata su profondi convincimenti religiosi o filosofici o morali professati dal soggetto.\") e comma 3, limitatamente alla parola \"comunque\"; articolo 2, comma 1, limitatamente alle parole: \"entro 60 giorni dall'arruolamento\", e comma 2 (\"Gli abili e gli arruolati (recte: Gli abili ed arruolati), ammessi al ritardo e al rinvio del servizio militare per i motivi previsti dalla presente legge (recte: dalla legge), che non avessero presentato domanda nei termini stabiliti dal comma precedente, potranno produrla ai predetti organi di leva entro il 31 dicembre dell'anno precedente alla chiamata alle armi.\"); articolo 3, comma 1, limitatamente alle parole: \"sentito il parere di una commissione circa la fondatezza e la sincerit\u00e0 dei motivi addotti dal richiedente\"; articolo 4; articolo 8, comma 6, limitatamente alle parole: \", sentita, nei casi di cui al quarto comma, la commissione prevista dall'articolo 4?\"\nAccesso dei cacciatori a fondi privati.\nAbolizione della possibilit\u00e0 per il cacciatore di entrate liberamente nel fondo altrui (secondo tentativo). Promosso dai Radicali. Lo stesso quesito era gi\u00e0 stato presentato nel referendum del 1990, ma anche in quel caso il quorum non fu raggiunto, con un'affluenza del 42,92%.\nQuesito: \"Volete voi che sia abrogato l'articolo 842 del codice civile, approvato con regio decreto del 16 marzo 1942, n. 262, comma primo (\"Il proprietario di un fondo non pu\u00f2 impedire che vi si entri per l'esercizio della caccia, a meno che il fondo sia chiuso nei modi stabiliti dalla legge sulla caccia o vi siano colture in atto suscettibili di danno.) e comma secondo (\"Egli pu\u00f2 sempre opporsi a chi non \u00e8 munito della licenza rilasciata dall'autorit\u00e0.)?\"\nCarriere dei magistrati: Abolizione dell'attuale sistema di progressione in carriera.\nAbolizione del sistema di progressione delle carriere dei magistrati. Promosso dai Radicali.\nQuesito: \"Volete voi che sia abrogata la legge 25 luglio 1966, n. 570, recante \"Disposizioni sulla nomina a magistrato di Corte d'appello\" , e la legge 20 dicembre 1973, n. 831, recante \"Modifiche dell'ordinamento giudiziario per la nomina a magistrato di Cassazione e per il conferimento degli uffici direttivi superiori\" ?\"\nOrdine dei giornalisti.\nAbolizione dell'Ordine dei giornalisti. Promosso dai Radicali.\nQuesito: \"Volete voi che sia abrogata la legge 3 febbraio 1963, n. 69, nel testo risultante dalle modificazioni apportate dalle leggi 20 ottobre 1964 n. 1039 e 10 giugno 1969 n. 308 e dalle sentenze della Corte costituzionale n. 11 e n. 98 del 1968, recante \"Ordinamento della professione di giornalista\"?\"\nIncarichi extragiudiziari dei magistrati.\nAbolizione della possibilit\u00e0 per i magistrati di assumere incarichi al di fuori delle loro attivit\u00e0 giudiziarie. Promosso dai Radicali.\nQuesito: \"Volete voi che sia abrogato il regio decreto 30 gennaio 1941, n. 12, recante \"Ordinamento giudiziario\" , limitatamente alle seguenti parti: art. 16, comma 2, limitatamente alle parole: \"senza l'autorizzazione del Consiglio Superiore della Magistratura\" e comma 3 ( \"In tal caso, possono assumere le funzioni di arbitro unico o di presidente del collegio arbitrale ed esclusivamente negli arbitrati nei quali \u00e8 parte l'Amministrazione dello Stato ovvero aziende o enti pubblici, salvo quanto previsto dal capitolato generale per le opere di competenza del Ministero dei lavori pubblici, approvato con decreto del Presidente della Repubblica 16 luglio 1962, n. 1063.\" ), come sostituiti dall'art. 14, commi 2 e 3 della legge 2 aprile 1979, n. 97?\"\nMinistero delle risorse agricole, alimentari e forestali.\nAbrogazione della legge che istituisce il Ministero delle risorse agricole, alimentari e forestali. Promosso da 7 consigli regionali.\nQuesito: \"Volete voi che sia abrogata la legge 4 dicembre 1993, n. 491 (Riordinamento delle competenze regionali e statali in materia agricola e forestale e istituzione del Ministero delle risorse agricole, alimentari e forestali)?\""}
{"id": "469591", "revid": "2912", "url": "https://it.wikipedia.org/wiki?curid=469591", "title": "Polimeri", "text": ""}
{"id": "469593", "revid": "4327", "url": "https://it.wikipedia.org/wiki?curid=469593", "title": "From Dusk Till Dawn", "text": ""}
{"id": "469594", "revid": "154893", "url": "https://it.wikipedia.org/wiki?curid=469594", "title": "Jing wu men", "text": ""}
{"id": "469595", "revid": "4327", "url": "https://it.wikipedia.org/wiki?curid=469595", "title": "Z miasta \u0141odzi", "text": ""}
{"id": "469596", "revid": "1783371", "url": "https://it.wikipedia.org/wiki?curid=469596", "title": "Iburi (provincia)", "text": " fu una provincia del Giappone di breve durata situata nella prefettura di Hokkaid\u014d. Corrisponde alle attuali sottoprefettura di Iburi, al distretto di Yamakoshi della sottoprefetura di Oshima, al distretto di Abuta della sottoprefettura di Shiribeshi, alle citt\u00e0 di Chitose e Eniwa nella sottoprefettura di Ishikari e al villaggio di Shimukapp nella sottoprefettura di Kamikawa.\nVenne creata il 15 agosto 1869 con 8 distretti, al censimento del 1872 risultarono 6.251 abitanti. Nel 1882 venne dissolta e riassorbita nell'Hokkaid\u014d"}
{"id": "469602", "revid": "4327", "url": "https://it.wikipedia.org/wiki?curid=469602", "title": "Honogurai mizu no soko kara", "text": ""}
{"id": "469603", "revid": "287204", "url": "https://it.wikipedia.org/wiki?curid=469603", "title": "Dave", "text": ""}
{"id": "469605", "revid": "4327", "url": "https://it.wikipedia.org/wiki?curid=469605", "title": "Paid", "text": ""}
{"id": "469606", "revid": "2912", "url": "https://it.wikipedia.org/wiki?curid=469606", "title": "Dekalog I", "text": ""}
{"id": "469607", "revid": "1318658", "url": "https://it.wikipedia.org/wiki?curid=469607", "title": "Orage", "text": ""}
{"id": "469608", "revid": "4327", "url": "https://it.wikipedia.org/wiki?curid=469608", "title": "La symphonie fantastique", "text": ""}
{"id": "469609", "revid": "486946", "url": "https://it.wikipedia.org/wiki?curid=469609", "title": "Tales That Witness Madness", "text": ""}
{"id": "469610", "revid": "4327", "url": "https://it.wikipedia.org/wiki?curid=469610", "title": "Mordsache Holm", "text": ""}
{"id": "469611", "revid": "1305772", "url": "https://it.wikipedia.org/wiki?curid=469611", "title": "Desire", "text": "Desire (\"desiderio\" in lingua inglese) pu\u00f2 riferirsi a:"}
{"id": "469612", "revid": "599013", "url": "https://it.wikipedia.org/wiki?curid=469612", "title": "The Desperado", "text": ""}
{"id": "469613", "revid": "4327", "url": "https://it.wikipedia.org/wiki?curid=469613", "title": "Der m\u00fcde Tod", "text": ""}
{"id": "469614", "revid": "599013", "url": "https://it.wikipedia.org/wiki?curid=469614", "title": "Schicksal", "text": ""}
{"id": "469615", "revid": "1318658", "url": "https://it.wikipedia.org/wiki?curid=469615", "title": "Split Second", "text": ""}
{"id": "469617", "revid": "991694", "url": "https://it.wikipedia.org/wiki?curid=469617", "title": "The Property Man", "text": ""}
{"id": "469618", "revid": "4327", "url": "https://it.wikipedia.org/wiki?curid=469618", "title": "Bigger Than Life", "text": ""}
{"id": "469619", "revid": "4327", "url": "https://it.wikipedia.org/wiki?curid=469619", "title": "Private Number", "text": ""}
{"id": "469620", "revid": "1305772", "url": "https://it.wikipedia.org/wiki?curid=469620", "title": "Last Dance", "text": ""}
{"id": "469621", "revid": "380654", "url": "https://it.wikipedia.org/wiki?curid=469621", "title": "Straight to Hell", "text": ""}
{"id": "469622", "revid": "11266", "url": "https://it.wikipedia.org/wiki?curid=469622", "title": "Referendum abrogativi in Italia del 1993", "text": "I referendum abrogativi in Italia del 1993 si tennero il 18 e 19 aprile ed ebbero ad oggetto otto distinti quesiti.\nAlcune delle richieste referendarie furono proposte da comitati, altre da regioni.\nStoria.\nLa stagione referendaria dei radicali negli anni novanta era caratterizzata dalla presentazione di referendum per la riforma elettorale anglosassone, maggioritaria, uninominale e a un turno, all'interno di una strategia che individua nella riforma del sistema elettorale la chiave per la riforma dell'intero sistema politico, dato che la \u00abproporzionale\u00bb rappresentava lo strumento tecnico su cui reggeva il sistema partitico e le formule dei governi di coalizione della Prima Repubblica.\nI radicali, pur essendo protagonisti della nuova iniziativa insieme al comitato di Mario Segni \u2013 riproponendo i quesiti elettorali del Senato e dei Comuni, rivisti dopo la bocciatura della Corte costituzionale nel 1991 \u2013 marcarono fin dall'inizio la distanza rispetto agli altri promotori: furono aggiunti altri quattro referendum al pacchetto, abrogativi del finanziamento pubblico dei partiti, di norme della legge sulla droga, dell'affidamento alle USL dei controlli ambientali e delle nomine ai vertici delle banche pubbliche, e raccogliendo, insieme al Comitato per la Riforma Democratica (CORID), le firme per l'abolizione dei Ministeri delle Partecipazioni Statali, dell'Agricoltura e del Turismo.\nIl Partito Radicale si schierava contro il finanziamento pubblico perch\u00e9 tendeva ad aumentare il carattere oligarchico, burocratico, parastatale, consociativo dei soggetti politici: la sua proposta era quella di \u00abfinanziare il funzionamento democratico della vita civile\u00bb con strutture \u00abcongressuali\u00bb, \u00abassembleari\u00bb, nelle circoscrizioni e nei comuni, per consentire e facilitare la massima partecipazione dei cittadini; inoltre, con l'unica clausola della obbligatoria pubblicit\u00e0, si prevedeva un finanziamento di altra natura: di lobby, di fondazioni, di sindacati, di cooperative, di associazioni di massa, di produttori di ogni tipo, per rilanciare il ruolo dei partiti come soggetti politici finanziati con l'attivit\u00e0 dei militanti e dei cittadini.\nCon il referendum abrogativo di parte della \u00ablegge Jervolino-Vassalli\u00bb si chiedeva: l'abolizione delle norme (art. 76) che prevedevano sanzioni penali per l'uso personale delle sostanze illecite; l'abrogazione della cosiddetta dose media giornaliera, vale a dire del criterio meccanico (art. 75 e 78) che sanciva lo spartiacque fra l'uso personale e lo spaccio, e quindi fra la sanzione amministrativa e quella penale; l'abolizione delle norme (art. 2) che consentivano al ministro della sanit\u00e0 la facolt\u00e0 di stabilire limiti e modalit\u00e0 nell'uso di farmaci sostitutivi e quelle (art. 120 e 121) che imponevano al medico di famiglia di comunicare al servizio pubblico per le tossicodipendenze il nome dei loro pazienti consumatori di sostanze proibite.\nIn merito a questo quesito fu scatenata una campagna referendaria piena di slogan, che condizionarono l'opinione pubblica. Fu pi\u00f9 volte ripetuto che la legge mandava in galera i drogati, anche se si trattava di semplici consumatori: in realt\u00e0 contro il semplice consumatore erano previste sanzioni amministrative, e solo in ultima istanza la detenzione (che veniva subito revocata se il drogato accettava di entrare in una comunit\u00e0 terapeutica). Il problema, casomai, era quello riguardante lo scarso personale disponibile per seguire i tossicodipendenti, che venivano affidati a iniziative singole e strutture private, ma quando fu proposta l'assunzione di un certo numero di assistenti sociali, arrivarono obiezioni e risposte negative. Il referendum sull'abolizione della legge \u00abJervolino-Vassalli\u00bb fu vinto dal \u00abs\u00ec\u00bb con circa il 55% dei voti, ma nelle citt\u00e0 pi\u00f9 minacciate dal fenomeno della\ntossicodipendenza prevalse il \u00abno\u00bb.\nIl 18 e il 19 aprile l'elevato afflusso alle urne degli italiani (circa il 77%) e il successo di tutti gli otto quesiti costituiva una svolta di notevolissima importanza: con l'abrogazione della legge elettorale del Senato veniva doppiato il successo che si era avuto nel 1991 con il voto per la preferenza unica, rovesciando il principio proporzionalistico a favore di quello maggioritario. Alla vigilia del voto la maggior parte dei partiti si schier\u00f2 per il maggioritario, mentre a favore del proporzionale rimasero Bettino Craxi (dimessosi da segretario del PSI due mesi prima del voto), il Partito della Rifondazione Comunista, La Rete (che inizialmente aveva partecipato alla raccolta di firme in favore del referendum) e il Movimento Sociale Italiano - Destra Nazionale.\nPochi mesi dopo il voto, il Parlamento approv\u00f2 una nuova legge elettorale, che tuttavia fu aspramente criticata da Pannella che la considerava un tradimento del risultato referendario.\nNonostante la volont\u00e0 del 90% dei partecipanti al referendum, nel 1996 veniva approvata una legge volta a reintrodurre il meccanismo del finanziamento pubblico dei partiti attraverso la possibilit\u00e0 per i contribuenti di devolvere il \u00abquattro per mille\u00bb dell'IRPEF a questo scopo (peraltro il cittadino disponibile non poteva finanziare il suo partito, ma era costretto a finanziarli tutti e comunque venne stabilito che fosse sufficiente il parere favorevole del 15% dei contribuenti affinch\u00e9 ai partiti fosse assegnato il tetto massimo stabilito dalla legge).\nQuesiti.\nCompetenze USL.\nAbrogazione delle norme sui controlli ambientali effettuati per legge dalle USL. Promosso dai Radicali.\nQuesito: \u00abVolete Voi l'abrogazione della legge 23 dicembre 1978, n. 833 (istituzione del servizio sanitario nazionale), \"limitatamente a:\nart. 2, comma secondo, limitatamente alle parole: \" h) la identificazione e la eliminazione delle cause degli inquinamenti dell'atmosfera, delle acque e del suolo\";\nart. 14, comma terzo, limitatamente alle parole: \" b) all'igiene dell'ambiente\";\nart. 18, comma secondo: \"la stessa legge attribuisce la gestione dei presidi e dei servizi di cui al precedente comma alla unit\u00e0 sanitaria locale nel cui territorio sono ubicati e stabilisce norme particolari per definire: a) il collegamento funzionale e il coordinamento di tali presidi con quelli delle unit\u00e0 sanitarie locali interessate, attraverso idonee forme di consultazione dei rispettivi organi di gestione; b) gli indirizzi di gestione dei predetti presidi e servizi e le procedure per l'acquisizione degli elementi idonei ad accertarne l'efficienza operativa; c) la tenuta di uno specifico conto di gestione allegato al conto di gestione generale dell'unit\u00e0 sanitaria locale competente per territorio; d) la composizione dell'organo di gestione dell'unit\u00e0 sanitaria locale competente per territorio e la sua eventuale articolazione in riferimento alle specifiche esigenze della gestione\";\nart. 20, comma primo, lettera a), limitatamente alle parole: \"di vita e\", e lettera c), limitatamente alle parole \"di vita e\";\nart. 21, comma secondo, limitatamente alle parole: \"e la salvaguardia dell'ambiente\", nonch\u00e9 alle parole: \"di igiene ambientale e\";\nart. 22;\nart. 66, comma primo, lettera a), limitatamente alle parole: \"compresi i beni mobili e immobili e le attrezzature dei laboratori di igiene e profilassi\"?\u00bb.\nStupefacenti e sostanze psicotrope.\nAbrogazione delle pene per la detenzione ad uso personale di droghe. Promosso dai Radicali.\nQuesito: \u00abVolete voi, che siano abrogati l'art. 2, comma 1, lettera e), punto 4 (i limiti e le modalit\u00e0 di impiego dei farmaci sostitutivi); l'art. 72, comma 1 (\u00c8 vietato l'uso personale di sostanze stupefacenti o psicotrope di cui alle tabelle I, II, III e IV, previste dall'art. 14. \u00c8 altres\u00ec vietato qualunque impiego di sostanze stupefacenti o psicotrope non autorizzato secondo le norme del presente testo unico); l'art. 72, comma 2, limitatamente alle parole: \"di cui al comma 1\"; l'art. 73, comma 1, limitatamente alle parole: \"e 76\"; l'art. 75, comma 1, limitatamente alle parole: \"in dose non superiore a quella media giornaliera, determinata in base ai criteri indicati al comma 1 dell'art. 78\"; l'art. 75, comma 12, limitatamente alle parole: \"rendendolo edotto delle conseguenze cui pu\u00f2 andare incontro. Se l'interessato non si presenta innanzi al prefetto, o dichiara di rifiutare il programma ovvero nuovamente lo interrompe senza giustificato motivo, il prefetto ne riferisce al procuratore della Repubblica presso la pretura o al procuratore della Repubblica presso il Tribunale per i minorenni, trasmettendo gli atti ai fini dell'applicazione delle misure di cui all'art. 76. Allo stesso modo procede quando siano commessi per la terza volta i fatti di cui ai commi 1 e 2 del presente articolo.\"; l'art. 75, comma 13, limitatamente alle parole: \"e nell'art. 76\"; l'art. 76; l'art. 78, comma 1, limitatamente alle lettere b) (le metodiche per quantificare l'assunzione abituale nelle ventiquattro ore) e c) (i limiti quantitativi massimi di principio attivo per le dosi medie giornaliere); l'art. 80, comma 5 (Le sanzioni previste dall'art. 76 sono aumentate nella misura stabilita dal presente articolo quando ricorrono le circostanze ivi previste, eccettuata quella indicata dal comma 2); l'art. 120, comma 5 (In ogni caso, salvo quanto previsto al comma 6, e dopo aver informato l'interessato del proprio diritto all'anonimato secondo quanto previsto dai commi 3 e 6, essi debbono inoltrare al predetto servizio una scheda sanitaria contenente le generalit\u00e0 dell'interessato, la professione, il grado di istruzione, i dati anamnestici e diagnostici e i risultati degli accertamenti delle terapie praticate.); l'art. 121, comma 1 (L'esercente la professione medica che visita o assiste persona che fa uso personale di sostanze stupefacenti o psicotrope deve farne segnalazione al servizio pubblico per le tossicodipendenze competente per territorio. La segnalazione avviene fermo restando l'obbligo dell'anonimato) del d.P.R. 9 ottobre 1990, n. 309, \"testo unico delle leggi in materia di disciplina degli stupefacenti e sostanze psicotrope, prevenzione, cura e riabilitazione dei relativi stati di tossico-dipendenza\"?\u00bb.\nFinanziamento pubblico dei partiti.\nAbolizione del sistema di Finanziamento pubblico ai partiti. Promosso dai Radicali.\nQuesito: \u00abVolete voi che siano abrogati gli artt. 3 e 9 della legge 2 maggio 1974, n. 195: \"Contributo dello Stato al finanziamento dei partiti politici\", cos\u00ec come modificati e integrati: dalla legge 16 gennaio 1978, n. 11: \"Modifiche alla legge 2 maggio 1974, n. 195\"; dall'art. 3, comma 1 (Per l'anno 1980 la somma da erogare a titolo di contributo di cui al primo comma dell'art. 3 della legge 2 maggio 1974, n. 195, \u00e8 fissata in lire 72.630 milioni. Con effetto dal 1\u00ba gennaio 1981 la stessa somma \u00e8 fissata in lire 82.886 milioni annui) e dal comma 6 (La percentuale di cui al primo e al secondo periodo dell'ultimo comma dell'art. 3 della legge 2 maggio 1974, n. 195, \u00e8 ridotta al 90 per cento) della legge 18 novembre 1981, n. 659: \"Modifiche e integrazioni alla legge 2 maggio 1974, n. 195 sul contributo dello Stato al finanziamento dei partiti politici\"?\u00bb.\nCasse di risparmio e Monti di piet\u00e0.\nAbrogazione delle norme per le nomine ai vertici delle banche pubbliche. Promosso dai Radicali.\nQuesito: \u00abVolete che sia abrogato l'articolo 2 del regio decreto-legge 24 febbraio 1938, n. 204 recante \"norme per l'amministrazione delle Casse di Risparmio e dei Monti di Piet\u00e0 di prima categoria\" convertito in legge dalla legge 3 giugno 1938, n. 778?\u00bb.\nSoppressione del ministero delle partecipazioni statali.\nAbrogazione della legge che istituisce il Ministero delle partecipazioni statali. Promosso dal Comitato per la Riforma Democratica. Al momento del referendum l'IRI, il principale apparato di gestione delle partecipazioni, risultava il settimo conglomerato al mondo per dimensioni con oltre 67 miliardi di dollari di fatturato nonostante la prima fase di smobilitazione delle sue partecipazioni avvenuto negli Anni Ottanta.\nQuesito: \u00abVolete che sia abrogata la legge 22 dicembre 1956, n. 1589, recante \"Istituzione del Ministero delle partecipazioni statali\"?\u00bb.\nElezione del Senato della Repubblica.\nAbrogazione di parti della legge elettorale per il Senato per introdurre il sistema maggioritario. Promosso dai Radicali e da Mario Segni.\nQuesito: \u00abVolete voi che sia abrogata la legge 6 febbraio 1948, n. 29, recante \"norme per l'elezione del Senato della Repubblica\", limitatamente alle parti seguenti:\nart. 17, secondo comma, limitatamente alle parole \"al 65 per cento dei votanti\";\nart. 18, primo comma, limitatamente alle parole \"alla segreteria del Senato, che ne rilascia ricevuta, qualora sia avvenuta la proclamazione del candidato e, nel caso contrario\";\nart. 19, primo comma, limitatamente alle parole \"o delle comunicazioni di avvenuta proclamazione\"; secondo comma, limitatamente alle parole \"presentatisi nei collegi\"; terzo comma, modificato dall'art. 1 della legge 26 aprile 1967, n. 262, limitatamente alla parola \"suddetti\"; ultimo comma, limitatamente alla parola \"soltanto\" nonch\u00e9 alle parole \"il candidato che in detto collegio ha ottenuto il maggior numero di voti validi, e\"?\u00bb.\nSoppressione del ministero dell'agricoltura e delle foreste.\nAbrogazione della legge che istituisce il Ministero dell'agricoltura e delle foreste. Promosso dalle regioni Trentino-Alto Adige, Umbria, Piemonte, Valle d'Aosta, Lombardia, Marche, Basilicata, Toscana, Emilia-Romagna, Veneto.\nQuesito: \u00abVolete che siano abrogati:\n\u2013 l'art. 1 del regio decreto 12 settembre 1929, n. 1661 (Trasformazione del Ministero dell'economia nazionale in Ministero dell'agricoltura e delle foreste; istituzione presso il Ministero dell'agricoltura e delle foreste del sottosegretariato di Stato per l'applicazione delle leggi sulla bonifica integrale; istituzione presso il Ministero delle corporazioni di un secondo posto di sottosegretario di Stato, modificazione della denominazione del Ministero della pubblica istruzione in quella di Ministero dell'educazione nazionale e istituzione presso detto Ministero di un posto di sottosegretario di Stato per l'educazione fisica e giovanile);\n\u2013 il regio decreto 27 settembre 1929, n. 1663, \"Ripartizione dei servizi, gi\u00e0 di competenza del Ministero dell'economia nazionale, fra il Ministero dell'agricoltura e delle foreste e il Ministero delle corporazioni\"?\u00bb.\nSoppressione del ministero del turismo e dello spettacolo.\nAbrogazione della legge che istituisce il Ministero del turismo e dello spettacolo. Promosso dalle regioni Trentino-Alto Adige, Umbria, Piemonte, Valle d'Aosta, Lombardia, Marche, Basilicata, Toscana, Emilia-Romagna, Veneto.\nQuesito: \u00abVolete che sia abrogata la legge 31 luglio 1959, n. 617 'istituzione del Ministero del turismo e dello spettacolo'?\u00bb."}
{"id": "469623", "revid": "104265", "url": "https://it.wikipedia.org/wiki?curid=469623", "title": "Daniel Goleman", "text": "Ha studiato all\"Amherst College\", dove \u00e8 stato allievo di Alfred F. Jones. Si \u00e8 laureato ad Harvard, specializzandosi in \"psicologia clinica e sviluppo della personalit\u00e0\", dove successivamente ha anche insegnato.\nA lungo ha scritto sul New York Times di temi concernenti la neurologia e le scienze comportamentali.\nL'opera pi\u00f9 conosciuta di Goleman \u00e8 \"Intelligenza emotiva\" (\"Emotional Intelligence\") del 1995. In questo libro l'autore afferma, tra l'altro, che la conoscenza di s\u00e9, la persistenza e l'empatia sono elementi che nascono dall'intelligenza umana, e sono quelli che probabilmente influenzano maggiormente la vita dell'uomo. Spesso queste capacit\u00e0, che vanno a costituire l'intelligenza emozionale, erano sottovalutate, ignorate o non considerate come elemento rilevante nel computo del noto ma ridimensionato quoziente d'intelligenza (QI).\nGoleman ha ricevuto molti premi e riconoscimenti per le sue ricerche: due \"nomination\" al Premio Pulitzer per i suoi articoli, un premio alla carriera dall'American Psychological Association e l'elezione a membro dell'American Association for the Advancement of Science."}
{"id": "469624", "revid": "4327", "url": "https://it.wikipedia.org/wiki?curid=469624", "title": "Descente aux enfers", "text": ""}
{"id": "469626", "revid": "4327", "url": "https://it.wikipedia.org/wiki?curid=469626", "title": "Dishonored Lady", "text": ""}
{"id": "469627", "revid": "1318658", "url": "https://it.wikipedia.org/wiki?curid=469627", "title": "Cheaper by the Dozen", "text": ""}
{"id": "469628", "revid": "124312461", "url": "https://it.wikipedia.org/wiki?curid=469628", "title": "A Funny Thing Happened on the Way to the Forum", "text": "A Funny Thing Happened on the Way to the Forum \u00e8 un musical con musiche e testi di Stephen Sondheim e libretto di Burt Shevelove e Larry Gelbart, liberamente ispirato dalla palliata di Plauto e, in particolare, da \"Pseudolus\", il \"Miles gloriosus\" e la \"Mostellaria\".\n\"A Funny Thing Happened on the Way to the Forum\" racconta dello schiavo Pseudolus, che vuole affrancarsi aiutando il padroncino a conquistare la ragazza della porta accanto. La trama comprende diversi elementi tipicamente farseschi, come inseguimenti, baruffe, travestimenti e scambi di identit\u00e0, ma offre anche una satira sulle differenze sociali. Il titolo deriva da un topos del Vaudeville, in cui molte barzellette cominciavano con un comico che parlava di una cosa buffa accadutagli mentre si recava in teatro (\"A funny thing happened on the way to the theater\").\nLa produzione originale, debuttata a Broadway nel 1962, rimase in cartellone per 964 repliche e vinse sette Tony Award, tra cui miglior musical. Il musical, il primo successo da compositore di Stephen Sondheim, ottenne grande fortuna anche grazie alla performance di Zero Mostel nel ruolo di Pseudolos, un'interpretazione che torn\u00f2 a riproporre nell'adattamento cinematografico ad opera di Richard Lester, \"Dolci vizi al foro\" (1962). Da allora, il musical \u00e8 stato pi\u00f9 volte riproposto con successo a Broadway, Londra e in Italia, dove debutt\u00f2 nel 1994 in una produzione della Compagnia della Rancia.\nTrama.\nAntica Roma. Come da tradizione plautina, la scena \u00e8 una strada su cui si affacciano tre case. In quella centrale vive Senex con la moglie Domina, il figlio Hero e alcuni schiavi, tra cui l'astuto Pseudolus e il \"maggiordomo\" Hysterium. Le altre due sono occupate rispettivamente da Marcus Lycus, che compra e vende bellissime donne, e dal vecchio Erronius, in cerca dei figli rapiti da tempo dai pirati.\nUn giorno Domina e Senex partono per un viaggio, lasciando a Pseudolus la responsabilit\u00e0 di Hero. Il ragazzo confida allo schiavo di essere innamorato di Philia, una bella vergine nell'harem di Marcus Lycus; Pseudolus promette al giovane di aiutarlo a conquistarla in cambio della sua libert\u00e0. Sfortunatamente, Philia \u00e8 gi\u00e0 promessa al violento Miles Gloriosus, che sta tornando a Roma apposta per sposarla. Sfruttando il carattere allegro della ragazza, il servus callidus dice a Lycus che Philia \u00e8 affetta dalla peste cretese che, in fase terminale, spinge i malati a sorridere incontrollabilmente; convince il vicino a metterla in quarantena ed offre la casa di Senex per lo scopo. Lycus, preoccupato, accetta ed Hero e Philia passano del tempo insieme e si innamorano: tuttavia, la ragazza si rifiuta di rompere il contratto col Miles, dato che sarebbe deontologicamente scorretto per una cortigiana. Pseudolus allora pensa di far fare a Philia una pozione soporifera, fare vedere il corpo \"morto\" a Lycus e imbarcarla su una nave per la Grecia con Hero, dove potranno vivere felici e contenti; per sedare la coscienza di Philia le dice di aspettare che qualcuno bussi tre volte alla porta: ad aspettarla ci sar\u00e0 il suo Miles. Ruba il ricettario di Hysterium e prepara la pozione, scopre che gli manca un ingrediente (il sudore di una giumenta) e va a cercarlo.\nInaspettatamente, Senex torna dal viaggio e bussa tre volte alla porta per farsi aprire, cosicch\u00e9 Philia crede che sia il Miles e si offre a lui. Sorpreso e felice, Senex le ordina di aspettarlo in casa e dice ad Hysterium che la ragazza \u00e8 una nuova ancella della padrona. Pseudolos torna a scopre con orrore che il padrone \u00e8 in casa: gli spruzza addosso del sudore di giumenta e gli consiglia di farsi un bagno prima dell'incontro con la fanciulla. Senex fa a farsi il bagno nella casa abbandonata di Erronius, che improvvisamente ritorna dalla sua vana ricerca e gli viene sbarrata la strada da Hysterium, che nasconde il padrone dicendo ad Erronius di non entrare perch\u00e9 la casa \u00e8 infestata. Erronius fa chiamare un esorcista, che altri non \u00e8 che Pseudolus travestito: l'astuto schiavo gli dice che per liberare la casa dal male dovr\u00e0 fare sette volte il giro dei sette colli di Roma, liberandosi cos\u00ec del vecchio per un po' di tempo.\nIl Miles arriva per reclamare la sua cortigiana e Lycus \u00e8 troppo spaventato per parlargli; Pseudolus allora impersona Lycus e, dopo aver nascosto Philia sul tetto, dice al Miles che la ragazza \u00e8 scomparsa e che lui andr\u00e0 personalmente alla ricerca della promessa sposa scomparsa. Il Miles non si fida e gli affianca dei soldati nella ricerca, che Pseudolus semina nella strade di Roma. Temendo un'infedelt\u00e0 del marito, anche Domina torna a casa travestita da vergine, indossando un velo e le vesti bianchi simili a quelli di Philia per cogliere l'uomo in flagrante. Intanto, per convincere il Miles, Pseudolus fa travestire Hysterium da Philia (presumibilmente morta di peste) e lo va stendere in una bara. Sfortunatamente, il Miles \u00e8 appena tornato da Creta e sa bene che sull'isola non c'\u00e8 la peste. Si scatena allora un furioso inseguimento in cui Pseudolus, il Miles e Senex cercano di prendere Philia, una situazione complicata dal fatto che la cortigiana, Domina e Hysterium siano vestiti allo stesso modo. Le ragazze di Lycus, intanto, approfittano del pandemonio per fuggire ed il pappone \u00e8 costretto ad inseguirle.\nI soldati del Miles riescono a catturare e raggruppare tutti i personaggi, che sono quindi costretti a dire la verit\u00e0. Pseudolus si trova in grossi guai, ma \u00e8 salvato dall'arrivo di Erronius, al suo terzo giro dei colli: l'uomo nota gli anelli alle dita del Miles e di Philia e li riconosce come i figli persi da tempo. Il fidanzamento \u00e8 sciolto, Philia \u00e8 liberata da Lycus e sposa Hero, Pseudolus ottiene la tanto agognata libert\u00e0 e la bella cortigiana Gymnasia, mentre il Miles ottiene due gemelle per compensare il fidanzamento spezzato. Tutti ottengono quello che vogliono, tranne Senex, intrappolato nel matrimonio con la bisbetica Domina.\nNumeri musicali.\nAtto I\nAtto II\nProduzioni e allestimenti.\nIl debutto a Broadway.\nIl musical debutt\u00f2 a Broadway l'8 maggio 1962, all'Alvin Theatre, per poi trasferirsi al Mark Hellinger Theatre e al Majestic Theatre, dove chiuse dopo 964 repliche e 8 anteprime il 29 agosto 1964. Dopo che Phil Silvers e Milton Berle rifiutarono il ruolo, Zero Mostel fu ingaggiato per interpretare Pseudolus. Durante il rodaggio prima di Broadway lo show faticava ad attirare pubblico e Jerome Robbins fu chiamato per dare un'opinione sulla produzione; Robbins sosteneva che ci volesse un numero d'apertura pi\u00f9 sfacciatamente comico e Sondheim elimin\u00f2 il brano \"Love is in the Air\" e lo sostitu\u00ec con \"Comedy Tonight\" ed il suggerimento del coreografo si rivel\u00f2 vincente. \nProdotto da Harold Prince, \"A Funny Thing Happened on the Way to the Forum\" era diretto da George Abbott, coreografato da Jack Cole e scenografato da Tony Walton. Accanto a Mostel il cast comprendeva veterani di Broadway come Jack Gilford nella parte di Hysterium, David Burns nel ruolo di Senex, John Carradine nei panni di Marcus Lycus e Ruth Kobart nelle vesti dell'acida Domina. I due giovani innamorati erano interpretati da Brian Davies e Preshy Marker; Karen Black aveva ricoperto il ruolo di Philia nel rodaggio prima del debutto a Broadway, ma era stata licenziata prima che la produzione raggiungesse New York. Candidato a nove Tony Award, lo spettacolo ne vinse sei: miglior musical, miglior produttore di un musical (Prince), migliore attore (Mostel), miglior attore non protagonista (Burns), migliori autori (Shevelove e Gelbart) e migliore regia (Abbott). La colonna sonora di Sondheim, la sua prima composizione a Broadway, fu accolta invece pi\u00f9 freddamente.\nAllestimenti successivi.\nIl 3 ottobre 1963 il musical debutt\u00f2 a Londra, allo Strand Theatre del West End, dove rimase in cartellone per 762 repliche fino al 31 luglio 1965. Diretto e coreografato dal team originale, la produzione londinese annoverava nel cast: Frankie Howerd (Pseudolus), \"Monsewer\" Eddie Gray (Senex), Linda Gray (Domina) e Jon Pertwee (Marcus). Nel dicembre dello stesso anno fu inaugurato un tour statunitense che attravers\u00f2 il Paese fino al novembre successivo; Donna McKechnie recitava nel ruolo di Philia. Nel luglio del 1964 il musical debutt\u00f2 in Australia, in scena a Sydney e a Melbourne dal novembre dello stesso anno con Jack Collins nel ruolo principale.\nNel 1972 \"A Funny Thing Happened on the Way to the Forum\" torn\u00f2 in scena a Broadway per la regia del suo librettista Burt Shevelove; il revival, con Phil Silvers nella parte di Pseudolus e Larry Blyden in quello di Hysterium, rimase in cartellone per 172 repliche e Silvers e Blyden vinsero rispettivamente il Tony Award al miglior attore protagonista in un musical ed il Tony Award al miglior attore non protagonista in un musical. Nel 1986 il musical torn\u00f2 brevemente sulle scene londinesi per 49 repliche al Piccadilly Theatre; Frankie Howard e Leon Greene tornarono ad interpretare i ruoli gi\u00e0 ricoperti nella prima britannica del 1963, rispettivamente quello di Pseudolus e del Miles Gloriosus.\nNel 1994 la Compagnia della Rancia ha portato in scena la prima nazionale del musical, intitolata come l'adattamenti cinematografico del 1966, \"Dolci vizi al Foro\". Diretta da Saverio Marconi e coreografata da Baayork Lee, la tourn\u00e9e si avvaleva delle scenografie di Aldo De Lorenzo, dei costumi di Zaira De Vincentiis e delle luci di Gustavo Fedrici. Il cast principale comprendeva Stefano Nosei nella parte di Pseudolus, Renata Fusco nel ruolo di Philia, Gennaro Cannavacciuolo nei panni di Hysterium e un apprezzato Giovanni Moschella nel ruolo del Miles Gloriosus.\nDopo un breve revival dell'Off Broadway nel 1991, \"A Funny Thing Happened on the Way to the Forum\" torn\u00f2 a Broadway in un acclamato revival diretto da Jerry Zaks e coreografato da Rob Marshall. La produzione rimase in cartellone per 715 repliche e 35 anteprime dal 18 marzo 1996 al 4 gennaio 1998. Il cast originale comprendeva: Nathan Lane (Pseudolus), Mary Testa (Domina), Ernie Sabella (Marcus Lycus), Mark Linn-Baker (Hysterium), Cris Groenendaal (Miles) e Leigh Zimmerman (Panacea). Nel corso delle rappresentazioni Lane, che vinse il Tony Award al miglior attore protagonista in un musical, fu sostituito da Whoopi Goldberg e David Alan Grier.\nNel 1998 il musical and\u00f2 in tourn\u00e9e per l'Australia con Jon English nel ruolo del protagonista, mentre l'anno successivo lo spettacolo torn\u00f2 a Londra in una produzione del teatro all'aperto di Regents Park con Roy Hudd (Pseudolus) e Peter Forbes (Marcus). Nel 2004 un nuovo revival di \"A Funny Thing Happened on the Way to the Forum\" torn\u00f2 sulle scene londinesi in una produzione coreografata da Rob Ashford per il Royal National Theatre; Philip Quast interpretava il Miles e Caroline Sheen Philia e la produzione fu candidata al Laurence Olivier Award al miglior revival di un musical.\nLo Stephen Sondheim Center for the Performing Arts di Fairfield ha ospitato una produzione nel gennaio 2008 con Richard Kind nel ruolo del protagonista, mentre dall'ottobre 2012 al gennaio 2013 il Premio Oscar Geoffrey Rush ha interpretato Pseudolus in un revival australiano in scena per dodici settimane all'Her Majesty's Theatre di Melbourne. Dal novembre al dicembre del 2015 un revival con un cast interamente maschile \u00e8 stato allestito al Two River Theater di New Banks, con Michael Urie nel ruolo di Hysterium.\nAdattamento cinematografico.\nNel 1966 il regista Richard Lester ha diretto un adattamento cinematografico del musical, intitolato \"Dolci vizi al foro\", con Zero Moster nel ruolo di Pseudolus e Michael Crawford in quello di Hero."}
{"id": "469629", "revid": "287204", "url": "https://it.wikipedia.org/wiki?curid=469629", "title": "Don Quixote (disambigua)", "text": "Don Quixote si riferisce a Alonso Quijano, o \"Don Quijote\" (Don Chisciotte), personaggio del romanzo \"Don Chisciotte della Mancia\" (\"El ingenioso hidalgo Don Quijote de la Mancha\"). Don Quixote pu\u00f2 inoltre riferirsi a:"}
{"id": "469632", "revid": "78273", "url": "https://it.wikipedia.org/wiki?curid=469632", "title": "Waiting to Exhale", "text": ""}
{"id": "469633", "revid": "2208340", "url": "https://it.wikipedia.org/wiki?curid=469633", "title": "Iga (provincia)", "text": " fu una provincia del Giappone, situata nell'area occidentale dell'attuale prefettura di Mie. Iga confinava con le province di Ise, Omi, Yamato e Yamashiro.\nLa provincia di Iga \u00e8 particolarmente famosa per i suoi clan di ninja, tra cui il pi\u00f9 famoso fu Hattori Hanz\u014d. Sia la provincia di Iga che la citt\u00e0 di K\u014dka sono considerate il luogo di nascita del ninjutsu. \u00c8 stata anche la provincia natale del poeta di haiku Matsuo Bash\u014d.\n\u00c8 una regione particolarmente montagnosa situata al centro della regione del Kansai sull'isola di Honsh\u016b e a causa delle cattive condizioni delle strade era piuttosto inaccessibile. Si trovava nelle vicinanze di Nara e Kyoto, e poteva essere raggiunta da Tokyo, Nagoya e Osaka.\nOggigiorno la maggior parte della storia della provincia di Iga pu\u00f2 essere vista in diverse localit\u00e0 panoramiche sparse in Mie. La citt\u00e0 castello della provincia si trovava a Ueno."}
{"id": "469634", "revid": "4327", "url": "https://it.wikipedia.org/wiki?curid=469634", "title": "Positive I.D.", "text": ""}
{"id": "469635", "revid": "4327", "url": "https://it.wikipedia.org/wiki?curid=469635", "title": "Raising Cain", "text": ""}
{"id": "469636", "revid": "4327", "url": "https://it.wikipedia.org/wiki?curid=469636", "title": "Man of the West", "text": ""}
{"id": "469638", "revid": "4327", "url": "https://it.wikipedia.org/wiki?curid=469638", "title": "Kanz\u014d sense\u00ef", "text": ""}
{"id": "469639", "revid": "767487", "url": "https://it.wikipedia.org/wiki?curid=469639", "title": "Bram Stoker's Dracula", "text": ""}
{"id": "469640", "revid": "4327", "url": "https://it.wikipedia.org/wiki?curid=469640", "title": "Dracula p\u00e8re et fils", "text": ""}
{"id": "469643", "revid": "2175", "url": "https://it.wikipedia.org/wiki?curid=469643", "title": "Bird on a Wire", "text": ""}
{"id": "469645", "revid": "4327", "url": "https://it.wikipedia.org/wiki?curid=469645", "title": "Rough Night in Jericho", "text": ""}
{"id": "469646", "revid": "4327", "url": "https://it.wikipedia.org/wiki?curid=469646", "title": "Twice in a Lifetime", "text": ""}
{"id": "469647", "revid": "339392", "url": "https://it.wikipedia.org/wiki?curid=469647", "title": "Et Dieu... cr\u00e9a la femme", "text": ""}
{"id": "469648", "revid": "1494169", "url": "https://it.wikipedia.org/wiki?curid=469648", "title": "All Fall Down", "text": ""}
{"id": "469650", "revid": "436907", "url": "https://it.wikipedia.org/wiki?curid=469650", "title": "A Star Is Born", "text": ""}
{"id": "469651", "revid": "1776051", "url": "https://it.wikipedia.org/wiki?curid=469651", "title": "Biberist", "text": "Biberist (toponimo tedesco) \u00e8 un comune svizzero di 8\u00a0223 abitanti del Canton Soletta, nel distretto di Wasseramt. \u00c8 stato istituito nel 1857 con la fusione dei comuni soppressi di Oberbiberist e Unterbiberist."}
{"id": "469653", "revid": "4327", "url": "https://it.wikipedia.org/wiki?curid=469653", "title": "E.T. the Extra-Terrestrial", "text": ""}
{"id": "469654", "revid": "1075510", "url": "https://it.wikipedia.org/wiki?curid=469654", "title": "Alexis Clairault", "text": "Biografia.\nClairault svilupp\u00f2 sotto la guida del padre, Jean-Baptiste Clairaut, professore di matematica, un precocissimo talento matematico, tanto da essere considerato un bambino prodigio. All'et\u00e0 di 12 anni scrisse una memoria su quattro curve da lui scoperte, e l'anno successivo lo lesse davanti all'Acad\u00e9mie fran\u00e7aise. A sedici anni compose un trattato sulle curve nello spazio, \"Recherches sur les courbes a double courbure\", pubblicato nel 1731, che gli valse l'ammissione all'Accademia delle scienze francese, prima che ne avesse l'et\u00e0 legale, a 18 anni. Nello stesso anno dimostr\u00f2 un'ipotesi di Newton, cio\u00e8 che tutte le curve del terz'ordine sono la proiezione di cinque parabole.\nNel 1736, con Pierre Louis Maupertuis, prese parte alla spedizione in Lapponia, avente come scopo la misurazione della lunghezza di un grado di meridiano, ed al ritorno pubblic\u00f2 il trattato \"Th\u00e9orie de la figure de la terre\" (1743). In questo lavoro espose un teorema, oggi noto come teorema di Clairaut, che us\u00f2 per legare la forza di gravit\u00e0 sui punti della superficie di un ellissoide rotante con la compressione e la forza centrifuga all'equatore della figura.\nLa \"Th\u00e9orie de la figure de la terre\" \u00e8 basato su di un lavoro di Maclaurin che dimostra come una massa fluida omogenea, posta in rotazione intorno ad un asse passante per il suo centro di massa e sottoposto alla forza di attrazione gravitazionale delle sue componenti, assume la forma di uno sferoide. Nel 1849 Stokes generalizz\u00f2 il risultato, dimostrando che questo \u00e8 vero indipendentemente dalla distribuzione di densit\u00e0, purch\u00e9 la superficie sia uno sferoide di limitata eccentricit\u00e0.\nOttenne un'ingegnosa soluzione approssimata al problema dei tre corpi, nel 1750 vinse il premio dell'Accademia russa delle scienze per il saggio \"Th\u00e9orie de la lune\" e nel 1759 calcol\u00f2 il perielio della cometa di Halley.\nLa \"Th\u00e9orie de la lune\" ha un carattere fortemente Newtoniano. In esso viene spiegato il moto degli apsidi che in un primo momento era rimasto non compreso, tanto che lo stesso Clairault aveva tentato di spiegarlo tramite una modifica alla legge di gravitazione universale, introducendo termini di terzo grado, per rendere conto delle osservazioni. Nel 1754 produsse alcune tavole di posizioni lunari, e successivamente diversi lavori sull'orbita della Luna e sul moto delle comete, calcolandone le perturbazioni da parte dei pianeti.\nFu maestro e mentore scientifico, assieme a Lacaille, dell'astronomo Jean Sylvain Bailly il quale, grazie al loro appoggio, pot\u00e9 entrare all'Accademia delle scienze francese nel 1763.\nClairault mor\u00ec a Parigi nel 1765."}
{"id": "469655", "revid": "2184720", "url": "https://it.wikipedia.org/wiki?curid=469655", "title": "Ti porto in Africa", "text": "Ti porto in Africa \u00e8 un album di Mango pubblicato l'11 giugno 2004."}
{"id": "469656", "revid": "599013", "url": "https://it.wikipedia.org/wiki?curid=469656", "title": "I'll Tell the World", "text": ""}
{"id": "469657", "revid": "4327", "url": "https://it.wikipedia.org/wiki?curid=469657", "title": "Edward II", "text": ""}
{"id": "469658", "revid": "4327", "url": "https://it.wikipedia.org/wiki?curid=469658", "title": "La nuit am\u00e9ricaine", "text": ""}
{"id": "469659", "revid": "4327", "url": "https://it.wikipedia.org/wiki?curid=469659", "title": "Naniwa erej\u00ee", "text": ""}
{"id": "469660", "revid": "4327", "url": "https://it.wikipedia.org/wiki?curid=469660", "title": "Fire Over England", "text": ""}
{"id": "469661", "revid": "4327", "url": "https://it.wikipedia.org/wiki?curid=469661", "title": "Emmanuelle ou l'antivierge", "text": ""}
{"id": "469662", "revid": "4327", "url": "https://it.wikipedia.org/wiki?curid=469662", "title": "Die frau, nach der man sich sehnt", "text": ""}
{"id": "469663", "revid": "4327", "url": "https://it.wikipedia.org/wiki?curid=469663", "title": "Road to Perdition", "text": ""}
{"id": "469664", "revid": "4327", "url": "https://it.wikipedia.org/wiki?curid=469664", "title": "Being John Malkovich", "text": ""}
{"id": "469665", "revid": "1305772", "url": "https://it.wikipedia.org/wiki?curid=469665", "title": "Extase", "text": ""}
{"id": "469666", "revid": "4327", "url": "https://it.wikipedia.org/wiki?curid=469666", "title": "Song Without End", "text": ""}
{"id": "469667", "revid": "1318658", "url": "https://it.wikipedia.org/wiki?curid=469667", "title": "Another Time, Another Place", "text": ""}
{"id": "469668", "revid": "4327", "url": "https://it.wikipedia.org/wiki?curid=469668", "title": "Douce", "text": ""}
{"id": "469669", "revid": "4327", "url": "https://it.wikipedia.org/wiki?curid=469669", "title": "Manhattan Mistress", "text": ""}
{"id": "469670", "revid": "1226", "url": "https://it.wikipedia.org/wiki?curid=469670", "title": "V\u00e9rit\u00e9s et mensonges", "text": ""}
{"id": "469671", "revid": "4327", "url": "https://it.wikipedia.org/wiki?curid=469671", "title": "Passe ton bac d'abord", "text": ""}
{"id": "469672", "revid": "4327", "url": "https://it.wikipedia.org/wiki?curid=469672", "title": "Move Over, Darling", "text": ""}
{"id": "469673", "revid": "2175", "url": "https://it.wikipedia.org/wiki?curid=469673", "title": "Fanny och Alexander", "text": ""}
{"id": "469675", "revid": "1226", "url": "https://it.wikipedia.org/wiki?curid=469675", "title": "Fant\u00f4mas contre Fant\u00f4mas", "text": ""}
{"id": "469677", "revid": "1226", "url": "https://it.wikipedia.org/wiki?curid=469677", "title": "Fant\u00f4mas contre Scotland Yard", "text": ""}
{"id": "469678", "revid": "1226", "url": "https://it.wikipedia.org/wiki?curid=469678", "title": "Fantomas se dechaine", "text": ""}
{"id": "469679", "revid": "1318658", "url": "https://it.wikipedia.org/wiki?curid=469679", "title": "Cover Girl", "text": "Cover Girl o Covergirl (\"ragazza copertina\" in lingua inglese) pu\u00f2 riferirsi a:"}
{"id": "469680", "revid": "4327", "url": "https://it.wikipedia.org/wiki?curid=469680", "title": "21 Days", "text": ""}
{"id": "469681", "revid": "327773", "url": "https://it.wikipedia.org/wiki?curid=469681", "title": "Lago della Serraia", "text": "Il lago della Serraia si trova nell'altopiano di Pin\u00e9, esattamente nel comune di Baselga di Pin\u00e9 in provincia di Trento.\nDescrizione.\nIl lago si trova su una conca creata da ghiacciai in un'epoca risalente a 15\u00a0000 anni fa. Le sue dimensioni sono: 1250\u00a0m x 525\u00a0m, con una profondit\u00e0 massima di 15 metri.\nHa una forma simile a quella di una goccia d'acqua, disposto da sud ovest a nord est.\nStoria.\nDurante l'ultima glaciazione, 15\u00a0000 anni fa, un ghiacciaio per millenni avanz\u00f2 lentamente sopra questi luoghi, limando il suolo.\nAl termine della glaciazione, le acque si raccolsero qui e formarono un vasto lago, che occupava tutto l'altopiano di Pin\u00e9; in seguito esso si divise in due laghi: il lago della Serraia ed il lago di Piazze.\nDal 1987 l'estremit\u00e0 nord del lago \u00e8 zona protetta come biotopo, cio\u00e8 come oasi naturale tutelata dalla Provincia Autonoma di Trento.\nSport.\nDal 2005 fino al 2009 intorno al lago si \u00e8 svolta una gara podistica sulla distanza delle 24 ore.\nDalla fine del Novecento, si svolge nel lago, ogni anno, uno stage internazionale di immersioni subacquee sotto ghiaccio organizzato dall'Archeo Sub Trento, mentre \u00a0dal 2006 si svolge annualmente lo stage di apnea sotto le acque ghiacciate nel lago.\nI problemi attuali.\nDa alcuni anni c'\u00e8 un problema di eutrofizzazione: le acque impoverite di ossigeno hanno favorito la comparsa delle alghe (in particolare l'alga azzurra).\nDal 2006 \u00e8 stato installato un impianto di ossigenazione sperimentale, i cui frutti concreti sono attesi per i prossimi anni."}
{"id": "469682", "revid": "636662", "url": "https://it.wikipedia.org/wiki?curid=469682", "title": "High Definition Compatible Digital", "text": "High Definition Compatible Digital (comunemente conosciuto come High Definition Compact Disc) \u00e8 un brevetto di un processo di codifica-decodifica che migliora la qualit\u00e0 audio dei Compact disc.\nDescrizione tecnica.\nHDCD \u00e8 un processo proprietario che va ad intervenire principalmente su due parametri:\nStoria.\nLa tecnologia HDCD fu sviluppata tra il 1986 e il 1991 da Keith Johnson e Micheal Pflaumer della Pacific Microsonics Inc..\nLa tecnologia fu disponibile pubblicamente nel 1995.\nNel 2000 Microsoft acquista la societ\u00e0 e tutte le sue propriet\u00e0 intellettuali.\nDa Windows Media Player 9 in poi \u00e8 incluso un decoder (decodificatore) HDCD.\nQuesto \u00e8 attualmente l'unico programma puramente basato sull'HDCD decoder disponibile, e richiede il sistema operativo Windows XP o superiore.\nCome funziona.\nTecnicamente, il procedimento HDCD pu\u00f2 essere riassunto come segue: un segnale audio analogico viene fornito al sistema di codifica, che lo converte in un segnale digitale con risoluzione pari a 20 o 24 bit ed una frequenza di campionamento pi\u00f9 alta di 44.1 kHz. Questo segnale digitale ad alta risoluzione contiene molte pi\u00f9 informazioni di quante possano stare su un compact disc convenzionale. Pertanto, viene effettuata un'analisi continua ed in tempo reale del segnale ad alta risoluzione mediante tecniche DSP, per determinare quali elementi fuori della portata di un compact disc convenzionale siano importanti dal punto di vista percettivo. L'analisi utilizza algoritmi che derivano dalle ricerche di psicoacustica effettuate da Pacific Microsonics e dai meccanismi della percezione uditiva.\nUna volta che \u00e8 stata identificata l'informazione ad alta risoluzione significativa, essa viene codificata su un compact disc standard (in PCM lineare a 16-bit e 44.1 kHz) con due metodi. Parte dell'informazione \u00e8 aggiunta direttamente al segnale PCM attraverso l'ottimizzazione dei suoi bit lineari, e parte \u00e8 nascosta nel LSB (bit meno significativo) del segnale PCM. Nel tempo, solo una percentuale variabile tra l'1% ed il 5% del LSB \u00e8 utilizzata per il codice nascosto. Il canale di controllo nascosto non \u00e8 udibile e non causa la perdita di informazioni percettibili.\nQuando un segnale codificato HDCD \u00e8 fornito ad un sistema di riproduzione convenzionale, l'informazione addizionale nel segnale lineare PCM \u00e8 udibile come un chiaro miglioramento in fedelt\u00e0. Quando lo stesso segnale viene passato attraverso un decoder HDCD, le informazioni nel canale di controllo nascosto attivano il circuito HDCD e indirizzano la funzione di decodifica alla ricostruzione del segnale ad alta definizione originale, che \u00e8 quindi trasmesso in forma appropriata al DAC utilizzato (es. 20 bits, 8x oversampling).\nPoich\u00e9 il decoder HDCD sostituisce il filtro digitale convenzionale che precede il DAC, \u00e8 anche progettato per funzionare come filtro eccellente ed uditivamente superiore per la riproduzione di registrazioni non-HDCD."}
{"id": "469684", "revid": "599013", "url": "https://it.wikipedia.org/wiki?curid=469684", "title": "A Bill of Divorcement", "text": ""}
{"id": "469685", "revid": "54354", "url": "https://it.wikipedia.org/wiki?curid=469685", "title": "HDCD", "text": ""}
{"id": "469686", "revid": "1458600", "url": "https://it.wikipedia.org/wiki?curid=469686", "title": "Ti amo cos\u00ec", "text": "Ti amo cos\u00ec \u00e8 un album di Mango, pubblicato nel 2005."}
{"id": "469687", "revid": "4327", "url": "https://it.wikipedia.org/wiki?curid=469687", "title": "Dreiklang", "text": ""}
{"id": "469689", "revid": "1318658", "url": "https://it.wikipedia.org/wiki?curid=469689", "title": "Mr. District Attorney", "text": ""}
{"id": "469690", "revid": "38120", "url": "https://it.wikipedia.org/wiki?curid=469690", "title": "La gioconda", "text": ""}
{"id": "469691", "revid": "827882", "url": "https://it.wikipedia.org/wiki?curid=469691", "title": "Submarine", "text": "Il termine Submarine, che in lingua inglese significa sottomarino, pu\u00f2 riferirsi a:"}
{"id": "469692", "revid": "4327", "url": "https://it.wikipedia.org/wiki?curid=469692", "title": "Rough, Tough and Ready", "text": ""}
{"id": "469693", "revid": "4327", "url": "https://it.wikipedia.org/wiki?curid=469693", "title": "Ladies of Leisure", "text": ""}
{"id": "469696", "revid": "2175", "url": "https://it.wikipedia.org/wiki?curid=469696", "title": "The Muppet Christmas Carol", "text": ""}
{"id": "469697", "revid": "1573940", "url": "https://it.wikipedia.org/wiki?curid=469697", "title": "Basilica dei Santi XII Apostoli", "text": "La basilica dei Santi XII Apostoli \u00e8 un luogo di culto cattolico del centro storico di Roma situato nel rione Trevi nell'omonima Piazza Santi Apostoli. Ha la dignit\u00e0 di basilica minore.\nStoria.\nIn questo luogo, nel secolo IV papa Giulio I fece costruire una chiesa che venne chiamata \"Basilica Iulia\" dal nome del fondatore. La basilica viene gi\u00e0 citata in testi del secolo V con la qualifica di \"titulus apostolorum\". In et\u00e0 bizantina, sui resti della chiesa originaria venne ricostruita una nuova basilica con pianta a croce greca, la cui edificazione fu poi proseguita da papa Pelagio I sotto il governo Narsete, nel VI secolo. La basilica conserva le reliquie degli apostoli Filippo e Giacomo il Minore.\nQuella dei Santi Apostoli \u00e8 l'unica basilica di Roma che non sia stata edificata su edifici romani preesistenti, anche se furono precocemente utilizzati materiali di spoglio (si pensa provenienti dalle terme di Costantino, e non, come vuole una leggenda, dal vicino Foro di Traiano). Come modello architettonico della chiesa originale spesso viene menzionato quello a pianta centrale del bizantino \"Apostoleion\" di Costantinopoli. Ma invece di una pianta a croce la basilica romana molto probabilmente possedeva una pianta triconca privo di cupole.\nPapa Adriano I, in un trattato diretto a Carlo Magno, accenna alla meravigliosa ampiezza di questa chiesa, che dice adorna di mosaici.\nNel 1348, fu distrutta da un terremoto. Si veda l'Armellini:\nLa chiesa venne restaurata solo nel XV secolo per iniziativa di Papa Martino V, che apparteneva alla famiglia Colonna, da secoli insediata nelle vicinanze. Sempre nel XV secolo fu eretto il portico antistante la facciata e l'abside della basilica fu ornata da un affresco raffigurante l\"'Ascensione\", opera di Melozzo da Forl\u00ec, i cui frammenti, dopo il rifacimento settecentesco, sono oggi suddivisi tra i Musei Vaticani e il Palazzo del Quirinale. Il lavoro di Melozzo, notevole soprattutto per il magistrale uso della prospettiva da sotto in su, influenz\u00f2 Michelangelo che ad esso si ispir\u00f2 per gli affreschi della Cappella Sistina, in particolare per il Cristo del Giudizio Universale.\nNel 1702 Clemente XI commission\u00f2 il totale rifacimento dell'edificio all'architetto Francesco Fontana, che per\u00f2 mor\u00ec prematuramente nel 1708. Gli succedette il padre Carlo Fontana, ormai molto anziano, che perci\u00f2 nel 1712 fu sostituito da Nicola Michetti. La nuova chiesa fu consacrata da papa Benedetto XIII il 17 settembre 1724.\nDescrizione.\nArchitettura.\nAdiacente a Palazzo Colonna, la basilica si presenta oggi con il portico quattrocentesco che nasconde la facciata neoclassica di Giuseppe Valadier. All'interno del nartece si notano la stele funeraria dell'incisore Giovanni Volpato, opera di Antonio Canova e altre lapidi.\nNeoclassico rimane il piano superiore della facciata con il grande finestrone, dove Giovanni Torlonia, all'epoca ancora soltanto duca, volle incisa la fastosa memoria del proprio intervento del 1827: \"\".\nAll'interno, caratterizzato da un'architettura solenne e severa, si possono ammirare opere di Antoniazzo Romano, Benedetto Luti, Giuseppe Cades (la \"Estasi di San Giuseppe da Copertino\") e alcuni rilievi tombali del XV secolo, di cui uno ad opera di Mino da Fiesole. Pure ammirevole \u00e8 la \"Tomba di Lorenzo Colonna\", opera rinascimentale di Luigi Capponi, seguace di Andrea Bregno. Impressionante per l'effetto illusionistico \u00e8 la \"Caduta degli Angeli ribelli\" sopra il presbiterio, di Giovanni Odazzi. Ma le due opere pi\u00f9 note sono il fastoso affresco della volta, decorata dal \"Trionfo dell'Ordine Francescano\" del Baciccio (1707) e il monumentale sepolcro di papa Clemente XIV di Antonio Canova (1787).\nLa volta della sacrestia \u00e8 decorata dal veneziano Sebastiano Ricci. Nella basilica sono sepolti i cardinali Basilio Bessarione, Lorenzo Brancati, Agostino Casaroli e il compositore Girolamo Frescobaldi.\nLa vasta cripta sotto l'altar maggiore fu realizzata da Luigi Carimini nel 1869-71 riunendovi, oltre alle spoglie degli apostoli titolari Filippo e Giacomo, le reliquie di vari altri martiri venute alla luce in occasione di tali scavi, e le tombe di due dei Riario aventi un tempo diritto di sepoltura presso il presbiterio. Le decorazioni a tempera dell'ambulacro si ispirano a quelle delle catacombe di San Callisto e di Domitilla.\nLa Cappella di Bessarione.\nDal 2008 in un'intercapedine fra la chiesa ed un palazzo confinante sono visibili alcuni affreschi della \"Cappella Bessarione\", attribuiti a Melozzo da Forl\u00ec, Antoniazzo Romano e loro botteghe. Ne restano due scene di storie di san Michele Arcangelo e parte di un coro di angeli. L'interstizio fu casualmente scoperto nel 1959 da Clemente Busiri Vici durante lavori di manutenzione effettuati nel confinante palazzo Colonna. La cappella, con i dipinti molto danneggiati dalle inondazioni del Tevere, e poi dal saccheggio dei lanzichenecchi, era stata praticamente murata con la costruzione della cappella Odescalchi nel 1719-23.\nAffreschi di Antoniazzo Romano:\nQuesta cappella funeraria fu costruita nella met\u00e0 del quattrocento per il Cardinale Bessarione con affreschi attribuiti ad Antoniazzo Romano e a Melozzo da Forl\u00ec. Nella volta si pu\u00f2 ammirare il coro degli angeli e a destra e sinistra della Cappella due affreschi che sono la testimonianza importante della pittura rinascimentale. Il Coro degli Angeli nella volta \u00e8 quasi completamente sparito. I due affreschi nella parte superiore dell'abside presentano scene alludenti all'arcangelo Michele come protettore contro il male.\nL'affresco di sinistra ci rappresenta la citt\u00e0 di Siponto nel Gargano, cinta da mura e l'apparizione dell'Arcangelo nelle sembianze di un toro che lotta contro il male. Nella scena di destra, meglio conservata, si vede Mont Saint-Michel in alto a sinistra ed in primo piano il vescovo di Avranches, Sant'Auberto, con i paramenti vescovili in una processione solenne, accompagnato da due dignitari ecclesiastici. A destra sei monaci Francescani e cinque Basiliani in nero. Il santo mostra i tratti del re di Francia Luigi XI. I due dignitari dietro il santo sono Francesco della Rovere, il futuro papa Sisto IV (in veste purpurea) e suo nipote Giuliano della Rovere, il futuro papa Giulio II (in viola).\nVisite: venerd\u00ec e sabato: ore 9-12.\nOrgano a canne.\nNella basilica vi \u00e8 l'organo a canne Mascioni \"opus 369\", costruito nel 1925 in sostituzione di uno strumento precedente di Johannes Conrad Werle, ed ampliato dalla stessa ditta nel 1955. L'organo \u00e8 a trasmissione elettrica e dispone di 32 registri; le canne sono collocate in due sezioni:\nLa consolle \u00e8 mobile indipendente, montata su un'apposita pedana che le consente di essere spostata in vari punti della chiesa, ed ha tre tastiere e pedaliera.\nNella basilica si trova anche un organo positivo della ditta Chichi nella seconda met\u00e0 del XX secolo e modificato da Eugenio Becchetti nel 2010, con sei registri su unico manuale e pedale."}
{"id": "469699", "revid": "33921", "url": "https://it.wikipedia.org/wiki?curid=469699", "title": "Juli\u00e1n Carr\u00f3n", "text": "\u00c8 uno studioso di aramaico antico e greco biblico. \u00c8 stato Presidente della Fraternit\u00e0 di Comunione e Liberazione dal 2005, dopo la morte del fondatore Luigi Giussani, fino al 15 novembre 2021, giorno della sua dimissione, e fino al settembre 2021 anche Consigliere Ecclesiastico della Associazione Laicale Memores Domini.\nStudi e docenza in Spagna.\nOrdinato sacerdote della diocesi di Madrid nel 1975, dottore in teologia nel 1984 e alunno titolare dell'\u00c9cole Biblique di Gerusalemme, Juli\u00e1n Carr\u00f3n ha per lungo tempo insegnato Sacra Scrittura presso l'Istituto di studi biblici San Damaso di Madrid, nell'attualit\u00e0, Universit\u00e0 san D\u00e1maso: fra i suoi interessi principali, lo studio della storicit\u00e0 dei Vangeli, coltivato quale esponente della cosiddetta Scuola esegetica di Madrid; in quest'ambito ha pubblicato, oltre a numerosi articoli, il libro \"Jesus el Mesias manifestado\" (\"Studia Semitica Novi Testamenti\", 2 - Madrid 1993).\nInsieme ad un gruppo di sacerdoti molto legati don Javier Martinez (attuale arcivescovo di Granada), Carr\u00f3n diede vita in Spagna, a cavallo fra gli anni settanta ed ottanta, all'esperienza di un movimento di giovani, dal nome di \"Nueva Tierra\". Negli stessi anni, avveniva un decisivo incontro, da parte di questi sacerdoti, con alcuni ciellini spagnoli e quindi con mons. Luigi Giussani.\nNel 1985 Carr\u00f3n e i suoi amici decisero di aderire, con la maggior parte dei membri del loro originario movimento, alla realt\u00e0 ecclesiale di Comunione e Liberazione, riconoscendo un'ispirazione comune e una comune discepolanza in mons. Giussani.\nCarr\u00f3n divenne poi direttore dell'edizione spagnola della rivista internazionale di teologia \"Communio\" e uno dei responsabili di CL in Spagna.\nPermanenza in Italia.\nNel 2004 mons. Luigi Giussani lo chiam\u00f2 in Italia, a Milano (qui don Carr\u00f3n da marzo 2005 \u00e8 docente di Teologia presso l'Universit\u00e0 Cattolica); questa \"chiamata\" corrispose ad un'esplicita designazione come successore nel ruolo di guida del movimento di Comunione e Liberazione: la notizia fu diramata nell'agosto del 2004, in corrispondenza dell'annuale Meeting per l'amicizia fra i popoli di Rimini.\nDopo la morte di mons. Giussani avvenuta il 22 febbraio 2005, don Juli\u00e1n Carr\u00f3n ha effettivamente preso la guida del movimento di Comunione e Liberazione venendo eletto (il 19 marzo 2005) Presidente della Fraternit\u00e0 di Comunione e Liberazione e nominato (il 13 maggio 2005) Consigliere ecclesiastico della Associazione Memores Domini, entrambe fondate da don Giussani. Queste alcune delle sue prime dichiarazioni:\nNell'estate del 2005 don Juli\u00e1n Carr\u00f3n \u00e8 stato ricevuto una prima volta da papa Benedetto XVI. Inoltre per la stima che il Papa ha dimostrato verso mons. Giussani, don Carr\u00f3n \u00e8 stato invitato al Sinodo dei vescovi sull'eucaristia tenutosi nell'autunno dello stesso anno. Don Juli\u00e1n Carr\u00f3n \u00e8 inoltre intervenuto il 3 giugno 2006, in occasione della celebrazione dei vespri all'incontro fra il Papa e i Movimenti ecclesiali e le Nuove Comunit\u00e0, a Roma, in Piazza San Pietro, con un commento all'Apocalisse di Giovanni. Nell'ottobre 2005 partecipa al Sinodo su \u00abL'Eucaristia: fonte e culmine della vita e della missione della Chiesa\u00bb come padre sinodale di nomina pontificia. Nell'aprile 2008 \u00e8 nominato da Benedetto XVI Consultore del Pontificio Consiglio per i Laici. Nell'ottobre 2008 partecipa al Sinodo su \u00abLa Parola di Dio nella vita e nella missione della Chiesa\u00bb come padre sinodale di nomina pontificia.\nDopo tre anni dalla morte di don Giussani, nel marzo del 2008, Juli\u00e1n Carr\u00f3n \u00e8 confermato presidente della Fraternit\u00e0 di Comunione e Liberazione, all'unanimit\u00e0 e con un'unica scheda bianca, per sei anni.\nNel maggio del 2011 il teologo spagnolo \u00e8 nominato da Benedetto XVI Consultore del nuovo Pontificio Consiglio per la Promozione della Nuova Evangelizzazione.\nIl 18 maggio 2012 sono stati conferiti a don Juli\u00e1n Carr\u00f3n la medaglia presidenziale e il dottorato \"honoris causa\" dall'Universit\u00e0 Cattolica d'America di Washington, in occasione dell'annuale cerimonia di consegna del diploma. Il dottorato a don Carr\u00f3n \u00e8 stato assegnato \u00abper il suo insigne servizio nel campo della teologia, specialmente della Sacra Scrittura, e per la sua guida di un movimento ecclesiale internazionale riconosciuto dal Papa\u00bb.\nNell'ottobre 2012 partecipa al Sinodo su \u00abLa nuova evangelizzazione per la trasmissione della fede cristiana\u00bb come padre sinodale di nomina pontificia.\nIl 29 marzo del 2014, la Diaconia Centrale di Comunione e Liberazione conferisce nuovamente a Juli\u00e1n Carr\u00f3n il mandato di Presidente della Fraternit\u00e0 per un sessennio.\nIl 7 marzo 2015 guida l'intero movimento di Comunione e Liberazione in udienza da papa Francesco.\nIl 15 novembre 2021 don Carr\u00f3n si \u00e8 dimesso dalla carica di presidente della Fraternit\u00e0 di Comunione e Liberazione, avendo superato il limite massimo di permanenza alla guida del movimento previsto dal Decreto Generale \"Le associazioni di fedeli\", promulgato dal Dicastero per i laici, la famiglia e la vita ed entrato in vigore l'11 settembre 2021, e per agevolare da subito il processo di cambiamento richiesto dal decreto alle associazioni di fedeli riconosciute dalla Santa Sede."}
{"id": "469700", "revid": "31886", "url": "https://it.wikipedia.org/wiki?curid=469700", "title": "Peugeot 104", "text": "La Peugeot 104 era una piccola vettura prodotta e venduta in molti paesi europei dalla casa automobilistica francese Peugeot dal 1972 al 1983 e fino al 1988 nel solo mercato interno.\nStoria.\nGenesi.\nLa genesi della 104 va fatta risalire alla met\u00e0 degli anni sessanta del Novecento: nel 1965 venne lanciata la Peugeot 204, auto di immediato successo commerciale. Tuttavia, pochissimo tempo dopo il lancio della 204, i vertici della Casa di Sochaux si resero conto che non sarebbe stato possibile limitarsi alla gamma che la Casa automobilistica proponeva in quel periodo. Occorreva ampliarla in maniera decisa ed in varie direzioni, ma senza sperperare fondi in progetti ex novo che avrebbero fatto lievitare i costi in maniera esponenziale, visto e considerato che gran parte degli sforzi economici erano gi\u00e0 indirizzati da tempo alla realizzazione della 504. Fu cos\u00ec che mentre venne varato un altro progetto teso alla realizzazione di una vettura appena sopra la 204 (la futura 304), della quale avrebbe mantenuto la maggior parte dei componenti, ci si preoccup\u00f2 anche della realizzazione di altri due modelli, uno alla base della gamma ed uno al vertice, sopra la 504. In questo caso, non avendo basi meccaniche da sfruttare, occorreva cercare un partner, un'altra Casa con cui sviluppare i nuovi progetti, specialmente per quanto riguardava la futura \"piccola\" Peugeot, che per forza di cose doveva essere caratterizzata da un prezzo contenuto per poter essere concorrenziale. La Casa di Sochaux trov\u00f2 il suo collaboratore nientemeno che nella sua pi\u00f9 diretta rivale, la Renault. Nel 1966, tra Peugeot e Renault venne stipulato un contratto di collaborazione che sfoci\u00f2 nella fondazione della \"Soci\u00e9t\u00e9 Fran\u00e7aise de Mecanique\" (SFM). Gli ultimi anni del decennio furono tesi principalmente alla realizzazione delle due \"piccole\". Ma vennero imposte delle clausole in modo tale che le due vetture non si cannibalizzassero eccessivamente dal punto di vista commerciale. La futura utilitaria della Renault (che avrebbe debuttato con il nome di Renault 5) non poteva avere pi\u00f9 di tre porte, mentre la piccola Peugeot avrebbe dovuto rinunciare, almeno per i primi anni, al portellone posteriore, una soluzione ancora inedita presso le vetture di fascia bassa e medio-bassa, ma che stava prendendo piede nei progetti di molti costruttori europei, basti pensare che di l\u00ec a pochi mesi o anni avrebbero debuttato modelli di successo come la Simca 1100 (1967) e la Fiat 127 (1971), nonch\u00e9 la stessa Renault 5.\nDal punto di vista dei vantaggi innovativi fu quindi la Peugeot ad essere maggiormente penalizzata in partenza, poich\u00e9 il semplice sportello posteriore per l'accesso al bagagliaio, con vetro posteriore fisso, costituiva un limite evidente alla modulabilit\u00e0 di un'auto a due volumi. Si decise quindi che la vettura dovesse divenire un punto di riferimento per quanto riguardava l'abitabilit\u00e0 interna. Tra le caratteristiche scelte dai progettisti Peugeot vi fu quella di disporre il motore in posizione trasversale per sottrarre spazio al vano motore in favore dell'abitacolo, e di inclinare il motore stesso all'indietro di 72\u00ba per poter alloggiare la ruota di scorta sotto il coperchio del cofano. Per quanto riguardava lo styling, ci si avvalse sia del centro stile interno, sia della Pininfarina, con cui la Casa francese era in stretti rapporti di collaborazione gi\u00e0 da oltre un decennio. Entro la fine del 1966 furono approntati i primi modelli in gesso da parte dei due atelier: delle due proposte fu accettata quella del carrozziere torinese, poich\u00e9 proponeva un corpo vettura spigoloso che permetteva un ottimale livello di abitabilit\u00e0.\nDebutto.\nIl progetto M16 sfoci\u00f2 nel 1971 con l'effettuazione dei crash test volti a valutare il fattore sicurezza, e finalmente nel 1972 con la presentazione della nuova automobile al Salone di Parigi. Gi\u00e0 dall'estate precedente, per\u00f2, quasi 1.100 esemplari di preserie uscirono dalle linee di montaggio di Mulhouse, in Alsazia.\nLa 104, prima vera utilitaria prodotta dalla Peugeot, stabil\u00ec subito un primato, ossia quello di essere la vettura a 4 porte pi\u00f9 piccola del mondo. Non solo, ma gli obiettivi che i progettisti si erano prefissati in fatto di abitabilit\u00e0 interna furono raggiunti pienamente: la 104 trovava uno dei suoi migliori punti di forza proprio in tale aspetto. Altri pregi stavano nella sua maneggevolezza e nella sua tenuta di strada, dovuta ad una impeccabile progettazione del telaio, ma anche al peso a vuoto decisamente ridotto. Inoltre, la visibilit\u00e0 era pi\u00f9 che soddisfacente e permetteva di valutare efficacemente gli spazi in fase di manovra.\nDesign ed interni.\nLa carrozzeria della 104, frutto dell'atelier di Pininfarina, univa modernit\u00e0 e sobriet\u00e0. Nell'insieme appariva pi\u00f9 discreta rispetto ad altri modelli simili dell'epoca, primo fra tutti la Renault 5: nonostante gli sforzi collaborativi tra Renault e Peugeot in fase di progetto, l'utilitaria di Billancourt si rivel\u00f2 a conti fatti come la pi\u00f9 ostica rivale della 104, rispetto alla quale appariva molto pi\u00f9 personale nelle linee. Il frontale della 104 era caratterizzato da un paraurti in lamiera con alloggiamenti per gli indicatori di direzione, da una calandra a sviluppo orizzontale di color nero in mezzo alla quale campeggiava il simbolo del Leone Rampante e ai lati della quale trovavano posto i due fari quadrati. Il cofano motore era pressoch\u00e9 liscio, salvo le due nervature che lo attraversavano longitudinalmente, e presentava nella zona centrale un'ampia concavit\u00e0 appena visibile. La vista laterale presentava ancor meno note particolari, esclusa la scanalatura che attraversava longitudinalmente la fiancata, partendo dall'estremit\u00e0 anteriore e passando appena sotto le maniglie porta. La coda era caratterizzata dai gruppi ottici rettangolari e, nota dolente gi\u00e0 menzionata, dal bagagliaio senza portellone, ma con un semplice sportello che ne penalizzava la praticit\u00e0. Ma questi erano stati a suo tempo gli accordi con Renault.\nMeno giustificata era invece l'eccessiva semplificazione ed austerit\u00e0 degli interni, in particolare della plancia, priva di un vero scomparto portaoggetti, cos\u00ec come di un vero svuotatasche. Inoltre, non erano previsti accessori come l'accendisigari e lo schienale regolabile lato guida o il retrovisore interno a due posizioni, accessori che gi\u00e0 all'epoca cominciavano a diffondersi anche nelle fasce basse di mercato. Il volante era a tre razze e dietro di esso si trovava il cruscotto a due strumenti circolari, circondato da un rivestimento in finta radica di legno. Per il resto, la plancia appariva completamente spoglia e tutt'altro che vivace, basti pensare che non esisteva neppure una console centrale.\nTra gli optional figurava l'autoradio a cassette, installata nello spazio vuoto normalmente destinato alla console centrale, ed integrata ad un pannello comprensivo di altoparlante.\nMeccanica e motore.\nL'architettura meccanica della 104 era del tipo \"tutto avanti\", cio\u00e8 con motore anteriore (in questo caso disposto trasversalmente), trazione anteriore e cambio in blocco con il motore. Tale architettura pu\u00f2 essere considerata tradizionale se vista con gli occhi di oggi, ma all'epoca si trattava invece di una configurazione tutt'altro che scontata, visto che la trazione anteriore non aveva cominciato a diffondersi che da pochi anni. Se \u00e8 pur vero che Case come Citro\u00ebn, Renault, Lancia ed Audi avevano ormai in listino quasi solo modelli con trazione sull'avantreno, era anche altrettanto vero che Case come la Fiat e la stessa Peugeot non avevano che solo un paio di modelli con trazione sull'asse anteriore. Nel resto d'Europa i modelli a trazione anteriore erano quasi delle eccezioni rarissime concentrate in maggioranza in Inghilterra dove venivano prodotte le Mini e Ado 16 con le loro derivate (Riley e Wolseley su tutte).\nPertanto, ci\u00f2 che all'epoca proponeva la 104 non era affatto una soluzione tecnica banale. La scocca era del tipo portante, in acciaio, con sospensioni a quattro ruote indipendenti (avantreno di tipo McPherson e retrotreno a bracci tirati) con molle elicoidali ed ammortizzatori idraulici telescopici, freni a disco anteriori e freni a tamburo posteriori.\nAl suo esordio, la 104 fu proposta in un'unica motorizzazione, vale a dire il 4 cilindri da 954 cm\u00b3 in grado di erogare 46 CV DIN di potenza massima. Questo propulsore della famiglia Type X, frutto della menzionata collaborazione industriale con Renault, era un'unit\u00e0 di nuova progettazione che debuttava appunto con la 104. Tra le sue caratteristiche: blocco e testata interamente in lega di alluminio, alesaggio superiore alla corsa, cinque supporti di banco, monoalbero a camme in testa azionato da catena e valvole allineate. Esso era accoppiato ad un cambio manuale a 4 marce pi\u00f9 retromarcia, collocato sotto al motore e avente la lubrificazione in comune. Era un motore di temperamento vivace, ma di grande affidabilit\u00e0 e bassi consumi, che contribu\u00ec al successo del modello.\nEvoluzione.\nVerso il successo.\nFin dal suo lancio, i vertici Peugeot si proposero di eliminare progressivamente tutte quelle \"pecche di giovent\u00f9\" che avevano caratterizzato la 104 al suo debutto commerciale. Ecco quindi che nel settembre del 1973 la 104 benefici\u00f2 di aggiornamenti al parabrezza, ai gocciolatoi sul tetto, al lunotto posteriore, ed ai sottoporta. Il cruscotto non fu pi\u00f9 rivestito in finta radica, ma con una lamina in alluminio satinato. Finalmente comparvero i primi vani portaoggetti, uno in basso, a sinistra del piantone del volante, ed un altro sopra la plancia, all'altezza del passeggero anteriore, diviso in due semivani separati. Fecero inoltre la loro apparizione un portacenere ed una scritta identificativa sulla console centrale, mentre il volante venne leggermente ridisegnato. Tra gli accessori a pagamento proposti sulla 104 berlina dopo il primo anno di vita vi furono il lunotto disappannante e il divano La pi\u00f9 grande novit\u00e0 del 1973 nella gamma 104 fu per\u00f2 l'avvento della versione a 3 porte, spesso chiamata anche coup\u00e9. Tale versione utilizzava lo stesso pianale della 104, ma con passo e sbalzo posteriore ridotti. Grazie all'ampliamento della gamma ed alle qualit\u00e0 dei modelli che la componevano, alla fine del 1973, le vendite della 104 ebbero un significativo decollo, anche se poco tempo prima si era verificata la grande crisi petrolifera che avrebbe messo in serie difficolt\u00e0 molte Case automobilistiche in tutto il mondo.\nUlteriori novit\u00e0 si ebbero nel 1974: vi fu infatti lo sdoppiamento della versione a 4 porte in due livelli di allestimento, denominati L e GL: mentre il primo rimase pressoch\u00e9 identico alla versione del 1972, senza neppure pi\u00f9 gli aggiornamenti dell'anno prima, il secondo propose una dotazione migliore, a partire dalla console centrale, fino a quel momento riservata solo alla versione 3 porte. Inoltre furono introdotte le luci di retromarcia, fino a quel momento assenti ed ancora il tergicristallo a due velocit\u00e0, il lavavetri a comando elettrico, il portacenere ed il retrovisore interno a doppia posizione, mentre il pomello della leva del cambio ricevette il disegno a griglia della disposizione delle marce. Il motore sub\u00ec un leggerissimo incremento di potenza.\nNessun particolare aggiornamento nella berlina per il 1975, se si escludono i fari posteriori leggermente pi\u00f9 ampi e appena sconfinanti nel parafango posteriore. L'ampliamento della gamma della 104 a 3 porte, nello stesso anno (arrivarono infatti la \"ZL\" e la \"ZS\"), mise un po' in ombra la versione a 4 porte, di vocazione pi\u00f9 tranquilla, ma le vendite continuarono ad essere piuttosto sostenute, poich\u00e9 nonostante le sue pecche non ancora completamente risolte, la vettura continu\u00f2 ad essere un riferimento per la sua polivalenza.\nL'aggiornamento del 1976.\nNel 1976, la 104 berlina fu sottoposta a numerosi aggiornamenti nella gamma e non solo: la \"104 L\" venne tolta dal listino, mentre venne introdotta la nuova 104 GL6 (il numero 6 indicava i cavalli fiscali secondo la legislazione francese), caratterizzata sottopelle dalla presenza del nuovo motore XW3 da 1124\u00a0cm\u00b3, direttamente mutuato dalla \"104 ZS\" lanciata l'anno prima, ma con potenza ridotta da 66 a 57 CV. La \"GL6\" non fu l'unica novit\u00e0 nella gamma della \"104\": sempre nel 1976 venne infatti introdotta la 104 SL, caratterizzata da tutta quella dotazione fino a quel momento riservata alla \"serie Z\", vale a dire il tergicristallo a due velocit\u00e0, la moquette sul pavimento, plancia e strumentazione specifica, sbrinalunotto, cinture di sicurezza anteriori, accendisigari, ecc. Esternamente la \"GL6\" e la \"SL\" si riconoscevano per i grandi fari anteriori ripresi pari pari dalle versioni a 3 porte e per i nuovi paraurti anteriori che integravano gli indicatori di direzione. La versione di base \"GL\" mantenne invece i vecchi fari quadrati di dimensioni minori. Vi furono anche altri aggiornamenti comuni a tutta la gamma, come la calandra che divenne a tre listelli orizzontali anzich\u00e9 cinque, ma soprattutto arriv\u00f2 finalmente il tanto sospirato portellone posteriore, che fece cos\u00ec della \"104\" la prima utilitaria a 5 porte. La consociata Renault, dal canto suo, ebbe in cambio la possibilit\u00e0 di utilizzare gli schemi dei motori montati dalla 104 per derivarne dei nuovi da utilizzare sul suo nuovo modello, la R14 lanciata proprio nel 1976.\nTante furono le novit\u00e0 per il 1976 quanto poche furono quelle dell'anno seguente, almeno per la berlina: il 1977 ha visto infatti semplicemente l'arrivo dei sedili anteriori con schienale regolabile, di serie sulla \"SL\", optional sulla \"GL6\" e non previsti per la \"GL\". Novit\u00e0 un po' pi\u00f9 consistenti per la serie Z, con l'arrivo di una versione da competizione e di una versione commerciale, ma anche di nuovi fari posteriori pi\u00f9 grandi.\nNel 1978 venne introdotta la serie limitata Sundgau, ristretta a 1.200 esemplari e basata unicamente sulla berlina a 5 porte in allestimento \"GL6\", rispetto alla quale si differenziava esternamente per una banda nera longitudinale e sottopelle per il motore XW3S da 66 CV, montato fino a quel momento solo sulla \"104 ZS\". Il successo fu grande e gli esemplari si esaurirono in breve tempo, tanto da convincere la Casa francese ad introdurre stabilmente nella gamma una versione simile: fu cos\u00ec che sempre nel 1978 nacque la 104 S, simile alla \"Sundgau\", tranne che per i cerchi di nuovo disegno con coprimozzo in plastica nera. L'allestimento era stavolta quello della \"SL\", della quale riprendeva la dotazione.\nNel 1979 la neonata \"104 S\" ricevette il nuovo motore da 1360\u00a0cm\u00b3 da 72 CV, versione depotenziata del 1.4 utilizzato in quell'anno nella \"ZS2\". La \"GL\", invece, ricevette il 1.1 da 50 CV in luogo del precedente motore da 1 litro. La \"SL\" venne sostituita dalla 104 SR, che montava un motore da 1219\u00a0cm\u00b3, sempre della potenza di 57 CV. Tale motore era lo stesso montato dalla Renault sulla sua R14 gi\u00e0 dal 1976: in cambio la Casa di Billancourt ottenne di poter usufruire del 1.4 da 72 CV che nella gamma 104 aveva cominciato ad essere montato sulle versioni \"S\" e \"ZR\", proprio in quel finire del 1979. Un altro aggiornamento si ebbe con l'arrivo della 104 GR, che sostitu\u00ec la \"GL6\" ma senza grandi variazioni di rilievo. La dotazione su tutta la gamma venne sensibilmente arricchita, con l'arrivo della predisposizione per l'impianto hi-fi, una nuova plancia comandi ed un nuovo volante a due razze.\nNel 1980 vi furono solo piccoli aggiornamenti: la berlina ricevette nuovi fari posteriori, simili nella forma e nelle dimensioni, a quelli di prima del 1975, quindi non pi\u00f9 sconfinanti oltre l'angolo, ma dotati di luci di retromarcia e retronebbia.\nVerso la fine della carriera.\nNella seconda met\u00e0 del 1981 vi fu un nuovo restyling al frontale dell'intera gamma 104: venne infatti adottata una nuova calandra, con fari anteriori sempre di grandi dimensioni, ma leggermente pi\u00f9 discreti. Contemporaneamente, le versioni \"S\" ed \"SR\" ricevettero un nuovo cambio a 5 marce.\nNel 1983, con il lancio della Peugeot 205, destinata a sostituirla, la 104 vide la sua gamma drasticamente ridotta: a partire da luglio rimase in listino solo la \"GL\" tra le berline, mentre le versioni a 3 porte potevano contare su tre versioni (Z Style, ZS e ZA). In ogni caso, tale gamma rimase confinata entro i confini della Francia, poich\u00e9 negli altri Paesi tutti i modelli e le versioni sparirono dai listini.\nLa 104 continu\u00f2 quindi la sua carriera nella sua patria naturale: nel luglio del 1984 comparve una nuova plancia rettangolare che integrava l'autoradio. La \"104 GL\" lasci\u00f2 il posto alla 104 GLS, che al contrario del modello precedente divenne molto ricca come allestimento: oltre alla nuova plancia ed all'autoradio, erano presenti infatti il cambio a 5 marce, uno spoiler anteriore, il tergicristallo posteriore, i poggiatesta anteriori e la vernice metallizzata. Il motore era sempre il 1.1 da 50 CV. \nDal 1985, tale motore, con l'uscita di scena della \"ZS\", divenne l'unico presente nella gamma 104, a questo punto composta da:\nNel 1986 su tutta la gamma comparve una nuova calandra a 3 listelli orizzontali in tinta con la carrozzeria, mentre per il 1987 ed il 1988 non vi furono pi\u00f9 novit\u00e0 di rilievo. Nel mese di maggio la gamma della 104 fu definitivamente cancellata, anche dai listini del mercato interno.\nLa 104 3 porte o 104 Serie Z.\nLa \"104\" a 3 porte o \"104 coup\u00e9\" fu lanciata nel 1973: sfruttava la meccanica della 104 a 4 porte, cos\u00ec come il pianale, ma quest'ultimo venne accorciato di 9 cm (passo ridotto da 2.42 a 2.33 m) ed anche lo sbalzo posteriore venne ridotto. In questo modo, la lunghezza complessiva della vettura venne tagliata di ben 28\u00a0cm. Il passaggio da 3.58 m a 3.30 m fece s\u00ec che la \"104 ZL\" potesse fregiarsi del titolo di auto francese pi\u00f9 corta tra quelle in produzione in quell'anno. Nonostante ci\u00f2, la massa a vuoto risult\u00f2 invariata per via dell'arricchimento della dotazione e dei rinforzi alla struttura. Frutto del progetto M15, derivato direttamente dal progetto \"M16\" che origin\u00f2 a suo tempo la 104 a 4 porte, questa nuova variante su base 104 propose nuovi contenuti, primo fra tutti il tanto sospirato portellone posteriore, il che la rendeva assai pi\u00f9 pratica durante le operazioni di carico e scarico dei bagagli. Al suo debutto, la 104 3 porte era equipaggiata con lo stesso motore XV3 che gi\u00e0 equipaggiava la versione a 4 porte, pertanto non vi furono grosse differenze nelle prestazioni dell'una e dell'altra versione.\nEsternamente, la 104 3 porte condivideva con la \"sorella\" a 4 porte solo pochi lamierati, in particolare quelli anteriori (parafanghi, paraurti e cofano motore), ma per il resto tutto era inedito e ridisegnato. Anche i fari posteriori erano quelli della 4 porte, mentre quelli anteriori erano invece molto pi\u00f9 grandi e di forma rettangolare. Internamente, spiccava il cruscotto a tre strumenti circolari anzich\u00e9 due, i sedili anteriori con schienale regolabile e lo schienale posteriore abbattibile (che era invece optional nella 4 porte). Dati i contenuti pi\u00f9 ricchi, la 104 a 3 porte si proponeva in sostanza come l'antesignana delle moderne utilitarie chic, essendo anche pi\u00f9 elegante della versione a 4 porte.\nOggi ricordata come \"104 Serie Z\", in realt\u00e0 la versione a 3 porte non aveva inizialmente questa denominazione, ma l'avrebbe acquisita solo a partire dal settembre 1975, quando la gamma della 3 porte si sarebbe sdoppiata in due modelli, dando origine alla 104 ZL ed alla 104 ZS. Mentre la prima ricalcava in tutto e per tutto la \"104 3 porte\" d'origine, la versione \"ZS\" ne voleva essere la variante sportiva, equipaggiata dal nuovo motore XW3S da 1124\u00a0cm\u00b3 in grado di erogare 66 CV di potenza massima. La \"104 ZS\" venne inoltre dotata di pneumatici dal battistrada leggermente pi\u00f9 largo, di barra stabilizzatrice anteriore di maggior diametro e di una seconda barra stabilizzatrice al retrotreno.\nNel 1977 fu introdotto il kit Rallye per la \"104 ZS\": in questo kit, necessario per l'omologazione nel gruppo 2, la potenza del motore da 1.1 litri venne portata ad 80 CV, grazie alla modifica della testata e all'adozione di due carburatori a doppio corpo. Allo scopo di montare pneumatici di maggiori dimensioni furono inoltre bombati i parafanghi di questa particolare versione, che sul mercato francese non era prevista nel listino in quanto il kit poteva essere solamente acquistato come accessorio \"aftermarket\". Per il mercato italiano, invece, venne distribuita la versione \"104 Rally\", allestita in serie limitata direttamente dalla casa francese. Sempre nel 1977 nacque la 104 ZA, ossia la versione commerciale priva di panchetta posteriore per consentire il carico di merci. Tale versione montava il motore da 954\u00a0cm\u00b3 e 45 CV di potenza massima. Nella seconda met\u00e0 dello stesso anno, la gamma della serie Z ricevette nuovi fari posteriori pi\u00f9 grandi, rettangolari ed a sviluppo orizzontale.\nAlla fine del 1978, la \"ZL\" rinunci\u00f2 al suo piccolo motore da neanche un litro di cilindrata, in favore di quello da 1124\u00a0cm\u00b3 con potenza di 57 CV. Non in tutti i mercati, per\u00f2: in alcuni Paesi, infatti, come per esempio la Germania o il Regno Unito, rimase in listino la \"ZL\" con il vecchio motore da 46 CV.\nNel gennaio del 1979, avvenne il lancio della 104 ZS2, una versione limitata (solo 1.000 esemplari) dell'ormai popolare 3 porte francese, nella quale venne montato il nuovo motore XYR da 1360\u00a0cm\u00b3 e ben 93 CV di potenza massima. I maggiori ingombri del motore costrinsero la ruota di scorta a spostarsi nel vano bagagli. Esternamente la \"ZS2\" si riconosceva per la verniciatura color grigio scuro (l'unica disponibile per la \"ZS2\") e per la banda longitudinale rossa. Alla fine del 1979 la piccola \"ZL\" venne sostituita dalla 104 ZR, che montava sempre lo stesso motore da 1.1 litri; nello stesso anno la \"ZS\" ricevette il 1.4 da 72 CV montato in quel periodo anche sulla \"104 S\" a 5 porte. Tale motore, che in questo caso erogava fino a 72 CV di potenza massima era lo stesso che la Renault cominci\u00f2 a montare sulla \"R14 TS\" nello stesso periodo. Si perpetuava cos\u00ec nel tempo l'accordo tra le due Case francesi in virt\u00f9 della joint-venture SFM.\nNella seconda met\u00e0 del 1980, vi fu l'arrivo della 104 Z, nuova versione di base subito distinguibile esternamente per l'adozione del frontale con i piccoli fari quadrati fino a quel momento riservati alle sole berline di base, ossia la \"L\" (non pi\u00f9 in produzione da anni) e la \"GL\", poi sostituita dalla \"GR\". Il motore montato era una versione assai depotenziata del motore da 1124\u00a0cm\u00b3, che in questo caso arrivava ad erogare 50 CV. Il successo arrise anche a questa versione, a tal punto da spingere la Casa di Sochaux ad approntare una nuova versione limitata, denominata Z Plus, lanciata nell'aprile del 1981 e caratterizzata dalla verniciatura di color nero, dallo spoiler anteriore e dalle scritte identificative rosse su di esso e sulla parte bassa delle fiancate. Anche in questo caso i 3.000 esemplari previsti andarono tutti a ruba, tanto che nell'ottobre del 1981 la serie \"Z Plus\" venne nuovamente riproposta, questa volta con una tiratura di 5.000 esemplari ed usufruendo inoltre anche del restyling al frontale che nel frattempo era stato effettuato per tutte le 104, anche le berline. Sempre negli ultimi mesi del 1981, la \"ZS\" benefici\u00f2 dell'arrivo di un cambio a 5 marce, lo stesso che nel medesimo periodo and\u00f2 ad equipaggiare le versioni di punta della berlina.\nNella seconda met\u00e0 del 1982, la \"ZR\" venne tolta dal listino, mentre la \"ZS\" ricevette l'alimentazione a carburatore doppio corpo, in modo da ottenere una potenza massima di 80 CV. La versione da 72 CV rimase per\u00f2 in listino ancora per un anno assieme alla ZS pi\u00f9 potente.\nAll'inizio del 1983 la \"ZR\" non pi\u00f9 in listino fu sostituita dalla Style Z, ennesima edizione limitata con decorazioni adesive sulle fiancate, mentre la ZS da 72 CV usc\u00ec dal listino. Anche per la serie Z la commercializzazione e la produzione rimase limitata al mercato interno.\nPochissime e di dettaglio le modifiche per l'anno 1984, mentre nell'aprile del 1985 la \"ZS\" usc\u00ec di produzione. Nello stesso anno la \"Style Z\" fu riproposta nuovamente, questa volta con cambio a 5 marce.\nNel 1986 le versioni a 3 porte, compresa la \"ZA\", ricevettero delle decorazioni adesive sotto il lunotto posteriore e la \"Z\", in particolare, usufru\u00ec di nuovi rivestimenti simili a quelli della 205. Nel 1987 fu allestita un'ultima edizione limitata denominata Clips e caratterizzata dalla verniciatura grigia con inserti gialli. Anche gli interni ed i rivestimenti seguirono lo stesso orientamento cromatico.\nAnche per la serie Z, la fine del 1988 vide l'arrivo del pensionamento definitivo.\nRiepilogo caratteristiche.\nDi seguito vengono riepilogate le varie versioni previste per la gamma della \"104\". I prezzi riportati sono espressi in franchi francesi e si riferiscono al momento del debutto nel mercato interno.\nVa detto che i dati riportati nella tabella soprastante si riferiscono in particolar modo alla gamma francese: a seconda dei mercati stranieri, possono esservi differenze anche sensibili rispetto alle versioni descritte ed alle loro caratteristiche. Per esempio, in Italia, per qualche tempo, la \"104 ZR\" \u00e8 stata commercializzata con motore da 954\u00a0cm\u00b3 anzich\u00e9 1124.\nAttivit\u00e0 sportiva.\nLe versioni ZS e ZS2 della 104 fecero da nave scuola per molti giovani aspiranti piloti. Spesso, molti preparatori e piloti privati si cimentavano in esperimenti per trasformare le piccole vetture in autentiche belve da corsa. \nC'\u00e8 stato addirittura chi ha provato a sovralimentare alcune 104.\nNon mancarono neppure i successi: nel 1977, per esempio, alla \"24 Ore di Chamonix\", due 104 ZS si piazzarono rispettivamente prima e seconda, mentre alla \"Ronda Invernale\", altre tre 104 ZS arrivarono prima, terza e ottava.\nPrototipi e fuoriserie.\nSulla base della 104 sono stati realizzati alcuni studi per possibili altre varianti, varianti rimaste purtroppo tutte quante allo stadio di prototipo. In altri casi sono state realizzate delle vere e proprie versioni fuoriserie.\nVanno infine ricordati la versione furgonata realizzata sulla base della berlina, anch'essa un prototipo, e la versione cabriolet denominata \"LM5\"."}
{"id": "469703", "revid": "110157", "url": "https://it.wikipedia.org/wiki?curid=469703", "title": "Assolutamente lui - Zettai kareshi", "text": " \u00e8 un manga in sei volumi di Yuu Watase, serializzato per la prima volta sulla rivista \"Sh\u014djo Comic\".\nLa serie \u00e8 stata in seguito adattata in un dorama di undici episodi dal titolo . A ottobre 2010 \u00e8 stata confermata la produzione di una versione taiwanese che andr\u00e0 in onda nel 2012, analogamente con la versione sud coreana.\nTrama.\nRiiko Izawa \u00e8 una sedicenne che vive sola poich\u00e9 i suoi genitori viaggiano molto per lavoro. Non essendo molto dotata in cucina e nei lavori di casa \u00e8 Soshi, il suo vicino ed amico d'infanzia ad occuparsi di lei.\nIl sogno di Riiko \u00e8 di trovare un fidanzato, ma ogni volta che si dichiara a qualcuno, viene immediatamente respinta. Proprio dopo l'ennesima delusione d'amore, la ragazza trova in un giardino pubblico un cellulare che stava suonando.\nRiiko risponde e trova dall'altro capo del telefono il legittimo proprietario del telefonino, Gaku Namikiri. Per ripagare Riiko di avergli riportato l'oggetto smarrito, Gaku promette a Riiko di ripagarla con qualsiasi cosa. Pur perplessa, Riiko domanda un fidanzato.\nCon naturalezza, Gaku dona alla ragazza un biglietto da visita della Kronos Heaven, la ditta per cui lavora: sul biglietto \u00e8 riportato l'indirizzo di un sito web chiamato \"Lover Shop\"!\nArrivata a casa, seppure incredula, la ragazza decide di dara una sbirciatina al \"Lover Shop\" e scopre che da questo sito si pu\u00f2 ordinare un fidanzato su misura!\nRiiko si diverte dunque a impostare le infinite caratteristiche del suo uomo ideale.\nIl giorno dopo arriva a casa sua un pacco enorme: mentre lo apre, Riiko viene travolta da qualcosa di molto pesante. Si direbbe a tutti gli effetti un essere umano.\nAd un attento esame, l'oggetto si rivela un androide e per metterlo in funzione \u00e8 necessario baciarlo sulla bocca. Dopo la sorpresa iniziale, Riiko si fa coraggio e bacia Night, come lei stessa chiama il suo ragazzo ideale.\nDopo essere stato acceso, Night pu\u00f2 finalmente attuare quello per cui \u00e8 stato programmato: diventare il ragazzo perfetto per lei."}
{"id": "469705", "revid": "62221", "url": "https://it.wikipedia.org/wiki?curid=469705", "title": "Diserbatura", "text": ""}
{"id": "469706", "revid": "92920", "url": "https://it.wikipedia.org/wiki?curid=469706", "title": "Cessione del credito", "text": "La cessione del credito \u00e8 un accordo tramite cui un soggetto, detto cedente, trasferisce a un altro (cessionario) il suo credito verso un debitore (ceduto).\nLa cessione \u00e8 un termine usato solitamente per il trasferimento dei diritti di credito e dei diritti personali di godimento, nonch\u00e9 di altre posizioni soggettive \"parziali\"; \u00e8 un termine che perci\u00f2 pu\u00f2 riguardare anche i cosiddetti acquisti derivativo-costitutivi, in base ai quali - sulla base di una posizione soggettiva pi\u00f9 ampia - si trasferisce una posizione soggettiva pi\u00f9 ristretta.\nI termini \"trasferimento\" e \"cessione\" non sempre coincidono: il primo di solito investe i diritti reali e implica l'acquisto dell'intera posizione soggettiva che faceva capo al dante causa.\nPresupposti della cessione.\nI presupposti per aversi cessione del credito sono due:\nGeneralmente non sono disponibili certe situazioni soggettive inerenti alla persona del titolare (come ad esempio i crediti per alimenti) oppure intimamente connessi con una posizione soggettiva pi\u00f9 ampia, come avviene ad esempio con riferimento ai diritti potestativi. Qui si \u00e8 posto in dottrina il problema della cedibilit\u00e0 del patto di riscatto, che risulta indisponibile e incedibile se configurato come \"diritto potestativo di recesso\", e invece cedibile se considerato come condizione risolutiva del contratto.\nPer quanto riguarda i cosiddetti diritti accessori, di regola \u00e8 ammessa la loro cessione unitamente ai diritti principali cui ineriscono, ma in taluni casi \u00e8 ammissibile anche una cessione autonoma (ad esempio, cessione del diritto agli interessi).\nDisciplina.\n\u00c8 un contratto trilaterale (rileva l'accordo concluso tra cedente, cessionario e ceduto (debitore) che pu\u00f2 opporsi in caso di prestazioni ad intuitu personae) con efficacia consensuale (il trasferimento del diritto avviene con il raggiungimento dell'accordo e a seguito della notifica al debitore). Il creditore cedente aliena ad un terzo, detto cessionario, il proprio diritto di credito, dietro il pagamento di un corrispettivo o a titolo gratuito.\nSe la cessione \u00e8 a titolo oneroso il creditore cedente dovr\u00e0 garantire l'esistenza e la validit\u00e0 del diritto di credito; se invece la cessione sar\u00e0 a titolo gratuito il creditore cedente risponder\u00e0 al cessionario solo per evizione.\nLa notifica al debitore dell'avvenuta cessione \u00e8 prassi necessaria per rendere efficace il negozio; ove manchi la notifica ed il debitore esegua la prestazione nei confronti del creditore cedente, questo comportamento non gli potr\u00e0 essere imputato e far sorgere in capo ad esso alcuna responsabilit\u00e0.\nSe sono avvenute pi\u00f9 cessioni dello stesso diritto di credito sar\u00e0 valida la cessione la cui notifica \u00e8 stata per prima conosciuta dal debitore.\nIl terzo subentra nella titolarit\u00e0 del diritto il cui oggetto e i cui elementi accessori (garanzie reali e personali, privilegi) non mutano per l'avvenuta cessione, ma vengono anzi mantenuti.\nLa cessione pu\u00f2 essere:\nUlteriore figura di cessione \u00e8 la cessione del credito in garanzia, che si configura come ipotesi intermedia fra pegno di crediti e cessione pro solvendo (\"in funzione di adempimento\").\nPossono essere oggetto di cessione di credito non solo il diritto al conseguimento di una somma di denaro, ma anche il credito di una qualunque prestazione di dare, fare o consegnare.\nUna giurisprudenza consolidata ha stabilito che la qualit\u00e0 della cessione (pro-soluto o pro-solvendo) \u00e8 basata sulla sostanza e non sulla forma, vale a dire che non deve fare riferimento al testo letterale del contratto di cessione che vincola le parti, ma al reale rapporto esistente tra le parti. \nSe questo rapporto si svolge come un contratto di cessione \"pro-solvendo\", prevale il contratto sotteso e sussiste il diritto di retrocessione del credito anche se l'intero contratto si esprime senza equivoci a favore del \"pro-soluto\", e tutte le clausole relative sono automaticamente nulle. \nSono esempi di questo rapporto sotteso:\nCaso dubbio \u00e8 l'incasso del credito in un'unica \"tranche\" non anticipato e condizionato al pagamento del debitore.\nContabilizzazione.\nPossono essere depennati dal bilancio solamente i crediti ceduti \"pro-soluto\" in via sia formale che sostanziale, con il trasferimento effettivo del rischio di insolvenza dei debitori. Se la cessione \u00e8 formalmente \"pro-solvendo\", oppure in presenza di un contratto di tipo \"pro-solvendo\" che ne sottende in realt\u00e0 uno in sostanza \"pro-soluto\", i crediti oggetto di cessione devono permanere in contabilit\u00e0.\nLa violazione di questi principi contabili configura il reato di falso in bilancio.\nL'art. 1260 del Codice civile.\nL'art. 1260 del Codice civile dispone: \"\u00abIl creditore pu\u00f2 trasferire a titolo oneroso o gratuito il suo credito, anche senza il consenso del debitore, purch\u00e9 il credito non abbia carattere strettamente personale, o il trasferimento non sia vietato dalla legge. Le parti possono escludere la cedibilit\u00e0 del credito, ma il patto non \u00e8 opponibile al cessionario, se non si prova che egli lo conosceva al tempo della cessione\u00bb\".\nIn quest'ultimo caso, se il cedente viola il patto sar\u00e0 comunque obbligato al risarcimento verso il debitore ceduto, ma la cessione avr\u00e0 comunque effetti, salvo si dimostri la malafede del cessionario.\nIl cessionario (art. 1264) \u00e8 tenuto alla notifica della cessione al ceduto (debitore) dato che, in mancanza di essa, se il ceduto adempie al cedente invece che al cessionario egli \u00e8 liberato dall'obbligazione a meno che il cessionario non provi che il ceduto era a conoscenza dell'esistenza della cessione. In questo caso il ceduto dovr\u00e0 pagare nuovamente al cessionario, salvo vedersi poi restituito il pagamento dal cedente.\nObbligazione del cedente \u00e8 quella di garantire l'esistenza del credito al momento della cessione (\"pro soluto\"), mentre il cedente non risponder\u00e0 dell'eventuale inadempimento del contraente ceduto a meno che egli non dichiari espressamente di assumersi tale garanzia (in tal caso si avr\u00e0 cessione \"pro solvendo\")."}
{"id": "469707", "revid": "287204", "url": "https://it.wikipedia.org/wiki?curid=469707", "title": "Peter Corcoran", "text": " \nBiografia.\nNacque nel 1740 ad Athy Co. Kildare in Irlanda, figlio di un contadino lavor\u00f2 nella fattoria di famiglia fino all'et\u00e0 di vent'anni. Nel 1760 alcune fonti affermano che si rese responsabile di un omicidio durante una animata discussione per una donna. Rimane il fatto che Concorad lasci\u00f2 il suo paese natale e part\u00ec per l'Inghilterra, non torn\u00f2 mai pi\u00f9 in Irlanda.\nSi stabil\u00ec a Birmingham dove lavor\u00f2 in una miniera di carbone, si trasfer\u00ec a Portsmouth e lavor\u00f2 come marinaio. In questi anni cominci\u00f2 a praticare lo sport del pugilato. Per continuare a coltivare la passione per il pugilato Corcoran si trasfer\u00ec a Londra.\nApr\u00ec un locale bar nella parte est della citt\u00e0 mentre la sua carriera pugilistica stava andando a gonfie vele. Apr\u00ec una Pubblic House pi\u00f9 grande ma gli affari cominciarono ad andare male e arrivarono i primi problemi economici. Questo \u00e8 il periodo pi\u00f9 oscuro della vita di Corcoran. Pare che molto probabilmente furono i problemi finanziari a convincere Concorad a combattere con Sellars. Incontro che segn\u00f2 la sconfitta del pugile irlandese ma anche la scomparsa totale e misteriosa di tutti i suoi debiti.\nLa soluzione dei debiti fu comunque di breve durata, dopo alcuni anni sub\u00ec il pignoramento del locale. Non sappiamo quando fu l'anno della sua morte, le spese per il suo funerale furono sostenute da una colletta pubblica. Il primo irlandese a vincere il campionato d'Inghilterra e per questo campione del mondo mor\u00ec nella completa povert\u00e0.\nCarriera.\nQuando giunse a Londra il pugile Concoran trov\u00f2 un valido sponsor nel colonnello Dennis Kelly, che finanzi\u00f2 i suoi allenamenti e organizz\u00f2 i suoi incontri.\nIl 4 settembre 1769 Corcoran vinse il suo primo incontro all'Hyde park di Londra contro il forte Bill Turner, considerato uno dei migliori pugili in circolazione. Successivamente disput\u00f2 altri tre incontri contro Tom Dalton, Joe Davis e Bob Smiler, vincendoli tutti, cos\u00ec facendo ebbe diritto a sfidare il campione in carica Bill Darts.\nIl 18 maggio 1771, dopo la corsa di cavalli all'Epsom Down, i due si sfidarono. L'incontro fu brevissimo e controverso, dopo nemmeno un minuto Corcoran mise al tappeto Darts e cos\u00ec sia Concorad che il colonnello Kelly intascarono un premio in denaro cospicuo. Non esistono prove concrete ma l'ombra dell'imbroglio infanga la vittoria di Corcoran.\n\u00c8 pur vero che il pugile irlandese mantenne il titolo per cinque anni sconfiggendo numerosi avversari. Nel 1774 vinse contro Sam Peters in un incontro disputato all'abbazia di Waltham. Anche in questo incontro molti gridarono allo scandalo perch\u00e9 si diffuse la notizia di un probabile accordo tra i pugili.\nPerse il titolo contro Herry Sellars il 16 ottobre 1776, incontro di 32 riprese disputato a Staines nel Middlesex."}
{"id": "469709", "revid": "547034", "url": "https://it.wikipedia.org/wiki?curid=469709", "title": "The Eraser", "text": "The Eraser \u00e8 il primo album da solista di Thom Yorke dei Radiohead, pubblicato il 10 luglio 2006. \u00c8 stato prodotto da Nigel Godrich, frequente collaboratore dei Radiohead.\nTracce.\nTesti e musiche di Thom Yorke, eccetto dove diversamente indicato.\nGuida alle tracce.\nThe Eraser.\nLa traccia \u00e8 basata su un sample di piano, registrato su un dittafono, suonato da Jonny Greenwood, il chitarrista dei Radiohead, nella sua abitazione circa un anno e mezzo prima della realizzazione dell'album. Yorke racconta di aver messo in ordine differente i vari pezzi che componevano il sample e di aver cos\u00ec dato vita alla canzone [v. intervista Rolling Stone luglio 2006].\nAnalyse.\nLa traccia \u00e8 stata ispirata da un blackout avvenuto a Oxford, la citt\u00e0 dove Yorke abita. Come racconta nell'intervista redatta su Rolling Stones, si trovava in una via storica nel centro della citt\u00e0, quando il blackout \u00e8 avvenuto e ai suoi occhi la citt\u00e0 aveva uno straordinario fascino, dato anche grazie alle candele che erano state accese in alcune case per compensare la mancanza di elettricit\u00e0 . Questo contesto \u00e8 facilmente constatabile nelle seguenti linee del testo della canzone: \"like candles in the city / you'll never look so pretty / while power cuts and blackouts / sleeping like babies\" (traduzione: \"come candele nella citt\u00e0 / non sembrerai mai tanto bella / mentre nelle interruzioni di corrente e nei blackout / dormiamo come bambini\").&lt;br&gt;\nIl brano accompagna i titoli di coda del film \"The Prestige\" diretto da Christopher Nolan.\nThe Clock.\nLa traccia nasce nella casa di Yorke sotto l'influenza di un disco di musica araba, pieno di riff di chitarra molto veloci e ripetitivi. Secondo Yorke [vedi intervista The Globe and mail, 14 giugno 2006] la canzone si avvicina allo stile skiffle di Johnny Cash.\nBlack Swan.\nLa traccia \u00e8 basata su un sample appartenente all'era di Kid A ed eseguito dal chitarrista dei Radiohead Ed O'Brien e dal batterista della band Philip Selway. Il brano accompagna i titoli di coda del film A Scanner Darkly.\nSkip Divided.\nNessuna informazione disponibile su questa traccia momentaneamente.\nAtoms For Peace.\n\"Atoms for Peace\" \u00e8 il motto dell'International Atomic Energy Agency e anche di un discorso di Dwight D. Eisenhower del 1953.\n...And It Rained All Night.\nNessuna informazione disponibile su questa traccia momentaneamente.\nHarrowdown Hill.\nHarrowndown Hill si trova nello Oxfordshire ed \u00e8 il posto dove \u00e8 stato ritrovato il cadavere di Dr David Kelly, che aveva messo in dubbio il possesso da parte di Saddam Hussein di armi di distruzioni di massa. La sua morte \u00e8 avvolta nel mistero e ci\u00f2 sembra, anche secondo intervista rilasciate da Yorke (v. sempre \"Rolling Stones\" luglio 2006), aver ispirato la canzone.\nCymbal Rush.\nLa traccia deriva da un'altra canzone, \"Try to Save Your Prize\", gi\u00e0 presente nel DVD dei Radiohead \"The most Gigantic Lying Mouth of all time\". Yorke asserisce di aver avuto in mente la struttura base della canzone per tre anni senza mai sapere come svilupparla, fino alla sua inclusione nell'album.\nCollegamenti esterni.\nSito ufficiale dell'album"}
{"id": "469710", "revid": "110157", "url": "https://it.wikipedia.org/wiki?curid=469710", "title": "Diserbo", "text": "Il diserbo o, pi\u00f9 in generale, il controllo delle piante infestanti, \u00e8 la pratica che mira alla loro eliminazione o contenimento, allo scopo di ridurne la competizione o il danno nei confronti di coltivazioni, animali al pascolo, aree verdi, manufatti o infrastrutture create dall'uomo. I mezzi impiegati possono essere diversi:\nCi sono anche alternative valide al diserbo, come ad esempio la semina di piante a bassa competizione, sperimentata in viticoltura utilizzando specie o variet\u00e0 di trifoglio o graminacee a bassa statura ma in grado di impedire la crescita di altre infestanti."}
{"id": "469712", "revid": "89009", "url": "https://it.wikipedia.org/wiki?curid=469712", "title": "Basilica dei SS. Apostoli", "text": ""}
{"id": "469714", "revid": "1776051", "url": "https://it.wikipedia.org/wiki?curid=469714", "title": "Derendingen", "text": "Derendingen (toponimo tedesco) \u00e8 un comune svizzero di 6\u00a0319 abitanti del Canton Soletta, nel distretto di Wasseramt."}
{"id": "469716", "revid": "767487", "url": "https://it.wikipedia.org/wiki?curid=469716", "title": "John Jackson (pugile)", "text": "Jackson, figlio di un ricco imprenditore edile, apparteneva ad uno stato sociale elevato. Amava vestire bene e comportarsi in modo corretto con tutti: grazie a Jackson le buone maniere e la correttezza fecero il loro ingresso nel rude sport del pugilato.\nJackson possedeva un fisico imponente ed era un grande atleta, eccelleva nella corsa veloce e nel salto in lungo. Pesava pi\u00f9 di 90 kg ed era alto 1,80 m di altezza. La sua tecnica di pugile era ottima, potente e veloce, utilizzava sia il sinistro che il destro per colpire l'avversario, in un periodo storico in cui i pugili possedevano un unico pugno forte. Jackson, assieme a Mendoza, dette inizio ad una fase nuova del pugilato, non pi\u00f9 forza e violenza ma tecnica e tattica.\nNel 1788 vinse il suo primo incontro di pugilato contro William Fewterel, un pugile di grande esperienza. Il successivo incontro lo disput\u00f2 contro George Ingelston: avrebbe vinto facilmente se nella terza ripresa non fosse scivolato rovinosamente sul pavimento del ring. Alcune fonti narrano che nell'episodio Jackson ruppe una gamba, in ogni caso and\u00f2 a terra, per questo Ingelston fu dichiarato vincitore.\nDeciso per il ritiro, si allontan\u00f2 dal ring per sei anni, finch\u00e9 non gli fu proposta la possibilit\u00e0 di combattere contro il campione Daniel Mendoza per il titolo di campione d'Inghilterra.\nI due si sfidarono nel 1795, Jackson vinse dopo nove riprese. Alla luce delle regole moderne la vittoria di Jackson \u00e8 da considerarsi molto discutibile. Egli alla quinta ripresa immobilizz\u00f2 Mendoza, trattenendolo con una mano per i capelli, mentre con l'altro braccio colpiva violentemente. I secondi di Mendoza protestarono animatamente cos\u00ec che fu richiesto l'intervento degli arbitri. Per risolvere la controversia si pose mano al regolamento (London Prize Ring Rules). Non venne ravvisata alcuna irregolarit\u00e0, per questo l'incontro prosegu\u00ec. Dal sesto all'ottavo round Mendoza \u00e8 ferito e quindi costretto a rimanere sulla difensiva. Nel nono round Mendoza non ha nessuna chance, Jackson \u00e8 ancora fresco come all'inizio dell'incontro. Mendoza non riesce pi\u00f9 ad evitare i colpi di Jackson, cade a terra e si arrende.\nDopo la vittoria Jackson si ritir\u00f2 definitivamente, nella sua carriera disput\u00f2 quindi solo tre incontri in totale. Concentr\u00f2 la sua attenzione nell'insegnamento presso l'accademia della boxe fondata da lui stesso a Londra.\nFu istruttore di molti nobili dell'epoca come il poeta Lord Byron. Si fece promotore dell'utilizzo dei guantoni protettivi inventati da Jack Broughton.\nDurante l'incoronazione di Giorgio IV, fu scelto come selezionatore delle guardie cerimoniali. Form\u00f2 una squadra di diciotto pugili. \nMor\u00ec all'et\u00e0 di 76 anni; sulla sua tomba fu posta una statua di un leone a simboleggiare la sua grande forza e abilit\u00e0."}
{"id": "469719", "revid": "124747603", "url": "https://it.wikipedia.org/wiki?curid=469719", "title": "Ernst K\u00e4semann", "text": "K\u00e4semann si laurea nel 1931 a Marburgo con Rudolf Bultmann, di cui \u00e8 uno dei principali allievi. Dal 1933 al 1946 K\u00e4semann \u00e8 pastore della comunit\u00e0 evangelica di Gelsenkirchen \u2013 Rotthausen, dove si segnala per l'opposizione contro il regime di terrore nazista.\nNel dopoguerra K\u00e4semann divenne professore di Nuovo Testamento a Magonza dal 1946 al 1952, poi a Gottinga fino al 1959 e, infine, sino al 1971 a Tubinga.\nFu a Gottinga, nel 1954, che K\u00e4semann pubblic\u00f2 il suo saggio pi\u00f9 famoso, \"Das problem des historischen Jesus\"; con tale testo egli affermava \u2013 in opposizione al proprio maestro Bultmann - che era possibile avere una conoscenza sicura sulla vita di Ges\u00f9 e sul suo messaggio, avvicinandosi cos\u00ec di nuovo all'impostazione di Ferdinand Christian Baur.\nK\u00e4semann applica un doppio criterio di differenziazione alla tradizione sinottica. Un \"logion\" di Ges\u00f9 \u00e8 da ritenersi certamente originale, quando non lo si pu\u00f2 ricondurre n\u00e9 all'ambiente ebraico n\u00e9 alla vita e all'insegnamento dei primi cristiani. A ci\u00f2 K\u00e4semann aggiunge il criterio del riferimento multiplo e della coerenza del \"logion\" con altre parole di Ges\u00f9 che si sono dimostrate originali. Questi criteri si sono imposti nella ricerca su Ges\u00f9 e hanno rappresentato, per ben trent'anni, il metodo di lavoro dominante nella ricerca neotestamentaria.\nK\u00e4semann vide, inoltre, nell'apocalittica giudaica, nella quale egli inserisce il messaggio di Ges\u00f9, l'elemento pregnante della dottrina della giustificazione di San Paolo e \"la madre della teologia cristiana\". In questo senso egli \u00e8 stato uno degli ultimi esperti neotestamentari che abbia presentato un concetto comune storico\u00a0\u2013 teologico.\nNegli ultimi anni la vita di K\u00e4semann fu segnata dalla tragica scomparsa della figlia Elisabeth K\u00e4semann, che fu sequestrata e fatta sparire dalle forze di sicurezza argentine durante la dittatura militare. Essa fu probabilmente\u00a0\u2013 come tanti altri desaparecidos \u2013 uccisa il 24 maggio 1977."}
{"id": "469720", "revid": "37401", "url": "https://it.wikipedia.org/wiki?curid=469720", "title": "Era (tempo)", "text": "Nel linguaggio della cronologia si usa il termine era per indicare il conteggio degli anni a partire da una data particolare. Ad esempio la nascita di Ges\u00f9 Cristo per l'era cristiana, l'Egira per l'era musulmana, la creazione del mondo per le ere ebraiche e bizantina.\n\"Era\" \u00e8 una parola usata comunemente per indicare un lungo periodo di tempo. Quando viene utilizzata in campo scientifico, per esempio in geologia, essa pu\u00f2 indicare periodi di tempo ben definito, ma di lunghezza arbitraria, come ad esempio il Mesozoico, era iniziata circa 250 milioni di anni fa e terminata circa 65 milioni di anni fa, un arco di tempo delimitato da un evento di inizio e un evento di fine. Quando utilizzato in storia, il termine \"era\" pu\u00f2 indicare un periodo di tempo che comprende gli anni del regno di un monarca. Nel linguaggio colloquiale, il termine \"era\" denota un lungo intervallo di tempo delimitato da eventi che possono cambiare la storia in maniera significativa.\nEtimologia.\nLa parola deriva dal tardo latino \"aera\" che indicava \"un'era o un'epoca dal cui inizio si calcola il tempo\".\nLe ere presso i popoli antichi.\nSumeri ed egiziani.\nI Sumeri misuravano il tempo dando a ciascun anno un nome particolare e non vi era l'idea di era o di epoca. In Egitto e in Babilonia, invece, era in uso il conteggio degli anni che intercorrevano tra un regno e un altro.\nI greci e l'era delle olimpiadi.\nNella Grecia antica si utilizzava, come misura di un tempo pi\u00f9 esteso rispetto al semplice anno, la \"generazione\", un periodo di tempo di circa 27 anni.\nL'era pi\u00f9 usata dai greci fu quella delle Olimpiadi: con questo sistema di misurazione del tempo calcolando il numero dell'anno degli ultimi giochi olimpici, organizzati ogni quattro anni, e il numero di olimpiadi trascorso da questo punto nel tempo. Il sistema rest\u00f2 in uso anche dopo l'abolizione delle olimpiadi decisa da Teodosio I nel 394 tra i Greci e i Romani\nNel periodo ellenistico, a cominciare da Eforo, le Olimpiadi furono usate come epoca per i calendari. In questo sistema, la prima Olimpiade \u00e8 durata dall'estate del 776 a.C. all'estate del 772 a.C.\nArabi.\nLa principale era riconosciuta \u00e8 quella dei Seleucidi, iniziata nel 312 a.C. quando Seleuco entr\u00f2 a Babilonia. Questa era fu adottata come misura del tempo in Asia per un lungo periodo. A questa era si fa riferimento in diverse culture e con diverse denominazioni: tra gli ebrei era ricordata come \"era dei contratti\", perch\u00e9 in quel periodo erano obbligati ad utilizzare questo sistema temporale di riferimento nella stipula dei contratti; \"era dei greci\" o \"era di Alessandro\" tra i Siriani cristiani e gli Arabi; \"era dell'uomo dalle due corna\", tra gli arabi, per le corna di Ammone sulle effigi di Alessandro. Le ere degli Arsacidi, dei Sasanidi e di Yazdgard furono meno utilizzate.\nIn molti documenti era sovente l'utilizzo delle ere dei Seleucidi e degli Arsacidi. Yazdgard III fu l'ultimo sovrano della dinastia sasanide e diede inizio ad una nuova era che veniva calcolata dal 632, anno in cui Yazdgard si sedette sul trono.\nL'era di Nabonassar.\nL'era di Nabonassar, re di Babilonia, fu creata dall'astronomo Claudio Tolomeo nel II secolo d.C.. Nabonassar venne da lui utilizzato come punto di partenza perch\u00e9 era il sovrano pi\u00f9 antico scovato nelle sue tavole cronologiche che andavano indietro nel tempo fino al 747 a.C., anno della sua presa del potere.\nQuesta era venne utilizzata prettamente dagli storici insieme all'era di Filippo III Arrideo, periodo di tempo che si collocava cronologicamente dopo L'era di Nabonassar.\nI Romani e l'era ab Urbe condita.\n\"Ab Urbe condita\": denominazione collegata con \"Anno Urbis Conditae\", \"AUC\" o \"au\" (Cassio Dione Cocceiano utilizza \"a.u.\" nella sua \"Storia Romana\") \u00e8 una locuzione latina e significa \"dalla fondazione della citt\u00e0 (di Roma)\", data tradizionalmente impostata nel 753 a.C. \"Ab Urbe condita\" \u00e8 un sistema di numerazione degli anni usato da alcuni antichi storici romani per identificare anni o date particolari. La data tradizionale per la fondazione di Roma \u00e8 il 21 aprile 753 a.C. e fu calcolata da Varrone. Secondo i calcoli di Varrone, l'anno della fondazione fu il 753 a.C. mentre Cicerone fiss\u00f2 la data al 754 a.C. dopo altri calcoli. Varrone pu\u00f2 aver utilizzato la lista consolare con i suoi eventuali e probabili errori, e chiam\u00f2 l'anno dei primi consoli \"245 ab urbe condita\", accettando i 244 anni di intervallo di Dionigi di Alicarnasso comprendenti il periodo dei re dopo la fondazione di Roma. La correttezza del calcolo di Varrone non \u00e8 stato provata scientificamente, ma la sua datazione \u00e8 ancora utilizzata in storiografia. Durante il Rinascimento si utilizzava tale sistema per datare i manoscritti romani; ci\u00f2 ha sempre fatto credere, nell'immaginario comune, che i romani erano soliti utilizzare tale sistema per identificare gli anni. In realt\u00e0, gli storici moderni hanno utilizzato il sistema AUC molto pi\u00f9 frequentemente di quanto facevano gli stessi romani. Il metodo dominante per identificare un anno in epoca romana era nominare i due consoli in carica durante tale anno. Dopo l'era consolare, fu utilizzato un sistema che prevedeva il computo degli anni a partire dal console FI. Basilio.\nAnche gli anni del regno di un imperatore furono utilizzati per identificare gli anni, soprattutto nell'Impero Bizantino dopo il 537, quando Giustiniano ne richiese l'utilizzo.\nDurante il Basso Impero, si utilizzarono anche le indizioni per calcolare il passare del tempo in base all'annualit\u00e0 del versamento del tributo sotto Diocleziano. Tale periodo iniziava nel 297-298 o nel 312-313 d.C., e fu largamente utilizzato anche nell'alto Medioevo. Si utilizzarono inoltre numerosi metodi di calcoli in base anche ad ere locali, ossia a periodi di tempo calcolati da una citt\u00e0 sottomessa all'impero in base alla data di sottomissione o alla data di elargizione dell'autonomia concessa dall'impero stesso. Furono questi i casi di Adana, Amio, Amasya, Mopsueste, Sinope. Per Gerasa, Pella, Antiochia, Gaza l'era partiva dalla data della concessione di autonomia concessa da Pompeo (periodo compreso dal 64 al 61 a.C.) o dall'autonomia concessa da Cesare (periodo compreso negli anni 48-47-46 a.C.). I papiri di Ossirinco in Egitto rivelarono ad esempio l'utilizzo di almeno otto ere diverse nel calcolo degli anni della citt\u00e0. L'era di Spagna inizia dal 38 a.C. e l'inizio coincide col primo giorno dell'anno successivo alla concessione a Ottaviano del governo della Spagna.\nDal regno dell'imperatore Claudio (41-54 d.C.) in poi, il metodo di calcolo di Varrone sostitu\u00ec altri metodi contemporanei. Celebrare l'anniversario della citt\u00e0 imperiale divenne parte della propaganda imperiale stessa. Claudio fu il primo a tenere le celebrazioni in onore dell'anniversario della citt\u00e0, nel 48 d.C., 800 anni dopo la fondazione. Adriano e Antonino Pio tennero celebrazioni simili, nel 121 d.C. e nel 147/148 d.C. rispettivamente.\nNel 248 d.C., Filippo l'Arabo celebr\u00f2 il primo millennio di Roma, con i Ludi Saeculares organizzati per il decimo secolo di Roma. Anche le monete coniate sotto il suo regno commemoravano la celebrazione.\nLe ere ebraiche.\nNel corso della loro storia, gli Ebrei hanno misurato il tempo prendendo come punti di inizio e di fine di un'era determinati avvenimenti storici: l'esilio dall'Egitto, la cattivit\u00e0 babilonese (586 a.C.), la costruzione del secondo Tempio (538 a.C.), la liberazione da parte dei Maccabei (143 a.C.). I sistemi adottati nelle cronache da Eusebio di Cesarea utilizzano un'era di Abramo il cui inizio pu\u00f2 essere individuato nel 2016 a.C.\nOggi il calendario ebraico fa uso di un'era mondiale, o dalla creazione del mondo tradizionalmente fissata al 3760 a.C.\nL'era dei martiri o di Diocleziano.\nL'era dei martiri (in latino: \"anno martyrum\" o \"AM\"), nota anche come l'era di Diocleziano (in latino: \"Diocletiani anno\"), \u00e8 un metodo di numerazione degli anni utilizzato dalla Chiesa di Alessandria a partire dal IV secolo d.C. e dalla Chiesa ortodossa copta dal V secolo ad oggi. I cristiani occidentali lo conoscevano ma non lo hanno mai utilizzato. Il nome deriva da quello dell'imperatore romano Diocleziano che cominci\u00f2 il suo regno il 20 novembre 284. L'era di Diocleziano vien utilizzata ancora oggi dalla chiesa Copta in Egitto.\nL'era cristiana (o volgare).\nL'era cristiana, o era dionisiana, risale a Dionigi il Piccolo, che la propose nel VI secolo basandosi su sistemi computazionali ecclesiastici e scegliendo per ragioni pratiche l'anno 31 per indicare la Passione e la Resurrezione. Sono stati usati diversi stili a seconda della data adottata come inizio dell'anno (25 dicembre, 1\u00ba gennaio, 1\u00ba marzo, 25 marzo, Pasqua).\nIn effetti l'era cristiana fu adottata ufficialmente solo molti secoli dopo Dionigi. Fino all'VIII secolo \u00e8 usata solo da cronisti e storici. Nell'VIII secolo cominci\u00f2 ad essere usata nei paesi anglosassoni. La Chiesa cattolica continu\u00f2 a usare l'era di Diocleziano e solo a partire dal pontificato di Giovanni XIII (965-972) la cancelleria pontificia adott\u00f2 l'era cristiana. In Spagna fu adottata solo nel XIV secolo.\nOggi il calendario gregoriano e l'era cristiana sono divenuti quasi universali e sono usati anche nei paesi estranei alle tradizioni cristiane, in genere affiancando i calendari tradizionali.\nPer gli anni antecedenti la nascita di Cristo (a.C. avanti Cristo) esistono due differenti notazioni: la notazione degli storici, di gran lunga la pi\u00f9 usata, che non prevede un anno 0 e che passa direttamente dall'anno 1 a.C. all'anno 1 d.C. e la notazione degli astronomi che prevede un anno 0, che equivale all'1 a.C., e conteggia algebricamente gli anni precedenti, per esempio -1 per il 2 a.C., -2 per il 3 a.C...\nL'era bizantina.\nA partire dal VII secolo viene usata nell'Impero d'oriente un'era dalla creazione del mondo fissata al 5508 a.C., cos\u00ec che l'anno 1 di questa era \u00e8 il 5507 a.C.\nL'era bizantina fu usata dai greci e dalla chiesa ortodossa fino alla caduta dell'Impero bizantino e anche oltre quella data. In Russia fu abrogata dallo zar Pietro il grande il 1\u00ba gennaio 1700.\nL'era ispanica.\nL'era ispanica fu usata nella penisola iberica e nella Francia meridionale per tutto il Medioevo. Gli anni vengono computati a partire dal 38 a.C., anno in cui Augusto pacific\u00f2 la Spagna romana.\nL'era musulmana (dell'egira).\nI paesi musulmani hanno utilizzato \"l'era dell'egira\" dal 640 d.C., sotto \u02bfUmar. Gli anni (lunari) vengono contati a partire dal 16 luglio 622 dell'era volgare, data alla quale Maometto si trasfer\u00ec dalla Mecca a Medina.\nLe ere moderne.\nL'era repubblicana francese.\nIl punto di avvio dell'era repubblicana francese \u00e8 il 22 settembre 1792, ossia il 1\u00ba vendemmiaio, data della proclamazione della repubblica. Il calendario fu soppresso solo il 31 dicembre 1805, ossia il 10 nevoso XIV. Il sistema fu adottato con un decreto del 24 novembre 1793 nel corso del la Rivoluzione entrando in vigore due giorni dopo.\nIl Calendario rivoluzionario venne poi adottato anche in Italia negli Stati creati da Napoleone e venne qui abolito il 17 febbraio 1802.\nL'era fascista.\nIn Italia si ebbe inoltre un'era fascista, computo degli anni, dal 28 ottobre 1922, introdotto dal regime fascista e conclusosi contemporaneamente alla caduta del regime stesso.\nCina.\nIn Cina fino al 1912, anno della repubblica, le ere coincidevano con le durate dei singoli regni. Dopo tale data gli anni vengono numerati partendo dall'anno zero della proclamazione della repubblica: anno I, anno II, ecc. fino al 1949, anno in cui si \u00e8 adottato il calendario civile internazionale.\nIndia.\nIn India sono state utilizzate oltre trenta differenti ere che si rifanno all'instaurazione di una dinastia o ad un determinato avvenimento religioso come il Nirv\u0101\u1e47a di Buddha.\nEre tecnologiche.\nSebbene generalmente non diano luogo a un conteggio degli anni, spesso si parla di ere tecnologiche. L'Era atomica \u00e8 iniziata con lo scoppio della prima bomba atomica nel 1945, l'Era spaziale \u00e8 iniziata con il lancio della sonda sputnik, l'Era dell'informazione e l'Era informatica sono iniziate con l'invenzione dei computer e dei mass media.\nEre mondiali.\nAltre ere, utilizzate nel corso della storia, si rifanno ad avvenimenti ipotetici come la data della creazione del mondo (che generalmente si fa risalire tra il 5500 e il 5000 a.C.) o dell'uomo. Quelle che utilizzano i dati contenuti nell'Antico Testamento sono diverse decine e divergono tra loro.\nTra di esse vi sono le ere di Clemente Alessandrino, di Eusebio di Cesarea, di Afraate, l'era introdotta dal rabbino Hillel nel IV secolo, che inizia con il 1\u00ba tishr\u012b 3761 a.C., utilizzata in Israele fino ai tempi moderni.\nI tempi geologici.\nI tempi geologici sono durati circa 5.500 milioni di anni e sono classificati tramite una scala temporale geologica che fornisce un sistema di misura cronologica relativo alla classificazione del tempo utilizzata dai geologi, dai paleontologi e dagli altri scienziati della terra per descrivere la tempistica e le relazioni tra gli eventi che si sono verificati nel corso della storia della Terra.\nLe ere suddivise dai geologi sono:"}
{"id": "469730", "revid": "1442080", "url": "https://it.wikipedia.org/wiki?curid=469730", "title": "Ascetismo", "text": "Il termine ascetismo deriva da \"ascesi\" (dal greco antico \"\u1f04\u03c3\u03ba\u03b7\u03c3\u03b9\u03c2\", \u00e1sk\u0113sis) \u00e8 una parola che originariamente significava esercizio, allenamento di un atleta per il superamento di una prova. L'ascetismo appartiene a varie culture e correnti di pensiero filosofico, laico e religioso\nL'ascetismo nella Storia.\nFilosofia greca.\nIn Grecia l'ascetismo era praticato nelle antiche comunit\u00e0 religiose del pitagorismo, dell'orfismo e delle religioni misteriche. \nSocrate e Platone\nSocrate (469-399 a.C.) era considerato un modello di virt\u00f9. Il suo allievo Senofonte lod\u00f2 il suo autocontrollo (\u1f10\u03b3\u03ba\u03c1\u03ac\u03c4\u03b5\u03b9\u03b1, \"enkr\u00e1teia\") che, a suo parere, Socrate possedeva pi\u00f9 di ogni altro. Socrate era il pi\u00f9 resistente nella lotta contro il freddo, il caldo e tutte le altre avversit\u00e0 forte del suo autocontrollo perch\u00e9, senza di esso, ogni sforzo sarebbe stato inutile. Senofonte insisteva sulla necessit\u00e0 di eseguire esercizi mentali e fisici come mezzo per acquisire l'autocontrollo e, secondo la sua testimonianza, Socrate affermava che, stimolando questo allenamento, anche i meno dotati potevano elevarsi al medesimo rango dei pi\u00f9 forti. Una descrizione dettagliata dell'autodisciplina di Socrate e della sua resistenza a sopportare il dolore e la fatica fu trascritta dal suo famoso discepolo Platone nel suo dialogo il Simposio\".\" Tuttavia, questo ascetismo filosofico fu criticato dai suoi contemporanei: il commediografo Aristofane, ad esempio, vedeva nello stile di vita che si sviluppava intorno a Socrate un fenomeno di moda aberrante\".\"\nPlatone sosteneva la necessit\u00e0 di una vita semplice, non opulenta e in armonia con la natura. Egli non intendeva un ritorno alla civilt\u00e0 primitiva ma la purificazione da ogni eccesso. Grazie alla purificazione, gli uomini potevano raggiungere uno stato di prudenza e di calma interiore. Solo i bisogni primari dovevano essere soddisfatti ma senza andar oltre il necessario. Come il suo maestro Socrate, Platone insisteva sull'importanza di acquisire la moderazione. Per ascetismo, intendeva esercizi intellettuali, basati sul pensiero e sulla volont\u00e0 e finalizzati all\"aret\u1e17\" (\u1f00\u03c1\u03b5\u03c4\u03ae) (competenza, virt\u00f9, eccellenza): si doveva \"praticare la giustizia e le altre virt\u00f9\". Il modo migliore per vivere era allenarsi a vivere e a morire.\nA quel tempo, nelle discussioni sull'educazione e la formazione del carattere, giocavano un ruolo importante il peso e la combinazione di tre fattori: le attitudini naturali, l'istruzione e l'ascesi (\u1f04\u03c3\u03ba\u03b7\u03c3\u03b9\u03c2\", \u00e1sk\u0113sis)\" intesa come esercizio\".\" La pratica ascetica permetteva all'anima di purificarsi da tutto ci\u00f2 che era corporeo e di ritornare cos\u00ec all'originaria perfezione ideale che pi\u00f9 le era connaturale. L'ascesi, secondo Platone, non \u00e8 estatica contemplazione ma catartica ricerca per poter ascendere progressivamente fino a raggiungere la Conoscenza.\nStoicismo\nPer gli stoici, \"l'esercizio ascetico\" gioca un ruolo speciale nel modo di vivere dei filosofi. Per essi \u00e8 centrale la funzione dell'astinenza e della rinuncia . \nInizialmente l'ascetismo era stato pensato come una disciplina della mente. Meno importante di essa era l'ascesi fisica. Le pratiche corporali senza il fondamento intellettuale e senza obiettivo, erano inutili. Era disapprovato l'ascetismo superficiale e ostentato, esibito al solo scopo di impressionare gli altri. La padronanza dei pensieri e degli istinti doveva liberare il filosofo stoico dalla tirannia degli stati d'animo mutevoli e offrirgli cos\u00ec pace interiore e libert\u00e0. L'apatia (assenza di passioni) era intesa come repressione degli impulsi distruttivi che sono origine di sofferenza come la rabbia, la paura, l'invidia e l'odio e si poneva come obiettivo ultimo, il distacco da tutti gli stimoli legati alla sensibilit\u00e0. L'apatia cos\u00ec raggiunta era solo un prerequisito per l'atarassia (tranquillit\u00e0, assenza di disordine). L'ideale dell'ascetismo stoico ebbe vasta eco nel periodo dell'Impero romano, lo stoico Epitteto diede indicazioni dettagliate sugli esercizi da praticare. L'imperatore romano Marco Aurelio \u00e8 un eminente esempio di asceta stoico. Gli stoici dell'Impero esigevano l'adempimento dei doveri del cittadino che, secondo il loro pensiero, prevedevano che anche filosofo si sposasse e creasse una famiglia.\nCinismo \nLa caratteristica principale dei cinici era un ascetismo particolarmente radicale finalizzato alla resistenza fisica, che doveva portare al consolidamento della forza di volont\u00e0 e alla rinuncia dei valori e degli agi imposti dalla vita della societ\u00e0. I filosofi cinici conducevano una vita itinerante, i loro averi erano ridotti allo stretto necessario che poteva essere contenuto nelle loro borse e i bisogni erano radicalmente limitati a quelli primari. Tuttavia i cinici non associavano l'ideale della povert\u00e0 alla svalutazione del corpo, della sessualit\u00e0 e del piacere; se ci si doveva accontentare del poco che si aveva, era certamente consentito il goderne. A conferma del loro coerente rifiuto dei codici morali predominanti nella societ\u00e0, i cinici sostenevano e praticavano la libert\u00e0 sessuale e l'immediata soddisfazione degli istinti che rende superflua l'illusione di un piacere futuro e, di conseguenza, l'emergere di bisogni non fondamentali. Si dice che Diogene di Sinope, un eminente cinico, abbia osservato che era una caratteristica degli Dei non avere bisogni e degli uomini divini avere bisogno di poco. \nCome si \u00e8 detto, la caratteristica principale dei cinici era un ascetismo profondamente radicale. Secondo la tradizione aneddotica, Diogene viveva in un barile. I cinici mantenevano la loro posizione di emarginazione dalla societ\u00e0 e dai filosofi: il loro principale interesse era nelle funzioni corporali, non erano interessati ai doveri civici e il loro aspetto, provocatoriamente trasandato, era comunemente considerato offensivo. \nSecondo Michel Foucault per molto tempo lo stile di vita dei cinici \u00e8 stato tramandato alla luce dell'ascesi cristiana e del monachesimo.\nNeopitagorici e Neoplatonici\nIn epoca imperiale i neopitagorici rappresentavano una forma completamente diversa dell'ideale ascetico. Nei circoli neopitagorici era diffuso l'ideale dell'astinenza sessuale del filosofo per la durata dell'intera vita, come si pu\u00f2 evincere dalla biografia dell'asceta neopitagorico Apollonio di Tiana scritta da Filostrato all'inizio del III secolo.\nIl neoplatonismo ha dominato la filosofia della tarda antichit\u00e0 e fin dagli inizi era orientato all'ascesi. Per i neoplatonici era fondamentale l'obiettivo di liberare l'anima dalla prigione del corpo e restituirla alla sua dimora puramente spirituale. Il prerequisito per questo obiettivo era eliminare i desideri legati al corpo. Il neoplatonico Porfirio riferisce che il senatore romano Rogatiano fu cos\u00ec colpito dalla dottrina neoplatonica che rinunci\u00f2 alla sua dignit\u00e0 senatoria, a tutti i suoi beni e liber\u00f2 tutti i suoi schiavi. La lettera di Porfirio a sua moglie Marcella \u00e8 uno scritto esortativo, protreptikos, per uno stile di vita filosofico ascetico.\nGnosi \nIn alcune antiche comunit\u00e0 gnostiche, le pratiche ascetiche come astinenza sessuale, digiuno e astinenza dalla carne, erano considerate necessarie per la salvezza; alla base di questo pensiero c'era il rifiuto radicale del mondo. \nAnche il manicheismo, una religione sorta nel III secolo e influenzata dal pensiero gnostico, sottolineava la necessit\u00e0 di uno stile di vita in astinenza. I manichei esigevano dai loro seguaci (in latino \"electi\", eletti) l'astinenza sessuale per tutta la vita, una vita caratterizzata dalla povert\u00e0 e da frequenti e rigorosi digiuni.\nGiudaismo.\nIn origine il giudaismo aveva pochi tratti ascetici poich\u00e9 il mondo, creazione di Dio, era considerato positivamente e il piacere non era visto con sospetto. Alcune prescrizioni di astinenza temporanea e di moderazione del piacere previste dal Tanakh, non erano radicate in un pensiero ascetico ma in antiche pratiche magiche. Queste pratiche includevano la credenza che il rapporto sessuale profanasse il culto e pertanto veniva proibito ai sacerdoti prima degli atti rituali. Era proibito anche il consumo di vino prima del servizio sacrificale. Per prepararsi a ricevere una rivelazione divina, si praticava il digiuno. \nLa formazione di una mentalit\u00e0 ascetica inizi\u00f2 con l'introduzione del digiuno penitenziale collettivo, che veniva ordinato pubblicamente come espressione di pentimento per placare l'ira di Dio ed evitare il suo giudizio. Nasceva, cos\u00ec, l'idea che il digiuno collettivo o anche individuale fosse gradito a Dio e quindi aumentava l'efficacia delle preghiere o faceva s\u00ec che Dio rispondesse finalmente a una preghiera precedentemente non esaudita; il digiuno divenne un'opera meritoria per la quale si sperava di essere ricompensati.\nFilone di Alessandria, vissuto fra il 20 a.C. e il 40 d.C., pose il problema di un ascetismo basato sulla filosofia; secondo lui il patriarca Giacobbe e Mos\u00e8 erano asceti esemplari. Al tempo di Filone c'era gi\u00e0 una corrente ascetica giudaica, i Terapeuti, dei quali egli descrive la vita. I Terapeuti erano ebrei egiziani che vivevano in comunit\u00e0, rinunciavano ai loro beni e si allontanavano dalle citt\u00e0 per vivere una vita ascetica in zone scarsamente popolate.\nAnche gli Esseni vivevano l'ascesi. Erano ebrei che vivevano in gruppo, rinunciavano alle propriet\u00e0 personali e conducevano una vita semplice e frugale mettendo in comune i loro beni. Flavio Giuseppe riferisce che essi consideravano il piacere come un vizio e l'autocontrollo e il superamento delle passioni come virt\u00f9.\nNella filosofia ebraica medievale, influenzata dal neoplatonismo o da correnti ascetiche dell'Islam come il Sufismo, acquisirono importanza i concetti di rifiuto del mondo e di rinuncia e la consapevolezza ebraica dell'esilio contribu\u00ec al rafforzamento di queste tendenze. \nUn ascetismo moderato legato a una visione del mondo neoplatonica si trova, per esempio, nel \"I doveri del cuore\" di Bahya ibn Paquda e nel trattato \"Meditazione dell'anima addolorata\" di Abraham bar Hiyya, una valutazione negativa dei piaceri sensuali in Maimonide cos\u00ec come nella Kabbala. Il figlio di Maimonide, Abramo, cita autori del sufismo nel suo \"Compendio dei Servi di Dio\". \nRecenti ricerche hanno corretto le tesi che volevano l'ascetismo estraneo al giudaismo e vengono studiati vari impulsi ascetici tra gli autori ebrei medievali. Ci\u00f2 che gli ebrei sostenitori dell'ascetismo hanno in comune, \u00e8 il rifiuto all'isolamento e al ritiro dalla societ\u00e0: l'asceta era tenuto a partecipare alla vita sociale e ad adempiere i compiti previsti da essa.\nCristianesimo.\nNel Nuovo Testamento non compare il sostantivo \"asceta\" e il verbo \"askein\" si riscontra solo in Atti 24,16 con il significato di \"sforzarsi\" e senza una correlazione con l'ascetismo. Tuttavia Giovanni Battista viene descritto come un asceta che viveva nel deserto. Ges\u00f9 stesso pratica l'ascesi: dopo essere stato battezzato da Giovanni si reca nel deserto: non si tratta di un isolamento definitivo ma l'inizio della sua missione che lo porter\u00e0 ad annunciare la venuta del regno.\nAnche se manca un termine per indicarla, la rinuncia in senso ascetico \u00e8 spesso e ampiamente trattata nel Nuovo Testamento. Gli esempi sono nei vangeli.\nGes\u00f9 \u00e8 un itinerante, senza fissa dimora. La sua separazione dalla famiglia, intesa come luogo di protezione, \u00e8 una autostigmatizzazione che mette in discussione i valori dominanti della societ\u00e0 in cui vive e propone valori diversi e, fra gli altri, non esercitare la sopraffazione, non uccidere come dettato dalla Torah ma anche cercare la riconciliazione arrivando ad amare coloro da cui si \u00e8 odiati. \nTuttavia Ges\u00f9 ha criticato la pratica di un tipo di ascetismo molto diffuso ai suoi tempi, un ascetismo ostentato per ottenere considerazione e prestigio.\nNelle lettere dell'apostolo Paolo l'ascetismo compare in molteplici occasioni. Egli utilizza il vocabolario della competizione sportiva (\"agon\"), soprattutto la corsa. Paolo paragona le difficolt\u00e0 di uno stile di vita cristiano alla disciplina degli atleti che affrontano le difficolt\u00e0 per vincere una gara. La meta \u00e8 la corona della vittoria che diventa per l'apostolo una metafora escatologica.\nPeriodo dei Padri della Chiesa\nA partire dal II secolo, il termine \"ascetismo\" \u00e8 attestato nella letteratura teologica greca. Fu usato per la prima volta ad Alessandria, dove ancora era sentita l'influenza di Filone. Un tratto ascetico si notava sin dagli inizi negli scritti edificanti dei cristiani. Di solito si giustificava la richiesta di astinenza con la sequela di Ges\u00f9, a volte anche con l'attesa della fine dei tempi: si credeva di doversi preparare agli orrori della prossima fine del mondo. Un altro motivo era la lotta incessante contro il diavolo, che, secondo una convinzione diffusa all'epoca, solo gli asceti potevano vincere.\nInoltre, alcuni cristiani desideravano anticipare gi\u00e0 nel presente quello che sarebbe stato il futuro modo di vivere nel Regno dei cieli, dove non ci sarebbero stati piaceri terreni e si sarebbe vissuto in un modo simile a quello degli angeli.\nNegli Atti apocrifi che facevano parte della letteratura edificante del primo cristianesimo, veniva data grande enfasi alla castit\u00e0 e alla povert\u00e0. Il padre della chiesa Clemente di Alessandria, attivo tra la fine del II e l'inizio del III secolo, sottolineava l'importanza della pratica ascetica e raccomandava di eliminare tutti gli impulsi dettati dall'istinto. Tuttavia, ha interpretato il comandamento della povert\u00e0 descritta nei Vangeli non letteralmente, ma allegoricamente: i beni ai quali si deve rinunciare sono le passioni indesiderabili. \nQuesta visione fu contraddetta nel III secolo da Origene, che sosteneva un'interpretazione strettamente letterale e sosteneva che anche un non cristiano, il cinico Cratete di Tebe, originariamente ricco, aveva dato via tutti i suoi beni per raggiungere la libert\u00e0 dell'anima, quindi anche un cristiano deve essere in grado di farlo L'interpretazione di Origene su come seguire Ges\u00f9 era cos\u00ec radicale che interpret\u00f2 il passo di Matteo 19,12, che parla di diventare eunuchi per Regno dei cieli, come un invito alla castrazione e quindi, ancora giovane, si fece castrare. La sua scelta, di cui in seguito si pent\u00ec, trov\u00f2 anche imitatori.\nEra diffusa l'idea che la cacciata di Adamo dal Paradiso terrestre fosse dovuta al suo edonismo e che l'umanit\u00e0 potesse aprirsi la strada verso il Regno dei cieli solo vivendo in maniera opposta alla sua. In generale, il digiuno era considerato meritorio: il digiuno di quaranta giorni di Ges\u00f9 nel deserto (Matteo 4,2-4), durante il quale alla fine sent\u00ec la fame ma resistette alla tentazione del diavolo, fu utilizzato come modello dell'impegno richiesto per progredire spiritualmente. Nei Padri della Chiesa tardoantichi come Giovanni Crisostomo, Ambrogio di Milano, Girolamo, Basilio il Grande e Gregorio di Nissa, l'influenza delle idee e dei modelli stoici, cinici e neoplatonici si fece sentire anche per quanto riguarda lo stile di vita ascetico da loro proposto. \nAlla fine del III secolo si diffusero in Egitto gli eremi dei primi anacoreti il cui rappresentante pi\u00f9 famoso e influente fu l'eremita Antonio il Grande, spesso indicato come il padre del monachesimo. I monaci vivevano una vita ascetica nel deserto (Padri del deserto) sia in celle sia come asceti erranti. La nudit\u00e0 era considerata il livello pi\u00f9 alto di ascetismo; infatti singoli eremiti realizzarono il loro ideale di povert\u00e0 in modo cos\u00ec radicale da rinunciare a qualsiasi abbigliamento.\nIslam.\nNell'Islam l'ascetismo \u00e8 chiamato zuhd \u0632\u064f\u0647\u0652\u062f (\"rinuncia\"), l'asceta \u00e8 detto \"z\u0101hid\". \nL'ascetismo era poco diffuso nei tempi pre-islamici, non compare nel Corano e si \u00e8 affermato solo a partire dall'VIII secolo. Consiste nella rinuncia agli interessi mondani per concentrarsi completamente sul futuro che sar\u00e0 vissuto nell'aldil\u00e0 (\"\u0101\u1e2bira\") o su Dio. Per questo gli asceti fanno riferimento al Corano che contiene numerosi riferimenti alla mancanza di significato di questo mondo (\"dunya\") e alla transitoriet\u00e0 di questa vita. Per \"rinuncia\" intendono l'allontanamento da un oggetto precedentemente desiderato che \u00e8, contemporaneamente, un volgersi verso qualcosa che viene riconosciuto come migliore. La rinuncia non \u00e8 solo esteriore ma soprattutto interiore. Gli asceti musulmani chiamano \"questo mondo\" tutto ci\u00f2 che distrae da Dio e separa l'uomo da Lui, intendendo non l'intero mondo di oggetti sensualmente percepibili come tali, ma la totalit\u00e0 di ci\u00f2 che non \u00e8 in relazione con Dio e non \u00e8 colto e utilizzato per il suo bene.\nPer quanto riguarda i beni mondani, \"zuhd\" significa limitarsi allo stretto necessario: cibo, vestiti e ci\u00f2 che \u00e8 indispensabile. A livello spirituale, \u00e8 la rinuncia a parlare, guardare e camminare se non necessario, non avere preoccupazione per ci\u00f2 che non sia affare proprio ed essere liberi dal desiderare le persone\nUn ascetismo sviluppato era gi\u00e0 praticato nell'VIII secolo nell'ambiente della Qadariyya di Bassora. In segno di rinuncia, le persone andavano in giro con abiti stracciati o vestiti di lana che erano gli abiti indossati dai mendicanti ed erano considerati come segno di umiliazione. Questa forma di ascetismo era ostentatamente incivile, anti-convenzionale e provocatoria. Un centro abitato da asceti che vivevano in comunit\u00e0 si trovava nell'isola di \u02bfAbb\u0101d\u0101n nell'estuario del Karun, sulla quale sorge l'attuale citt\u00e0 iraniana di Abadan..\nI primi asceti pi\u00f9 importanti a Bassora furono l'influente studioso e predicatore Al-Hasan al-Basri (\u2020 728) e il \"Maestro dell'amore\" \"di Dio\" R\u0101bi\u02bfa al-\u02bfAdawiyya (\u2020 801), che sono considerati i pionieri del sufismo. I sufi sono i rappresentanti di un movimento ascetico che svilupp\u00f2 un nuovo ideale di religiosit\u00e0 nei secoli VIII e IX, e che ancora oggi raccoglie dei seguaci. Il loro aspetto e i loro insegnamenti sono stati considerati offensivi dai tradizionalisti e rimangono molto controversi tra i musulmani. Per i sufi, la rinuncia al mondo \u00e8 un aspetto centrale della vita religiosa ma, in contrasto con altre tradizioni ascetiche, essi mettono la loro pratica al servizio di una piet\u00e0 radicalmente teocentrica che rifiuta coerentemente tutto ci\u00f2 che non \u00e8 divino: essi criticano il rivolgersi all'aldil\u00e0 (il cielo), poich\u00e9 il cielo, essendo stato creato, \u00e8 diverso dal Creatore e quindi, come tutto ci\u00f2 che \u00e8 terreno, distrae da Lui. Conseguentemente affermano che non ci si deve preoccupare n\u00e9 di questo mondo n\u00e9 dell'aldil\u00e0, ma esclusivamente di Dio.\nGli sforzi ascetici dei sufi sono determinati dalla loro convinzione che l'anima istintiva (\"nafs\" in arabo) \u00e8 un'entit\u00e0 sciocca, viziosa e vergognosa nell'uomo la cui cupidigia deve essere contrastata se egli vuole trovare la strada per raggiungere Dio. Le qualit\u00e0 malsane dell'anima istintiva sono vividamente descritte nella letteratura sufi e sono attribuite alla sua dipendenza dal piacere. La \"nafs\" \u00e8 presentata come il peggior nemico dell'uomo. Quindi, si richiede di disprezzarla, di guardarsi da essa, di non concederle alcun conforto o riposo, di punirla e di rinunciarvi. Anche i piaceri di questo mondo permessi dalla religione sono respinti come fatali concessioni al desiderio. Fino alla morte non deve cessare la lotta contro la \"nafs\". Molto importante nel sufismo, oltre a combattere l'istinto del possesso, \u00e8 l'istinto del prestigio, il desiderio di una posizione di potere, di fama e di riconoscimento. Negli asceti questo impulso si manifesta nella ricerca di lodi per la loro piet\u00e0 e per i risultati ascetici che riescono a raggiungere, e nel godimento del prestigio popolare associato al loro \"status\". Per evitare i pericoli che ne derivano, ai sufi si consiglia l'isolamento. Si pu\u00f2 evitare la celebrit\u00e0, per esempio, trasferendosi in un altro luogo. \u00c8 considerata importante anche l'astensione da chiacchiere inutili.\nPer alcuni sufi medievali, la pratica dell'ascetismo includeva la sopportazione di duri esercizi fisici come la privazione del sonno, il digiuno e la prolungata permanenza in preghiera. Questi esercizi estremi, tuttavia, erano controversi tra i teologi e anche nei circoli di orientamento ascetico\nTradizioni di origine indiana.\nIn India, gli asceti sono apparsi probabilmente gi\u00e0 all'epoca della civilt\u00e0 della valle dell'Indo (III e inizio II millennio a.C.). I pi\u00f9 antichi sistemi religioso-filosofici conosciuti nei quali l'ascetismo radicale o moderato costituisce una parte essenziale, hanno avuto origine in India: il giainismo, il buddhismo e l'induismo.\nInduismo.\nNegli scritti pi\u00f9 antichi del Vedismo, religione che si \u00e8 sviluppata a partire dalla met\u00e0 del II millennio a.C. dopo l'immigrazione degli Indoari, l'ascetismo compare solo sporadicamente. Tuttavia, nelle Upani\u1e63ad, scritte nella prima met\u00e0 del I millennio a.C. il termine tecnico per l'ascetismo, \"tapas\" (in sanscrito \"calore\" o \"bagliore\"), gioca gi\u00e0 un ruolo importante. Con \"tapas\" si intende lo splendore interiore che l'asceta genera attraverso i suoi sforzi (\"\u015brama\"). Una delle pratiche consiste nell'esporsi al sole e nell'accendere fuochi intorno a s\u00e9. Si dice che il \"tapas\" dia al praticante una forza e un potere straordinari; si cerca di elevarsi al di sopra dei limiti di ci\u00f2 che \u00e8 usualmente possibile. Questo sforzo riguarda il rafforzamento dell'ascetismo, che \u00e8 anche un sotto-obiettivo essenziale nello yoga. Inoltre, una componente centrale dei concetti ascetici sviluppati in India sono il rifiuto del mondo e il profondo desiderio di liberazione dal mondo fisico. Gli ideali dell'antico stile di vita ascetico indiano, che hanno effetto ancora oggi, sono il cogliere la verit\u00e0, la non-acquisizione e la nonviolenza (\"ahi\u1e43s\u0101\").\nNei Dharmasutra (manuali di precetti religiosi), scritti intorno al V o IV secolo a.C., sono registrati dettagli precisi sul modo di vivere di un \"abitante della foresta\" (\"v\u0101naprastha\") e di un asceta errante (parivr\u0101jaka). Questi erano asceti che - spesso in et\u00e0 avanzata - si ritiravano nella solitudine della foresta o vagavano chiedendo l'elemosina. Eseguivano esercizi corporali impegnativi, il cui scopo era quello di \"purificare\" o \"asciugare\" il corpo e c'erano regole dettagliate per la dieta e l'abbigliamento, per rispettare la regola di non prppriet\u00e0. Tutti i discorsi inutili dovevano essere rigorosamente evitati. Molti saggi indiani (\u1e5a\u1e63i) praticavano e raccomandavano uno stile di vita ascetico. \nGli asceti godono tradizionalmente di grande rispetto nella societ\u00e0 ind\u00f9. Appaiono come yogi, sadhus (\"buoni che raggiungono la meta\") o samny\u0101sin (\"rinuncianti\"), come fachiri o come seguaci del tantrismo\nFamosi asceti dell'epoca moderna come Ramakrishna (\u2020 1886) e Ramana Maharshi (\u2020 1950) sono diventati famosi anche in Occidente. Il Mahatma Gandhi(\u2020 1948), ebbe un impatto particolarmente forte perch\u00e9 con il suo esempio diede al tradizionale ideale ind\u00f9 di ascetismo, un nuovo, duraturo e potente impulso\nBuddhismo.\nIl fondatore del buddhismo, Gautama Buddha, che secondo recenti ricerche mor\u00ec alla fine del V o all'inizio del IV secolo a.C., pratic\u00f2 inizialmente un ascetismo molto rigoroso, ma lo abbandon\u00f2 quando giunse alla conclusione che era inutile Egli formul\u00f2 la dottrina buddhista distinguendola dalle pratiche ascetiche dei monaci bramini e del giainismo, che rifiut\u00f2. Proclam\u00f2 la \"via di mezzo\" (Pali: \"majjhim\u0101 pa\u1e6dipad\u0101\") tra i due estremi rappresentati da un eccessivo ascetismo e una vita di piacere sregolato. Questo sentiero era originariamente progettato per i monaci buddisti (monaci, letteralmente \"mendicanti\") e conteneva disposizioni ascetiche per una vita monastica, ma nessuna pratica di penitenza corporale autoinflitta. Il corpo non doveva essere danneggiato o indebolito\nIl concetto di asceta era familiare ai primi buddhisti. Parlavano di \"sama\u1e47a\" (\"persona che si esercita\"). Le regole includevano la rinuncia alla propriet\u00e0, l'abbigliamento semplicissimo, la completa astinenza sessuale, l'astensione dalle bevande alcooliche e l'obbligo di mangiare qualunque cosa fosse messa nella ciotola dell'elemosina. I monaci non avevano una dimora fissa; vagavano tutto l'anno, tranne durante la stagione delle piogge e per questo venivano anche chiamati \"i senzatetto\". Le pratiche ascetiche, che non erano prescritte per i monaci e le monache, erano chiamate \"dhuta\u1e45gas\" (\"strumenti per scuotersi\"). Si trattava di restrizioni nella dieta, nell'abbigliamento e nelle condizioni di vita, alcune di esse andavano ben oltre l'astinenza generalmente praticata dai religiosi. I Dhuta\u1e45gas sono ancora oggi apprezzati nella \"tradizione della foresta thailandese\"\nGiainismo.\nTra le religioni che hanno avuto origine in India, il Giainismo \u00e8 quella che richiede ai suoi seguaci pratiche ascetiche pi\u00f9 rigide, sia ai monaci che ai laici. Soprattutto per quanto riguarda la dieta si devono osservare numerose regole severe, il piacere \u00e8 disapprovato e il digiuno \u00e8 una pratica molto frequente. Il comandamento della non-violenza (\"ahi\u1e43s\u0101\") \u00e8 esteso a tutte le forme di vita, compresi insetti e microrganismi nocivi. Questo comporta una variet\u00e0 di restrizioni e disagi nella vita quotidiana, perch\u00e9 deve essere evitato, prendendo delle precauzioni e se possibile, anche il danno accidentale agli esseri viventi di tutti i tipi. Inoltre, anche il pensiero deve essere rigorosamento controllato\nL'obiettivo dell'ascetismo (\"tava\") \u00e8 evitare i legami impuri che, secondo la dottrina \"Jaina\", generano karma negativo e quindi causano la continuazione di un'esistenza dolorosa. Lo scopo \u00e8 quello di staccare l'anima (\"jiva\") il pi\u00f9 radicalmente possibile dal mondo. Attraverso la rinuncia i credenti vogliono realizzare la loro redenzione. Vogliono fuggire da questo mondo e accedere a un aldil\u00e0 trascendente, dove finalmente riposare. Loro modelli sono i \"Tirthankara\", famosi asceti come Parshva e Mahavira, che, secondo la credenza dei Jain, hanno realizzato in pieno questo obiettivo. \nIl prerequisito per il raggiungimento dell'obiettivo non \u00e8 solo il mantenimento della disciplina ascetica esteriore, ma anche lo sradicamento di impulsi dannosi come l'orgoglio. Questo aspetto \u00e8 esemplificato dalla leggenda dell'orgoglioso asceta Bahubali i cui sforzi fallirono nonostante il perfetto autocontrollo esterno finch\u00e9 non riconobbe e riusc\u00ec a superare il proprio orgoglio. La passione nociva che ostacola la vita ascetica si manifesta, secondo gli insegnamenti Jaina, nelle quattro forme di rabbia, orgoglio, delusione e avidit\u00e0. La rabbia nasce dalla privazione sperimentata o prevista di cose piacevoli o dall'esperienza di aspetti spiacevoli come pu\u00f2 essere un ferimento.\nI meriti e le conquiste fisiche e mentali cos\u00ec come il rango sociale danno origine a orgoglio o presunzione; la pratica ascetica e la conoscenza elitaria rendono presuntuose le persone religiose. L'inganno, o illusione, \u00e8 tutto ci\u00f2 che \u00e8 contrario alla verit\u00e0: sia la propria tendenza a errare sia la tendenza a far sbagliare gli altri. Ognuna delle quattro passioni generano il karma e deve quindi essere completamente eliminata. L'eliminazione delle passioni viene attuata attraverso l'ascesi che include la difesa (\"sa\u1e43vara\") dalle cattive influenze e lo sradicamento (\"nijjar\u0101\") del karma che gi\u00e0 ha subito influenze. I mezzi di difesa includono sopportare ventidue sfide, tra le quali fame, sete, caldo, freddo, insetti pungenti, insulti, abusi, rigetto e malattie \nTra i vari orientamenti del giainismo, il pi\u00f9 radicale \u00e8 quello dei Digambara (\"vestiti d'aria\"), in cui i monaci, seguendo l'esempio di Mahavira, vivono completamente nudi. \nUn possibile culmine dell'ascetismo \u00e8 la morte rituale per inedia volontaria. I Jainas danno grande importanza all'affermazione che questo rituale, chiamato \"sallekhana\", non \u00e8 un suicidio\nL'ascetismo \"terreno\" e \"ultraterreno\".\nMax Weber, nel saggio L'etica protestante e lo spirito del capitalismo (1905), ha fatto una distinzione tra \"innerweltliche\" e \"ausserweltliche Askesis\", tra ascetismo \u00abintramondano\u00bb ed \u00abextramondano\u00bb.\nL'ascetismo \"ultraterreno\" si riferisce alle persone che si ritirano dal mondo al fine di vivere una vita ascetica (ci\u00f2 include la figura del monaco che vive in una comunit\u00e0 monastica, cos\u00ec come quella dell'eremita che vive isolato). L'ascetismo \"terreno\" invece si riferisce a persone che vivono vite ascetiche ma non si ritirano dal mondo.\nWeber afferm\u00f2 che l'ascetismo materialista (intramondano) si \u00e8 originato dalla dottrina calvinista la quale, al contrario di altri credi religiosi, cerca di promuovere un'azione concreta nel mondo che porti regole e un controllo razionale di ci\u00f2 che ci circonda.\nSecondo Weber infine, c'\u00e8 un'affinit\u00e0 interna tra l'ascesi, intesa come estraneit\u00e0 ai piaceri del mondo, e la partecipazione all'attivit\u00e0 capitalistica che comporta controllo di s\u00e9, disciplina interiore, razionalizzazione contro la dissipazione.\nLo psicologo statunitense David McClelland (1917-1998) ha suggerito che l'ascetismo \"terreno\" \u00e8 specificamente indirizzato contro i piaceri terreni che \"distraggono\" le persone dalla loro chiamata, dalla loro vocazione o \u00abBeruf\u00bb. Tale ascetismo pu\u00f2 accettare piaceri terreni che non distraggono. Come esempio, ha indicato che i Quaccheri si sono storicamente opposti ad abiti dai colori chiari, ma che i Quaccheri ricchi hanno spesso ricavato il loro monotono vestiario da materiali costosi. Il colore era considerato fonte di distrazione, non invece il tessuto da cui il vestito era ricavato. I gruppi Amish usano criteri simili per decidere quali tecnologie moderne usare e quali evitare.\nL'ascetismo ateo.\nL'ascetismo secondo Schopenhauer\nIn occidente il filosofo Arthur Schopenhauer propose una forma di ascetismo ateo volto alla negazione della \"Volont\u00e0 di vivere\" tramite la soppressione dei propri istinti vitali.\nL'ascesi \u00e8 \u00abl'orrore dell'uomo per l'essere di cui \u00e8 espressione il suo proprio fenomeno, per la volont\u00e0 di vivere, per il nocciolo e l'essenza di un mondo riconosciuto pieno di dolore\u00bb\nL'ascesi viene scandita in tre punti:\nQuesta \u00e8 la vera soluzione: rendersi trasparenti alla volont\u00e0 che continuer\u00e0 ad attraversarci ma non trover\u00e0 pi\u00f9 il corpo. Quindi vivere una non vita con l'estenuazione dell'organismo, raggiungendo la nolont\u00e0, cio\u00e8 la non-volont\u00e0, quindi il nulla.\nLa completa negazione della volont\u00e0 comporta con s\u00e9 la negazione del mondo come oggettivazione di essa.\nIn questa concezione dell'ascetismo sono evidenti i riferimenti alla visione buddista e induista del Nirvana nel significato sia di 'estinzione' (da \"nir\" + \u221a\"va\", cessazione del soffio, estinzione) che, secondo una diversa etimologia proposta da un commentario buddhista di scuola Therav\u0101da, 'libert\u00e0 dal desiderio' (\"nir\" + \"vana\")\nSe l'ascesi mistica conduceva a Dio quella schopenhaueriana conduce al nulla, \u00e8 un misticismo ateo che rifiuta il mondo giungendo alla pura negativit\u00e0.\nL'ascetismo secondo Nietzsche\nFriedrich Nietzsche, oltre a fornire una valutazione molto negativa dell'ascetismo, ne restituisce anche una neutra e una positiva. Mentre condanna aspramente gli esercizi per mortificare gli istinti e la sensualit\u00e0 perch\u00e9 indeboliscono la forza vitale, sostiene l'ascetismo come \"ginnastica della volont\u00e0\". L'intento di Nietzsche \u00e8 di naturalizzare di nuovo l'ascetismo sostituendo l\"intenzione di negare\" con l\"intenzione di rinforzare\". Egli dedica molta attenzione alla lotta contro un ascetismo che considera corrotto e innaturale.. Nella terza parte di Genealogia della morale (1887) Nietzsche pone la domanda: \"Cosa significano gli ideali ascetici?\" e ad essere interpellati sono gli artisti, soprattutto Richard Wagner, i filosofi, e in particolare Arthur Schopenhauer, i sacerdoti, e infine approfondisce la relazione tra ascetismo e scienza.\nNietzsche insinua che l'ascetismo non significhi nulla per gli artisti e prende ad esempio il Parsifal wagneriano: l'ascetismo non significa nulla perch\u00e9 l'adesione ad esso \u00e8 superficiale poich\u00e9 gli artisti non sono liberi ma sempre sottomessi a un potere, a un'ideologia o a un pensiero. La seconda categoria, i filosofi, sono accusati di essere ciechi di fronte all'ideale ascetico, perch\u00e9 essi stessi vivono di esso e quindi non possono vedere attraverso di esso. I sacerdoti, invece sono gli artefici, gli amministratori, i mediatori e i beneficiari dell'ideale ascetico, per loro l'ascetismo \u00e8 uno strumento di potere. La scienza, nella misura in cui aveva un ideale, non \u00e8 \"l'antitesi di quell'ideale ascetico, ma piuttosto la sua forma pi\u00f9 giovane e pi\u00f9 nobile.\"\nNietzsche conclude che l'attrattiva che l'ideale ascetico riesce ad esercitare, \u00e8 dovuto al significato che d\u00e0 alla sofferenza; la negazione ascetica del mondo era \"volont\u00e0 del Nulla\" e \"L'uomo preferisce ancora volere il nulla, piuttosto che non volere.\"."}
{"id": "469731", "revid": "1318658", "url": "https://it.wikipedia.org/wiki?curid=469731", "title": "Chiesa di Sant'Antonio in Campo Marzio", "text": "La chiesa di Sant'Antonio in Campo Marzio, anche conosciuta come chiesa di Sant'Antonio dei Portoghesi, \u00e8 un luogo di culto cattolico del centro storico di Roma.\nSituata nel cuore del rione Campo Marzio, vicino all'antica osteria dell'Orso, \u00e8 la chiesa nazionale della comunit\u00e0 portoghese a Roma.\nStoria.\nLa chiesa venne fondata nel 1445 dal cardinale Antonio Mart\u00ednez de Chaves sul luogo di un ospizio per i pellegrini portoghesi istituito dalla nobildonna Guiomar da Lisbona, dotato di un piccolo luogo di culto della grandezza di una casupola, dedicato alla Madonna di Betlemme.\nLa fondazione venne quindi posta sotto la protezione dell'ambasciatore portoghese presso la Santa Sede e dalla fine del XVI secolo fu questi a stabilire che essa ormai si presentava troppo piccola e affollata durante le celebrazioni liturgiche al punto da rendere necessario un ampliamento della cappella originaria. A partire dal 1624, con l'acquisizione di propriet\u00e0 vicine, si iniziarono i lavori di ampliamento della struttura e la chiesa venne terminata nel 1638 da Martino Longhi il Giovane. La chiesa venne ridedicata a Sant'Antonio da Padova che \u00e8 di origine portoghese. Altri lavori di ampliamento vennero portati avanti nel 1657 da Carlo Rainaldi e da Cristoforo Schor che si occuparono rispettivamente della cupola e dell'abside con l'altare maggiore.\nDiversi papi tra cui Clemente XI e Clemente XIV visitarono la chiesa, in gran parte per ragioni diplomatiche dal momento che durante il XVIII secolo le relazioni tra Santa Sede e Regno del Portogallo rimasero tese. Questa sorta di sottomissione nel compromesso venne vista da molte altre monarchie europee di stampo cattolico come una volont\u00e0 di servilismo da parte dei papi nei confronti del regno portoghese, ma del resto il Portogallo godeva del patronato su centinaia di missioni in Asia ed in America, all'interno dei propri territori coloniali.\nDopo l'occupazione napoleonica di Roma, la chiesa ed il relativo ospizio per i pellegrini vennero chiusi nel 1799 e venduti all'asta. La propriet\u00e0 torn\u00f2 al governo portoghese nel 1814 e la chiesa venne sottoposta dapprima ad una delicata opera di restauro e poi venne riaperta nel 1842.\nNel 1873 l'architetto Francesco Vespignani fece eseguire nuovi restauri alla struttura, progettando le vetrate istoriate e decorando l'interno della cupola.\nLa chiesa rimase diretto patronato del governo portoghese sino al 1910 quando lo scoppio della rivoluzione (che aveva stampo anticlericale) impose la rinuncia di questa prerogativa. L'ospizio dei pellegrini originario venne quindi convertito in un collegio, l'attuale Istituto Portoghese di Sant'Antonio in Roma (IPSAR) che attualmente gestisce anche la chiesa.\nLa struttura.\nEsternamente, la struttura della chiesa si presenta piuttosto stretta nella visuale altrettanto allungata di via della Scrofa, con la ricca e monumentale facciata barocca di Martino Longhi il Giovane (1638). Molto ornato \u00e8 anche l'interno, che riesce a dare un'impressione di ricchezza e sfarzo nonostante le piccole dimensioni. Al suo interno conserva una tavola a fondo oro di Antoniazzo Romano, le tele del pittore pergolese Antonio Concioli \"Adorazione dei Magi, Nativit\u00e0\" e \"Riposo durante la fuga in Egitto\" (entrambe datate 1782) e il \"Monumento De Souza\" di Antonio Canova (1808). Il transetto fu decorato da Luigi Vanvitelli.\nNel 2008 viene installato il grande organo Mascioni \"opus 1181\", dotato di 4 tastiere e 47 registri, ampliato nel 2015-2016 e portato a 60 registri su cinque manuali e pedale.\nLa Cappella di San Giovanni Battista.\nNel 1740 re Giovanni V del Portogallo diede commissione all'ambasceria portoghese a Roma di abbellire il principale luogo di culto nazionale con un'opera sfolgorante di oro e marmi preziosi, un vero gioiello tardobarocco.\nNel 1742 la struttura inizi\u00f2 a prendere forma grazie alla supervisione di un\"\u00e9quipe\" diretta da Nicola Salvi e Luigi Vanvitelli che cre\u00f2 una struttura \"provvisoria\" con dei moduli prefabbricati all'interno della chiesa con l'intento, sempre su volont\u00e0 del re portoghese, che essa fosse consacrata dal papa, ammirata dal popolo e poi venisse riportata in Portogallo per essere rimontata. La cappella, infatti, venne benedetta da papa Benedetto XIV nel 1744 anche se i lavori di decorazione proseguirono sino al 1747.\nLa struttura, smontata e sezionata, venne quindi inviata a Lisbona grazie a tre navi e rimontata con la supervisione di Francesco Feliziani e Paolo Niccoli, con l'aiuto dello scultore Alessandro Giusti, nella chiesa cittadina di San Rocco dove ancora oggi si trova."}
{"id": "469732", "revid": "287204", "url": "https://it.wikipedia.org/wiki?curid=469732", "title": "Benjamin Brain", "text": "L'ascesa di Brain \u00e8 considerato un punto di riferimento della storia della boxe. Con lui termina la fase del pugilato in cui i contendenti si ponevano uno avanti all'altro e cominciavano a scagliarsi pugni finch\u00e9 uno non cedeva. I pugili che verranno dopo di lui adotteranno delle tattiche e perfezioneranno i rozzi metodi di combattimento fino ad allora utilizzati.\nNacque nella citt\u00e0 di Bristol, nel sud-ovest dell'Inghilterra. Lavor\u00f2 in una miniera di carbone per poi decidere di dedicarsi al pugilato. Nel 1774 disput\u00f2 il suo primo incontro in cui sconfisse Jack Claiton, il campione di Kingswood.\nNel 1786 affront\u00f2 il difficile avversario John Boone, durante l'incontro una parte degli spettatori sal\u00ec sul ring e cominciarono ad accanirsi contro Brain. Quando fu riportato l'ordine Brain aveva un occhio ferito e un pronunciato gonfiore al volto. Nonostante l'accaduto Big Ben non rinunci\u00f2 al combattimento, si fece curare le ferite e si riport\u00f2 al centro del ring. Dopo dieci minuti Boone si arrese sotto i colpi di Brain.\nNel 1789 fu scelto come sfidante di Thomas Jackling per il titolo di campione d'Inghilterra. Pochi giorni prima della data fissata per l'incontro Brain si ammal\u00f2, la sfida fu quindi annullata. Perse tutti i denari che aveva scommesso sulla sua vittoria.\nI due si incontrarono nel 1791 al Wrotham in Kent. Brain vinse abbastanza facilmente sul quarantenne Jackling, che abbandon\u00f2 il ring con il naso fratturato. Nella circostanza Brain si frattur\u00f2 una falange della mano destra. Lo stesso anno della vittoria del titolo Brain si ritir\u00f2 dalla boxe lasciando il titolo vacante. Nel 1793 volle mettere in discussione il titolo contro lo sfidante Will Wodd, ma Brain si ammal\u00f2 gravemente e non fu in grado di combattere. Mor\u00ec l'aprile dell'anno successivo ancora considerato da tutti come detentore del titolo di campione d'Inghilterra."}
{"id": "469733", "revid": "1776051", "url": "https://it.wikipedia.org/wiki?curid=469733", "title": "Gerlafingen", "text": "Gerlafingen (toponimo tedesco; fino al 1939 Niedergerlafingen) \u00e8 un comune svizzero di 4\u00a0988 abitanti del Canton Soletta, nel distretto di Wasseramt."}
{"id": "469734", "revid": "9595", "url": "https://it.wikipedia.org/wiki?curid=469734", "title": "Camino de Santiago", "text": ""}
{"id": "469737", "revid": "1442080", "url": "https://it.wikipedia.org/wiki?curid=469737", "title": "Gelasio (vescovo)", "text": "Fu il terzo vescovo di Arezzo e resse la diocesi nel IV secolo, dopo la morte di san Donato.\nLe notizie su questo vescovo che vengono tramandate sono soprattutto inerenti alla sepoltura del suo venerato predecessore. Secondo la \"Cronaca dei Custodi\", un documento dell'XI secolo conservato nell'archivio capitolare della diocesi di Arezzo, questo vescovo costru\u00ec un piccolo oratorio sulla tomba di san Donato, sul colle del Pionta. Questa piccola cappella paleocristiana, conosciuta come \"Oratorio di Gelasio\" rimase in uso durante l'alto medioevo fino a quando fu eretta sullo stesso luogo la prima cattedrale di Arezzo.\nChi ritiene che san Donato sia morto martire attribuisce all'Oratorio di Gelasio la natura di memoria martiriale costruita dopo la fine della persecuzione di Diocleziano o dopo quella dell'imperatore Giuliano ma questa ipotesi \u00e8 adesso ritenuta quasi senza fondamento."}
{"id": "469739", "revid": "680767", "url": "https://it.wikipedia.org/wiki?curid=469739", "title": "Mistero della valigetta", "text": ""}
{"id": "469744", "revid": "965226", "url": "https://it.wikipedia.org/wiki?curid=469744", "title": "Vittorio Bachelet", "text": "Docente universitario, fu anche dirigente dell'Azione Cattolica ed esponente democristiano, nonch\u00e9 vicepresidente del Consiglio superiore della magistratura. Nel 1980 fu assassinato dalle Brigate Rosse in un agguato alla Sapienza.\nBiografia.\nPrimi anni e formazione.\nEra l'ultimo dei nove figli di Giovanni, ufficiale dell'esercito, e di Maria Bosio, torinesi di origini francesi. Nel 1934, ancora bambino, si iscrive all'Azione Cattolica presso il circolo parrocchiale di S. Antonio di Savena di Bologna, dove allora vive la sua famiglia. Segue il padre, tenente generale del genio, a Roma negli anni della seconda guerra mondiale; qui frequenta assiduamente la \"Congregazione\" del Cardinal Massimi.\nDopo la maturit\u00e0 classica presso il Liceo Tasso, si iscrive nel 1943 alla facolt\u00e0 di giurisprudenza e inizia la militanza nella FUCI, sia nella sezione romana sia nel centro nazionale, dove presto diventa condirettore di \"Ricerca\", il periodico della federazione universitaria. In realt\u00e0, inizier\u00e0 a frequentare assiduamente le lezioni solo l'anno successivo, a causa della caduta del Governo Mussolini. Il 24 novembre 1947 si laurea, con una tesi in diritto del lavoro su \"I rapporti fra lo Stato e le organizzazioni sindacali\" (votazione 110/110 e lode), di cui \u00e8 relatore Lionello Levi Sandri.\nAttivit\u00e0 accademica ed editoriale.\nNell'anno accademico 1947-48 \u00e8 assistente volontario presso la cattedra di diritto amministrativo della Sapienza e svolge attivit\u00e0 di ricerca con il prof. Zanobini. Intanto, diviene redattore capo della rivista di studi politici \"Civitas\", diretta da Paolo Emilio Taviani, della quale nel 1959 diviene vicedirettore, e ottiene diversi incarichi presso il CIR (Comitato Interministeriale per la Ricostruzione, l'attuale CIPE) e la Cassa del Mezzogiorno. Il 26 giugno 1951 si sposa con Maria Teresa (Miesi) de Januario. Il 13 aprile 1952 nasce la figlia Maria Grazia. Tre anni dopo, il 3 maggio 1955, nasce il figlio Giovanni Battista.\nNel 1957 pubblica un volume sull'attivit\u00e0 di coordinamento nell'amministrazione pubblica dell'economia (vedi bibliografia), rimasto punto di riferimento nella legislazione nazionale e comunitaria. Ottiene la libera docenza in diritto amministrativo e in istituzioni di diritto pubblico, iniziano la sua carriera di professore universitario: dapprima \u00e8 docente di diritto amministrativo presso la scuola di applicazione della Guardia di Finanza (1956-1959) e presso l'Universit\u00e0 degli Studi di Pavia (1958-1961), poi presso la facolt\u00e0 di scienze politiche dell'Universit\u00e0 degli Studi di Trieste e, dal 1974, professore ordinario di diritto pubblico dell'economia presso la facolt\u00e0 di scienze politiche dell'Universit\u00e0 \"La Sapienza\" di Roma.\nIn questo periodo (1962, vedi bibliografia) pubblica anche un'opera sul rapporto fra disciplina militare e ordinamento statale alla luce della Costituzione, che parecchi anni dopo rappresenter\u00e0 un contributo rilevante alla riforma dell'ordinamento militare, e un ampio saggio su costituzione e amministrazione: per Bachelet, l'entrata in vigore della Costituzione ha aperto \"una fase nuova anche nel nostro sistema di giustizia amministrativa\" (1966, vedi bibliografia).\nLa militanza nell'Azione cattolica Italiana.\nNon abbandona mai la militanza nell'Azione Cattolica e ne diviene uno dei principali dirigenti nazionali. Nel 1959 Papa Giovanni XXIII lo nomina vicepresidente nazionale e, il 6 giugno 1964, Paolo VI lo nomina Presidente Generale per la prima volta: verr\u00e0 riconfermato anche per i due mandati successivi, fino al 1973; per l'ultimo mandato \u00e8 per\u00f2 eletto dal Consiglio Nazionale e non pi\u00f9 nominato dal Papa, secondo il nuovo statuto incoraggiato proprio da Paolo VI e approvato nel 1969.\nLa missione che gli hanno affidato i due Papi \u00e8 \"rinnovare l'Azione Cattolica per attuare il Concilio\", come recita il titolo di un suo libro del 1966 (vedi bibliografia). La svolge democratizzando la vita interna dell'associazione, accompagnando la riforma della liturgia successiva al Concilio, promuovendo una nuova corresponsabilit\u00e0 dei laici nella vita della Chiesa, guidando l'associazione verso un progressivo distacco dall'impegno politico diretto.\nDal 1976 ricopre anche la carica di vicepresidente del Pontificio consiglio per la famiglia, del Pontificio consiglio della giustizia e della pace e del Comitato italiano per la famiglia.\nL'attivit\u00e0 politica.\nIscritto alla Democrazia Cristiana, amico e ammiratore di Aldo Moro, dopo le elezioni amministrative del giugno 1976 viene eletto consigliere comunale a Roma; il 21 dicembre dello stesso anno viene anche eletto vicepresidente del Consiglio superiore della magistratura, del quale fa parte come membro \"laico\", cio\u00e8 eletto dal Parlamento in seduta comune con un'ampissima maggioranza costituita praticamente da tutte le forze che componevano il cosiddetto \"arco costituzionale\".\nIl 12 febbraio 1980, al termine di una lezione, mentre conversa con la sua assistente Rosy Bindi, viene assassinato da un nucleo armato delle Brigate Rosse, sul mezzanino della scalinata che porta alle aule professori della facolt\u00e0 di scienze politiche della Sapienza, colpito con sette proiettili calibro 32 Winchester; a sparare furono prima Anna Laura Braghetti e, quindi, Bruno Seghetti.\nDue giorni dopo se ne celebrano i funerali nella chiesa di San Roberto Bellarmino di Roma. Uno dei due figli, Giovanni, all'epoca venticinquenne, durante la preghiera dei fedeli, pronuncia queste parole:\nVita privata.\nIl 26 giugno 1951 sposa Maria Teresa De Januario nativa di Orsogna, con cui avr\u00e0 due figli: Maria Grazia (13 aprile 1952) e Giovanni (3 maggio 1955).\nIstituto Vittorio Bachelet.\nNasce in seno all'Azione Cattolica nel 1988 per la formazione dei laici in campo politico e sociale. Essa propone convegni, seminari e sussidi. Come scrisse lo stesso Bachelet:\nSi avvale di un comitato direttivo, un consiglio scientifico e un comitato esecutivo. L'istituto ha istituito premi per tesi di laurea \"sullo sviluppo e la riforma delle istituzioni democratiche, la partecipazione e la cittadinanza attiva\"."}
{"id": "469745", "revid": "124808", "url": "https://it.wikipedia.org/wiki?curid=469745", "title": "Mikimix", "text": ""}
{"id": "469747", "revid": "842", "url": "https://it.wikipedia.org/wiki?curid=469747", "title": "TMNT", "text": ""}
{"id": "469748", "revid": "30909", "url": "https://it.wikipedia.org/wiki?curid=469748", "title": "Tmnt", "text": ""}
{"id": "469749", "revid": "6923", "url": "https://it.wikipedia.org/wiki?curid=469749", "title": "Citro\u00ebn LNA", "text": ""}
{"id": "469750", "revid": "599013", "url": "https://it.wikipedia.org/wiki?curid=469750", "title": "Speziale", "text": "Lo speziale nel medioevo era colui che si occupava della preparazione delle medicine, solitamente aveva una bottega, definita spezieria, all'interno della quale effettuava anche attivit\u00e0 di vendita delle spezie e delle erbe medicinali.\nNella bottega dello speziale si trovavano inoltre i profumi ed essenze, i colori usati in pittura e dai tintori, la cera e le candele, la carta e l'inchiostro e spesso anche dolci speziati preparati dallo speziale stesso.\nL'attivit\u00e0 dello speziale era, in epoca medievale, una delle pi\u00f9 redditizie.\nStoria.\nIn epoca comunale gli speziali erano raggruppati in corporazioni o arti, l'Arte dei Medici e Speziali \u00e8 una delle sette arti maggiori delle corporazioni di et\u00e0 comunale (XIV secolo). Tra i suoi soci pi\u00f9 illustri possiamo ricordare Dante Alighieri. La corporazione aveva il compito di controllare che l'attivit\u00e0 venisse svolta da speziali effettivamente preparati e competenti.\nTommaso Garzoni consigliava, proprio all'inizio del Cinquecento, per l'apertura e la gestione di una spezieria, una serie di strumenti, quali le vatine, i vasi, i boccali, le scatole, le bilance, le spatole, i mortai, i torchi. Consigliava anche i medicamenti suddividendoli in semplici o composti e interni; questi ultimi erano quelli che dovevano sedare il dolore, e venivano usati contro i mali mortiferi (i rimedi pi\u00f9 diffusi erano il mitridate e la teriaca, ma si usavano purghe di succo di rose e sciroppi di liquirizia e di radicchio); i medicamenti esterni consigliati erano gli oli di mandorle, di ginepro, di noce.\nFacendo un salto in avanti di due secoli, nel 1763 G.B. Capello sosteneva che le azioni primarie dello speziale fossero pestare, lavare, infondere, cuocere, distillare, comporre i composti e conservarli, conoscere la grammatica e la scienza medica.\nNell'Ottocento A. Campana avvisava che lo speziale doveva conoscere a tutti i costi anche la chimica, altrimenti avrebbe potuto aprire solo una drogheria.\nNascono cos\u00ec le prime vere scuole di Farmacia ed \u00e8 in questo periodo che inizia a tramontare l'antico nome di speziale ed inizia ad imporsi quello di farmacista (cio\u00e8 colui che esercita l'arte della farmacopea, ovvero della preparazione dei farmaci), ma ancora nel XX secolo troviamo isolate figure di speziali, come quella del celebre Zambuten, a Forl\u00ec."}
{"id": "469753", "revid": "21860952", "url": "https://it.wikipedia.org/wiki?curid=469753", "title": "Italia (1885)", "text": ""}
{"id": "469757", "revid": "1776051", "url": "https://it.wikipedia.org/wiki?curid=469757", "title": "Kriegstetten", "text": "Kriegstetten (toponimo tedesco) \u00e8 un comune svizzero di 1\u00a0274 abitanti del Canton Soletta, nel distretto di Wasseramt del quale \u00e8 capoluogo."}
{"id": "469763", "revid": "123391514", "url": "https://it.wikipedia.org/wiki?curid=469763", "title": "Top-posting", "text": "Il top-posting \u00e8 la pratica di rispondere ad un messaggio, sia questo un messaggio su un forum internet, una mailing list o un post su usenet, in cima al messaggio originale. Il top-posting \u00e8 sconsigliato dalla maggior parte di definizioni di netiquette nelle discussioni che coinvolgono pi\u00f9 persone che presumibilmente leggono e intervengono in tempi diversi.\nIn Italia l'uso scorretto del top-posting \u00e8 il pi\u00f9 diffuso solo perch\u00e9 \u00e8 stato adottato dal primo programma gratuito di posta elettronica di grande diffusione (Microsoft Outlook Express) e in seguito questa caratteristica \u00e8 stata copiata da quasi tutti i servizi di posta elettronica via webmail, fino al servizio di posta elettronica ancora pi\u00f9 diffuso come Gmail (con relativa app su Android), ma non \u00e8 assolutamente corretto. RoundCube, ad esempio, risponde giustamente sotto al testo citato e non sopra.\nTOFU.\nTOFU (\"text over, fullquote under\"), letteralmente \"testo sopra, citazione completa sotto\", significa rispondere al di sopra di un messaggio, citando per intero il messaggio originale al quale si risponde. Questa abitudine, alla quale ci si riferisce anche con il termine \"citazione in stile jeopardy\" (alludendo al gioco televisivo jeopardy!, nel quale i concorrenti, data la risposta ad una domanda, si sfidano nell'impresa di indovinare la domanda giusta).\nAggiungendo alla discussione di sopra le intestazioni e i saluti, questa si trasforma cos\u00ec:\nMolte persone non gradiscono questo tipo di citazione, visto che assomiglia pi\u00f9 ad un messaggio inoltrato che non ad una discussione. Inoltrando un messaggio la disposizione dei commenti al di sopra del messaggio originale \u00e8 pi\u00f9 logica, visto che i commenti 'presentano' il messaggio inoltrato, piuttosto che rispondervi.\nI sostenitori del top-posting affermano che ormai \u00e8 pratica comune e che lo spreco di spazio dovuto alla citazione completa del messaggio originale \u00e8 trascurabile, oggi che le mail sono sempre pi\u00f9 spesso arricchite con voluminose immagini, firme lunghissime, e stili html. Coloro che utilizzano la tecnica TOFU sono caratterizzati dal loro disinteresse per la questione, e quindi raramente ne parlano. Alcuni di loro non sono nemmeno a conoscenza dell'esistenza di altri stili di citazione dei messaggi.\nColoro che preferiscono le repliche in linea al contrario provano spesso ad \"evangelizzare\" gli altri sulla questione, questione che a volte lascia indifferenti o infastiditi.\nBottom-posting.\nSebbene la risposta ingenua al top-posting possa essere il bottom-posting, questa tecnica prevede come unica differenza che la risposta segua il messaggio originale piuttosto che precederlo. Nel caso in cui il messaggio citato sia lungo e/o siano citate lunghe sequenze di messaggi, diventa molto impegnativo identificare le parti essenziali del discorso prima di leggere la risposta\nReplica in linea.\nIn genere il modo pi\u00f9 corretto di rispondere ad un messaggio prevede l'eliminazione delle parti dei messaggi precedenti inessenziali alla comprensione del contesto, e la risposta sotto ciascuna parte di rilievo, in maniera simile ad una discussione naturale. Vengono cos\u00ec citate solo le parti rilevanti dei precedenti messaggi.\nQuesto stile \u00e8 spesso chiamato \"replica in linea\" (inline reply), \"risposta punto per punto\", \"botta e risposta\", ed a volte erroneamente \"bottom-posting\".\nLe parole della RFC1855, la RFC Netiquette Guidelines (\"linee guida per il galateo della rete\"), danno una indicazione completa delle convenzioni della rete:\nLa parte citata sopra tratta di messaggi inviati verso luoghi di discussione pubblici quali mailing list o su newsgroup. Per la corrispondenza interpersonale spesso l'oggetto \u00e8 sufficiente per ricordare al destinatario l'argomento di cui si discute, e non \u00e8 necessario alcun tipo di citazione.\nAd ogni modo se si sta argomentando su qualche punto di una precedente conversazione i punti sui quali si discute andrebbero esplicitamente indicati oppure andrebbe effettuata la citazione in linea.\nLa RFC si esprime in questo modo riguardo alle comunicazioni interpersonali:\nVa aggiunto che andrebbe interposta una linea bianca tra il materiale citato e le risposte, in modo da assicurarsi che siano ben distinti l'uno dall'altra. Alcuni programmi di posta elettronica potrebbero persino provare a ri-giustificare l'intero paragrafo, unendo in tal modo le risposte alle citazioni, se queste non sono chiaramente separate, e rendendo cos\u00ec illeggibile la discussione. Un altro errore comune \u00e8 lasciare scie di segni maggiore (\"&gt;\") prima e dopo il blocco citato, invece di posizionare linee completamente vuote a separazione dei blocchi.\nQuando la tecnica di risposta punto-a-punto seguente il testo di un documento originale viene utilizzata su articoli o notizie, questa viene chiamata fisking."}
{"id": "469764", "revid": "400694", "url": "https://it.wikipedia.org/wiki?curid=469764", "title": "Autobahn (singolo)", "text": "Autobahn \u00e8 un singolo del gruppo musicale tedesco Kraftwerk, pubblicato nel marzo 1975 come estratto dall'album \"Autobahn\".\nDescrizione.\n\"Autobahn\" \u00e8 stata composta nei primi mesi del 1974 da Ralf H\u00fctter e da Florian Schneider, con la collaborazione del pittore e paroliere Emil Schult. Si tratta del primo brano musicale dei Kraftwerk ad avere un intero testo cantato (in precedenza i Kraftwerk avevano introdotto solo alcune voci filtrate mediante vocoder nel brano \"Ananas Symphonie\" presente nell'album precedente), che descrive lo scenario di un'autostrada (in tedesco appunto \"Autobahn\"), lo stesso illustrato nella copertina dell'album.\nAll'interno del brano il gruppo utilizza quasi tutti gli strumenti musicali a propria disposizione: dai sintetizzatori (soprattutto il Minimoog e l'ARP Odyssey, utilizzati tra le altre cose per riprodurre i rumori degli autoveicoli in movimento su strada o per ottenere i bassi), dagli strumenti acustici (chitarra e flauto), al vocoder, usato per filtrare alcune parti vocali, fino alle percussioni elettroniche a pads inventate da H\u00fctter e Schneider. Il gruppo utilizzer\u00e0 anche molti effetti per modificare il suono degli strumenti tra cui un'unit\u00e0 echo per ottenere i bassi e un phasing per suonare gli accordi.\nIl brano \u00e8 stato pubblicato per la prima volta nel novembre del 1974 all'interno dell'album omonimo in versione integrale, della durata di pi\u00f9 di ventidue minuti. Nel marzo del 1975 \u00e8 stato invece pubblicato un singolo 7\" (che contiene come lato B il brano \"Morgenspaziergang\", presente come ultima traccia dell'album \"Autobahn\") che presenta una versione ridotta della durata di tre minuti e ventisette secondi.\n\"Autobahn\" sar\u00e0 il primo singolo dei Kraftwerk ad entrare nella classifica statunitense, raggiungendo la venticinquesima posizione. Nelle classifiche europee invece il singolo riusc\u00ec a posizionarsi nelle prime venti posizioni: ad esempio in patria raggiunger\u00e0 il nono posto della classifica. Il brano musicale \u00e8 stato regolarmente proposto dal gruppo nei concerti dal vivo: nel tempo gli arrangiamenti sono stati via via modificati, anche a causa dell'evoluzione della strumentazione utilizzata. L'ultima versione della canzone, tuttora eseguita durante i concerti, risale al 1991 ed \u00e8 stata pubblicata come traccia dell'album \"The Mix\"."}
{"id": "469766", "revid": "124850238", "url": "https://it.wikipedia.org/wiki?curid=469766", "title": "Eugenio Miozzi", "text": "Laureatosi a Bologna il 29 luglio 1912, nello stesso anno partecip\u00f2 al concorso per entrare a far parte del Corpo Reale del Genio civile classificandosi al primo posto.\nDal 1914 lavor\u00f2 in Libia progettando e seguendo i lavori di numerose opere pubbliche. Dopo la prima guerra mondiale lavor\u00f2 per il Genio Civile di Udine e di Belluno seguendo la ricostruzione dei ponti distrutti durante il conflitto. Negli anni successivi cambi\u00f2 vari incarichi seguendo fra l'altro la costruzione del tratto da Verona al Passo del Brennero della Strada statale 12 dell'Abetone e del Brennero fino a che, il 1\u00ba marzo 1931 il comune di Venezia lo pose a capo della Direzione Lavori e Servizi pubblici incarico che mantenne fino alla fine del 1954 quando venne collocato a riposo per limiti di et\u00e0.\nNel ventennio successivo fu a capo di numerosi lavori destinati a cambiare la fisionomia della citt\u00e0. Fra i pi\u00f9 importanti il Ponte della Libert\u00e0 (ex \"ponte del Littorio\") che realizza il collegamento automobilistico di Venezia con la terraferma, l'area di Piazzale Roma ed in particolare l'autorimessa Sant'Andrea (ora conosciuta come \"Garage comunale\") che fu fino agli anni cinquanta il pi\u00f9 grande parcheggio coperto d'Europa, l'apertura del Rio Novo (Venezia) e la costruzione dei relativi nuovi ponti in pietra e legno, il ponte degli Scalzi, quello dell'Accademia e la sede estiva del Casin\u00f2 di Venezia al Lido."}
{"id": "469768", "revid": "1305772", "url": "https://it.wikipedia.org/wiki?curid=469768", "title": "Xtreme Racing", "text": "Xtreme Racing \u00e8 un videogioco per Amiga uscito nel 1995 sviluppato dalla Silltunna Software (ora Tuna Technologies) e pubblicato dalla Black Magic Software. \u00c8 un clone del pi\u00f9 famoso \"Mario Kart\" della Nintendo uscito qualche anno prima, ma migliorato sotto molti aspetti.\nDa segnalare la possibilit\u00e0 di giocare fino a 8 persone in multiplayer tramite cavo null modem o connessione telefonica."}
{"id": "469771", "revid": "6923", "url": "https://it.wikipedia.org/wiki?curid=469771", "title": "Girocottero", "text": ""}
{"id": "469772", "revid": "1305772", "url": "https://it.wikipedia.org/wiki?curid=469772", "title": "Diseconomie di scala", "text": "Le diseconomie di scala descrivono il fenomeno in cui l'aumentare della dimensione aziendale provoca un aumento del costo marginale dell'output (bene o servizio) e quindi del costo medio della produzione. Sono molto meno note delle cosiddette \"economie di scala\" in quanto meno evidenti (per la loro individuazione \u00e8 necessaria una sofisticata contabilit\u00e0 analitica). Esiste una ricerca espressamente dedicata alle diseconomie di scala su Canb\u00e4ck (2004) (file PDF).\nCause.\nDi seguito sono elencate alcune cause delle diseconomie di scala.\nCosto della comunicazione.\nIdealmente, tutti i lavoratori di un'azienda dovrebbero comunicare direttamente ciascuno con l'altro in modo da conoscere esattamente cosa gli altri stanno facendo (per ci\u00f2 che rileva il proprio compito). Ovviamente una impresa con un singolo lavoratore non richiede alcuna comunicazione tra impiegati. Il problema incomincia a porsi quando l'azienda incomincia a disporre di due o pi\u00f9 lavoratori; quindi se due lavoratori richiedono un canale di comunicazione diretto un'azienda con tre lavoratori ne richiede tre (tra gli addetti A &amp; B, B &amp; C, e A &amp; C). Di seguito uno schema degli addetti e dei relativi canali diretti richiesti:\nIn pratica la crescita dei canali accelera all'aumentare del numero dei lavoratori secondo la legge N(N-1)/2, e questo si riflette in un aumento del tempo (e quindi dei costi) della comunicazione.\nAd un certo punto la comunicazione diretta tra lavoratori diventa ingestibile per cui solo determinati gruppi comunicano tra loro in questo modo (per es. addetti alla produzione con addetti alla produzione, commerciali con commerciali). \nCi\u00f2 riduce la velocit\u00e0 con la quale la comunicazione si diffonde, ma non ne arresta, in tempo e denaro il costo. Al contrario, al crescere dell'azienda i costi aumentano a causa degli sforzi che si duplicano e del fatto che la comunicazione si riduce.\nDuplicazione degli sforzi.\nUn'impresa con un solo dipendente non pu\u00f2 avere alcuna duplicazione degli sforzi tra impiegati. Un'impresa con due impiegati pu\u00f2 avere una duplicazione degli sforzi, ma essa \u00e8 improbabile, mentre al contrario \u00e8 probabile che ognuno dei due sappia cosa sta facendo l'altro. Quando un'azienda cresce fino ad avere migliaia di lavoratori, \u00e8 inevitabile che qualcuno, o addirittura un gruppo di persone, intraprenda un progetto gi\u00e0 portato avanti da un'altra persona o gruppo. La General Motors, ad esempio, svilupp\u00f2 internamente due sistemi CAD/CAM: CADANCE venne progettato dal GM Design Staff, mentre Fisher Graphics venne creato dall'ex divisione Fisher Body. Questi sistemi simili, dovettero successivamente essere combinati con grande spesa in un singolo strumento, il Corporate Graphics System (CGS). Un'azienda pi\u00f9 piccola non avrebbe nemmeno avuto i soldi per permettere uno sviluppo in parallelo cos\u00ec dispendioso, n\u00e9 la mancanza di comunicazione e cooperazione che caus\u00f2 questo evento. Oltre al CGS, la GM usava anche CADAM, UNIGRAPHICS, CATIA e altri sistemi CAD/CAM, aumentando cos\u00ec i costi di traduzione dei disegni da un sistema all'altro. Questa situazione divenne alla fine cos\u00ec ingestibile che la GM acquis\u00ec la Electronic Data Systems (EDS) nel tentativo di controllare la situazione. Un'azienda pi\u00f9 piccola avrebbe scelto un solo sistema CAD/CAM commercializzato, senza bisogno di combinare o tradurre diversi sistemi.\nIl peso del management.\nPi\u00f9 impiegati ha un'azienda, pi\u00f9 ampia \u00e8 la percentuale di forza lavoro appartenente al \"management\". Un'azienda con un solo lavoratore non ha bisogno di alcun manager (si intende manager di persone, non di altre risorse). Un'azienda con cinque dipendenti potrebbe impiegarne uno come manager e gli altri quattro come operai. Se quel manager non fa altro che gestire gli operai sotto di s\u00e9, allora la produttivit\u00e0 dell'azienda \u00e8 stata ridotta del 20%. Un'azienda con 21 dipendenti potrebbe avere 16 operai, 4 supervisori e 1 manager. Se n\u00e9 il manager n\u00e9 i supervisori fanno altro, oltre alla gestione dei sottoposti, allora abbiamo ridotto la produttivit\u00e0 di 5/21, ovvero il 23,8%. Quindi, pi\u00f9 grande \u00e8 l'azienda, pi\u00f9 bassa \u00e8 la percentuale di \"lavoratori di linea\". Sicuramente, le compagnie con alti rapporti lavoratori/manager e che hanno \"manager che lavorano\" (che eseguono altri compiti importanti oltre a gestire le persone sotto di loro) avranno un impatto meno negativo sulla loro produttivit\u00e0, ma l'effetto \u00e8 comunque presente. I manager sono necessari per gestire un'azienda grande e complessa, ma devono essere considerati un \"male necessario\" in quanto riducono la produttivit\u00e0 complessiva. Si noti anche che i manager di alto livello hanno anche stipendi di alto livello, e ci\u00f2 nonostante lo scarso rendimento, e quindi costano all'azienda pi\u00f9 di quanto il loro numero lascerebbe supporre. Ad esempio, un'azienda con 16 operai a 10\u20ac l'ora, 4 supervisori a 20\u20ac l'ora e 1 mananager a 30\u20ac l'ora, spende 270\u20ac l'ora, di cui 110\u20ac l'ora (il 41%) per il suo management.\n\"Politiche di ufficio\".\nQueste vengono definite come i comportamenti del management che il manager sa essere contrari agli interessi della compagnia, ma che sono nei suoi interessi. Ad esempio, un manager pu\u00f2 intenzionalmente promuovere un lavoratore incompetente, sapendo che esso non sar\u00e0 mai in grado di fargli concorrenza per la sua posizione di lavoro. Questo tipo di comportamento ha un senso solo in un'azienda con pi\u00f9 livelli di management. Pi\u00f9 sono i livelli, pi\u00f9 ci sono opportunit\u00e0 per tale comportamento. In una piccola azienda, un tale comportamento \u00e8 probabile che causi il fallimento della societ\u00e0, e quindi costare il posto di lavoro ai manager, che quindi non prenderanno tali decisioni. In una grande impresa, un cattivo manager in pi\u00f9 o in meno non ha molto effetto sulla salute complessiva dell'azienda, quindi queste \"politiche di ufficio\" sono nell'interesse del management.\nIsolamento di chi prende le decisioni dai risultati delle proprie decisioni.\nSe un singolo individuo produce e vende biscotti e decide di provare a farne al sapore di peperoncino, sa immediatamente se ha preso una decisione giusta o sbagliata, basandosi sulla reazione dei clienti. Una persona di una grande azienda che produce biscotti pu\u00f2 non sapere per molti mesi se la sua decisione ha funzionato o meno. Per quel momento, potrebbe essere stato trasferito ad un'altra divisione o societ\u00e0 del gruppo, e quindi non vedere le conseguenze della sua decisione. Questa mancanza di conseguenze pu\u00f2 portare a prendere decisioni errate. \nBasso tempo di risposta.\nFacendo l'esempio contrario, il singolo produttore di biscotti sapr\u00e0 immediatamente se la gente inizia a richiedere un'offerta pi\u00f9 salutista, come per esempio biscotti con grano integrale, ed \u00e8 in grado di rispondere il giorno seguente. Una grande azienda ha bisogno di fare ricerca, creare una linea di produzione, determinare quale catena di distribuzione usare, progettare una campagna pubblicitaria, ecc, prima che possa essere fatto qualsiasi cambiamento. Per quel momento i competitori pi\u00f9 piccoli potrebbero gi\u00e0 aver conquistato quella nicchia di mercato.\nInerzia (riluttanza al cambiamento).\nQuesta viene definita come l'atteggiamento dell'\"abbiamo sempre fatto cos\u00ec, non c'\u00e8 alcun bisogno di cambiare\" (si veda appello alla tradizione). Una azienda vecchia e di successo \u00e8 pi\u00f9 probabile abbia questo atteggiamento, rispetto ad una nuova che cerca di farsi largo. Mentre \"cambiare per avere un cambiamento\" \u00e8 controproducente, il rifiuto di considerare il cambiamento, anche quando consigliato, \u00e8 dannoso per qualsiasi azienda, poich\u00e9 inevitabilmente i cambiamenti nell'industria e nelle condizioni del mercato richiedono un cambiamento nell'azienda al fine di conservare il proprio successo.\nAutocompetizione.\nUna piccola azienda compete solo con le altre, ma una grande azienda spesso scopre che i suoi prodotti competono tra di loro. Una Buick ha la stessa probabilit\u00e0 di rubare clienti ad un altro marchio della General Motors, ad esempio una Oldsmobile, piuttosto che ad un altro produttore. Ci\u00f2 pu\u00f2 spiegare perch\u00e9 il marchio Oldsmobile venne chiuso dopo il 2004. Questa autocompetizione spreca risorse che potrebbero essere usate nel competere con le altre aziende.\nGrandi quote di mercato.\nUna societ\u00e0 con solo l'1% delle quote di mercato pu\u00f2 facilmente raddoppiare le vendite in un anno. Una societ\u00e0 con il 90% della quota di mercato non pu\u00f2 sperare di fare cos\u00ec bene. Pu\u00f2 espandersi in altri mercati o industrie, ma ci\u00f2 significa perdere molte delle economie di scala specifiche del mercato o industria di provenienza.\nOpposizione governativa e dell'opinione pubblica.\nTale tipo di opposizione varia in funzione delle dimensioni dell'azienda. Comportamenti di Microsoft che verrebbero ignorati se provenissero da una piccola azienda, vennero visti come minacce anti-competitive e monopolistiche a causa delle dimensioni di Microsoft, portando all'opposizione del pubblico e a cause intentate da enti governativi.\nAltri effetti legati alle dimensioni.\nLe grandi aziende tendono anche ad essere vecchie aziende collocate in mercati maturi. Entrambe le cose hanno implicazioni negative per la crescita futura. Le aziende pi\u00f9 vecchie tendono ad avere una forza lavoro pi\u00f9 anziana e pi\u00f9 sindacalizzata, e conseguentemente un costo del lavoro pi\u00f9 alto e una produttivit\u00e0 pi\u00f9 bassa. I mercati maturi tendono ad offrire il potenziale per piccole crescite. Tutti potrebbero comprare una nuova invenzione l'anno prossimo, ma difficilmente compreranno tutti una nuova auto, dato che la maggior parte la possiede gi\u00e0.\nSoluzioni.\nLe soluzioni alle diseconomie di scala per le grandi aziende prevedono la trasformazione in una o pi\u00f9 aziende di minori dimensioni. Ci\u00f2 pu\u00f2 accadere automaticamente quando una compagnia in bancarotta vende le sue divisioni profittevoli e chiude il resto, o pu\u00f2 avvenire proattivamente, se il management ne ha la volont\u00e0. Tornando all'esempio della fabbrica di biscotti, ad ogni sede periferica pu\u00f2 essere permesso di operare in modo relativamente autonomo dalla sede centrale, con le decisioni riguardanti il personale (assunzioni, licenziamenti, promozioni, salari, ecc.) prese dal management locale, e non dettate dall'head office. Anche le decisioni sugli acquisti possono essere fatte in modo indipendente, con ogni sede che pu\u00f2 scegliere i propri fornitori, che siano o meno di propriet\u00e0 dell'azienda (se trovano cos\u00ec la miglior qualit\u00e0 e prezzo). Ogni sede locale potrebbe anche avere la possibilit\u00e0 di scegliere le proprie ricette e farsi il proprio marketing, o pu\u00f2 continuare ad affidarsi all'azienda per i propri servizi. Se i dipendenti possiedono una parte della sede locale, avranno anche pi\u00f9 interesse nel suo successo. Si noti che tutti questi cambiamenti produrranno probabilmente una sostanziale riduzione del personale della sede centrale e dei servizi di supporto. Per questo motivo, molte imprese ritardano una tale riorganizzazione fino a quando \u00e8 troppo tardi perch\u00e9 sia efficace."}
{"id": "469774", "revid": "1776051", "url": "https://it.wikipedia.org/wiki?curid=469774", "title": "Oekingen", "text": "Oekingen (toponimo tedesco) \u00e8 un comune svizzero di 807 abitanti del Canton Soletta, nel distretto di Wasseramt."}
{"id": "469775", "revid": "123631238", "url": "https://it.wikipedia.org/wiki?curid=469775", "title": "Diaframma (gruppo musicale)", "text": "I Diaframma sono un gruppo musicale italiano formatosi a Firenze tra la fine degli anni settanta e i primi anni ottanta.\nAncora in attivit\u00e0 dopo numerosi cambi di formazione e un temporaneo scioglimento, l'unico componente della formazione originale rimasto \u00e8 il cantante, chitarrista e autore Federico Fiumani. Agli esordi alla voce si sono avvicendati Nicola Vannini e Miro Sassolini.\nBiografia.\nInizi.\nAlla fine degli anni settanta, il chitarrista Federico Fiumani, influenzato dal punk britannico, forma, con i compagni di liceo Gianni Cicchi (batterista) e Salvatore Susini (bassista), i C.F.S., che suonano cover di gruppi punk e sporadiche produzioni proprie. I C.F.S., il cui nome scaturisce dalle iniziali dei cognomi dei tre, si esibiscono tra feste scolastiche e piccoli locali fiorentini. Nel 1980, dopo la sostituzione di Salvatore Susini con Leandro Cicchi, fratello di Gianni, il gruppo cambia nome in Diaframma, ispirandosi all'omonimo componente della macchina fotografica.\nLe sonorit\u00e0 e i testi si affrancano dal punk, abbracciando tematiche pi\u00f9 vicine alla darkwave. Nel 1981 conoscono Nicola Vannini e gli propongono di entrare nel gruppo come cantante. Nello stesso anno verr\u00e0 pubblicato il singolo d'esordio \"Pioggia/Illusione Ottica\". Seguiranno altri due singoli: \"Circuito chiuso\" (Industrie Discografiche Lacerba, 1982) e \"Altrove\" (1983).\nNel dicembre del 1983 il gruppo estromette, poco prima delle registrazioni dell'album d'esordio \"Siberia\", Nicola Vannini, per inserire come nuovo cantante Miro Sassolini.\nLa svolta.\nLa svolta per la band fiorentina arriva nel 1984, grazie al produttore discografico Sergio Salaorni che cura la produzione artistica, gli arrangiamenti e le registrazioni di \"Siberia\". Nel 1984 i Diaframma vengono infatti scritturati dalla neonata I.R.A. Records, che include i loro brani \"Siberia\" e \"Delorenzo\" nella compilation manifesto dell'etichetta \"Catalogue Issue\", nella quale compaiono anche pezzi di Litfiba, Moda e Underground Life. Subito dopo l'album \"Siberia\", caratterizzato da una profonda impronta post-punk e da testi molto legati alle tematiche simboliste care alla new wave dell'epoca. \"Siberia\" verr\u00e0 poi inserito al settimo posto tra i 100 dischi italiani pi\u00f9 belli di tutti i tempi secondo la rivista \"Rolling Stone\".\nNel 1985 esce l'EP \"Amsterdam\", in cui l'omonima canzone, tratta da \"Siberia\", viene riarrangiata in una nuova versione incisa con i compagni di etichetta Litfiba e cantata da Piero Pel\u00f9 e Miro Sassolini. Nel lato B trovano posto \"Elena\" e \"Ultimo Boulevard\", brani incisi dai soli Diaframma con Francesco Magnelli alle tastiere.\nPoco dopo la pubblicazione dell'EP, escono dal gruppo i fratelli Cicchi, rimpiazzati al basso da Leandro Braccini e alla batteria da Alessandro Raimondi. Con questa formazione il gruppo finisce la tourn\u00e9e di \"Siberia\" ed entra in studio nell'aprile del 1986 per registrare il singolo \"Io ho in mente te\", cover del brano dell'Equipe 84.\nNell'ottobre dello stesso anno esce il loro secondo lavoro, \"3 volte lacrime\", molto pi\u00f9 eclettico e maturo per testi e arrangiamenti ora meno oscuri.\nNel 1988 esce l'album \"Boxe\", dopo il divorzio con l'I.R.A. Records, completamente autoprodotto e pubblicato da Diaframma Records. Il disco, che originariamente doveva essere prodotto da Mauro Sabbione, purtroppo non riscontrer\u00e0 il successo di pubblico e critica sperati, e nel dicembre del 1988 Federico Fiumani e Miro Sassolini decretano lo scioglimento del gruppo.\nReunion (1989-presente).\nL'anno successivo Fiumani ingaggia per\u00f2 due nuovi elementi, Massimo Bandinelli al basso e Fabio Provazza alla batteria, divenendo il cantante del gruppo, che nel 1989 pubblica l'EP \"Gennaio\". La Ricordi mette sotto contratto i nuovi Diaframma che nel 1990 pubblicano l'album \"In perfetta solitudine\", prodotto da Vince Tempera. Divergenze con il management portano Fiumani a mettere fine al contratto. Nel 1991 il gruppo pubblica \"Da Siberia al prossimo week-end\", compendio di vecchi brani riarrangiati e cantati dal leader, con la presenza di due inediti.\nIl 1992 sancisce il ritorno dei Diaframma nel circuito indipendente con \"Anni luce\", album distribuito da Harmony Music che prosegue lo stile iniziato tre anni prima con \"Gennaio\". Due anni pi\u00f9 tardi, con \"Il ritorno dei desideri\" prodotto da Gianni Maroccolo, il gruppo torna alla Contempo Records e si avvale della collaborazione di Mara Redeghieri, Pino Gulli e numerosi altri artisti del Consorzio Produttori Indipendenti. Nello stesso anno esce il primo lavoro solista di Federico Fiumani, \"Confidenziale\", la registrazione di un concerto dal vivo con solo chitarra e voce. Le atmosfere rock de \"Il ritorno dei desideri\" vengono confermate anche nei successivi \"Non \u00e8 tardi\" (1995) e \"Sesso e violenza\" (1996).\nBisogner\u00e0 attendere due anni per \"Scenari immaginari\" (1998) cui fa seguito \"Coraggio da vendere\" del 1999. Dopo l'uscita di un bootleg, \"Live al Rototom\", e di una raccolta di inediti, \"Le canzoni perdute\", nel 2001 \"Il futuro sorride a quelli come noi\" riprende alcune atmosfere e sonorit\u00e0 del periodo new wave di met\u00e0 anni ottanta. Al disco segue una breve reunion con Miro Sassolini, che porter\u00e0 all'uscita della raccolta \"Sassolini sul fondo del fiume\" e a un estemporaneo concerto celebrativo al Tenax di Firenze.\nNel 2002 esce \"I giorni dell'ira\", seguito due anni dopo da \"Volume 13\". Grazie alla diffusione di Internet, inizia una riscoperta del gruppo fiorentino che porter\u00e0 nel 2005 alla pubblicazione di \"Passato, presente\", album contenente versioni inedite e remix di classici del passato interpretati tra gli altri da Subsonica, Madaski e Cristina Don\u00e0. Nel 2008 viene pubblicato inoltre l'album tributo \"Il dono - Artisti vari reinterpretano i Diaframma\", contenente cover tra gli altri di Le luci della centrale elettrica, Dente, Marlene Kuntz, Tre Allegri Ragazzi Morti, Zen Circus.\nTra i due lavori di riscoperta il leader dei Diaframma trova spazio per il suo secondo disco da solista, \"Donne mie\" (2006). Nel frattempo gli album \"Camminando sul lato selvaggio\" (2007) e \"Difficile da trovare\" (2009), cui seguir\u00e0 una lunghissima serie di concerti. Nel maggio 2011 viene pubblicato \"Live 09-04-2011\" registrato dal vivo al Viper Theatre di Firenze e che vede ospiti Marcello Michelotti dei Neon, Andrea Chimenti e Miro Sassolini, che cantano due brani ciascuno.\nIl 17 gennaio 2012 esce \"Niente di serio\", che vede la partecipazione di Gianluca De Rubertis del duo Il Genio. Nel settembre 2013 viene ristampato l'album \"Siberia\" in edizione deluxe con brani registrati dal vivo del 1985. Il 22 ottobre seguente viene pubblicato \"Preso nel vortice\", sedicesimo album in studio a cui collaborano Gianluca De Rubertis, Enrico Gabrielli dei Calibro 35 e Mariposa; Marcello Michelotti dei Neon; Max Collini degli Offlaga Disco Pax e Alex Spalck dei Pankow. L'album contiene anche \"Ottovolante\", un pezzo dedicato espressamente a Piero Pel\u00f9 dei Litfiba, amico di lunga data e compagno di etichetta I.R.A. Records negli anni ottanta.\nProcede poi l'operazione di rivalutazione del repertorio storico del gruppo: il 2 settembre 2014 viene realizzata dalla Diaframma Records la ristampa in LP e CD di \"Boxe\", originariamente autoprodotto nel 1988, e a seguire, nel febbraio 2015, viene ristampato anche \"Il ritorno dei desideri\", distribuito dalla Vinylove Records solo in vinile, con in allegato un CD contenente la registrazione di un concerto tenuto a Genova del 1994.\nIl 7 dicembre 2018 esce dopo cinque anni il nuovo album di inediti \"L'abisso\" per la Diaframma Records, cui fa seguito il tour omonimo con prima data a Osimo."}
{"id": "469778", "revid": "767487", "url": "https://it.wikipedia.org/wiki?curid=469778", "title": "Biennale di Berlino", "text": "Biennale di Berlino, biennale d'arte contemporanea, Berlino, ideata nel 1997 dal Kunst Werke, spazio per l'arte contemporanea fondato nei primi anni Novanta nella Berlino Est."}
{"id": "469781", "revid": "1776051", "url": "https://it.wikipedia.org/wiki?curid=469781", "title": "Subingen", "text": "Subingen (toponimo tedesco) \u00e8 un comune svizzero di 3\u00a0068 abitanti del Canton Soletta, nel distretto di Wasseramt."}
{"id": "469786", "revid": "110157", "url": "https://it.wikipedia.org/wiki?curid=469786", "title": "Bolken", "text": "Bolken (toponimo tedesco) \u00e8 un comune svizzero di 571 abitanti del Canton Soletta, nel distretto di Wasseramt."}
{"id": "469787", "revid": "97853645", "url": "https://it.wikipedia.org/wiki?curid=469787", "title": "Generazione Media", "text": "Generazione Media \u00e8 una mostra collettiva d'arte contemporanea realizzata nel 1997 al Palazzo della Triennale di Milano.\nLa mostra ha dato vita ad un'inedita indagine sul rapporto dei giovani artisti italiani con le nuove evoluzioni tecnologiche dei mezzi espressivi, in particolare con la diffusione dell'uso individuale del computer, di internet e delle immagini in movimento. \nSupportata dal comune di Milano, ideata da Paolo Rosa di Studio Azzurro (il gruppo italiano pioniere della videoarte interattiva) e curata da un gruppo di giovani critici (Sonia Campagnola, Francesca Alessandrini, Paolo Darra, Laura Ghirardelli e Federica Rossi), la mostra ha esposto in prevalenza opere video di videoarte, che in quel momento in Italia non era ancora molto diffusa come modalit\u00e0 artistica. Vi hanno partecipato giovani artisti che poi si sono affermati nel panorama dell'arte italiana come Loris Cecchini, Sara Cirac\u00ec, Massimo Bartolini, Deborah Ligorio, Sara Rossi, Stefano Cagol e Marcello Maloberti."}
{"id": "469792", "revid": "1546219", "url": "https://it.wikipedia.org/wiki?curid=469792", "title": "Lingue goideliche", "text": "Le lingue goideliche o gaeliche sono un ramo delle lingue celtiche insulari parlate nelle Isole britanniche.\nDistribuzione geografica.\nSecondo \"Ethnologue\" le lingue goideliche sono attualmente parlate da circa mezzo milione di persone in Scozia ed in Irlanda.\nClassificazione.\nLe lingue celtiche vengono tradizionalmente classificate in continentali e insulari; queste ultime sono a loro volta divise in lingue goideliche e lingue brittoniche.\nSecondo \"Ethnologue\", le lingue goideliche comprendono: \nStoria.\nTra il III e il VI secolo il goidelico fu portato dai celti d'Irlanda (conosciuti come Scoti dai Romani), che assimilarono i Pitti (che vivevano nell'area e che probabilmente parlavano una lingua brittonica).\nCome risulta da alcune attestazioni, un tempo le lingue goideliche erano diffuse anche in Europa: in Galizia (in Spagna), in Portogallo, nell'area di Marsiglia e in quella delle sorgenti della Senna, in alcune zone della Svizzera e dell'Austria. L'unica forma scritta del goidelico \u00e8 l'Ogham, utilizzato dal IV/V secolo al XV, soprattutto per sculture in pietra o legno.\nLa pi\u00f9 antica forma scritta di goidelico \u00e8 l'irlandese primitivo, attestato in iscrizioni oghamiche di IV secolo. \nL'irlandese antico fu invece utilizzato dal VI al X secolo sui margini dei manoscritti religiosi in latino. L'irlandese medio, antenato delle moderne lingue goideliche, fu invece usato nel linguaggio letterario irlandese e scozzese fino al XVII secolo e nei due paesi fino al XVIII. In seguito all'espansione coloniale e allo spopolamento forzato delle Highlands scozzesi (e ai conseguenti genocidi e pulizie etniche), il gaelico scozzese si diffuse anche in Canada (Gaelico Canadese), Nuova Zelanda ed in altre colonie.\nSpesso chiamato irlandese classico, le forme scritte dell'irlandese moderno e del gaelico scozzese sono semplici modernizzazioni della lingua classica."}
{"id": "469793", "revid": "3115", "url": "https://it.wikipedia.org/wiki?curid=469793", "title": "Candido Cannav\u00f2", "text": "Biografia.\nAtleta di fondo e mezzofondo a livello nazionale, a diciannove anni ha iniziato a svolgere l'attivit\u00e0 di giornalista sportivo nel quotidiano \"La Sicilia\". Dal 1952 al 1955 ha ricoperto la carica di presidente del CUS Catania. Nel 1955 \u00e8 stato ingaggiato come corrispondente da \"La Gazzetta dello Sport\". Successivamente \u00e8 diventato anche inviato speciale e tra le manifestazioni di cui si \u00e8 occupato si ricordano alcuni Mondiali di calcio, ben 9 Olimpiadi e moltissimi Giri d'Italia.\nNel 1981 \u00e8 diventato vicedirettore, poi condirettore e nel 1983 \u00e8 succeduto a Gino Palumbo come direttore responsabile del quotidiano. \u00c8 rimasto in carica 19 anni, fino al 12 marzo 2002, quando \u00e8 stato sostituito da Pietro Calabrese. Durante la sua carica, \"La Gazzetta dello Sport\" si \u00e8 consolidata come primo quotidiano italiano e maggiore quotidiano sportivo europeo, ha ripreso la pubblicazione del settimanale legato alla Rosea (prima \"La Gazzetta dello Sport magazine\", poi \"SportWeek\") e ha aperto il proprio sito web. \u00c8 stato opinionista (sempre per \"La Gazzetta\") e ha curato le rubriche \"Candidamente\" e \"Fatemi capire\".\nIl suo impegno \u00e8 andato al di l\u00e0 dello sport. Da sempre si \u00e8 occupato dei problemi della societ\u00e0, soprattutto della sua terra, e da quando ha smesso di dirigere \"La Gazzetta\" ha pubblicato la sua autobiografia e tre saggi di tematica sociale, che narrano la situazione delle prigioni italiane, dei disabili e dei senzatetto. Nonostante le polemiche che l'avevano non di rado contrapposto a Gianni Brera, \u00e8 stato uno degli iniziatori e dei pi\u00f9 validi sostenitori del Premio Gianni Brera - Sportivo dell'anno, che ne onora la memoria.\nIl 22 febbraio 2009, dopo essere stato ricoverato per alcuni giorni all'\"Istituto clinico Santa Rita\" di Milano in seguito ad un'emorragia cerebrale, \u00e8 morto all'et\u00e0 di 78 anni. In suo onore, nella giornata stessa, su tutti i campi di calcio \u00e8 stato osservato un minuto di silenzio. Riposa al Cimitero Monumentale di Milano, nella Cripta del Famedio, sopra la tomba di Giuseppe Meazza. Un mese dopo la sua scomparsa, il 22 marzo 2009 \"La Gazzetta dello Sport\" ha deciso di intitolargli sia l'ufficio del direttore (con il nome di \"Stanza Candido Cannav\u00f2\") sia la maglia bianca del Giro d'Italia. Il 2 gennaio 2010 il comune di Castellania (AL) paese natale di Fausto e Serse Coppi, nel 50\u00ba della morte di Fausto Coppi, ha dedicato una piazza a Candido Cannav\u00f2.\nVita privata.\nDalla moglie, la ballerina e insegnante di flamenco Franca Roberto (pionieristica nella diffusione in Italia di questa danza), sposata il 7 dicembre 1960, ha avuto i figli Alessandro, Marilisa e Marco. Alessandro, anch'egli giornalista, lavora come redattore capo al \"Corriere della Sera\"."}
{"id": "469795", "revid": "129019", "url": "https://it.wikipedia.org/wiki?curid=469795", "title": "Art Basel", "text": "Art Basel \u00e8 una fiera d'arte moderna e contemporanea che dal 1970 si svolge annualmente a Basilea, in Svizzera.\nStoria.\nNata da un'idea dei galleristi e collezionisti Trudl Bruckner, Balz Hilt e i coniugi Ernst e Hildy Beyeler, la fiera d'arte di Basilea (che ha luogo a met\u00e0 giugno) s. \n che spaziano dai grandi maestri dell'arte moderna fino all'ultima generazione di stelle emergenti, sono rappresentati in pi\u00f9 sezioni della fiera. La rassegna include ogni forma di espressione artistica come la pittura, il disegno, l'installazione, la fotografia, la performance e la videoarte.\nQuesta fiera ospita gli stand di quasi trecento gallerie internazionali provenienti da Nord America, America Latina, Europa, Asia e Africa, e dedica uno spazio anche a progetti artistici site-specific . \nAlla fine degli anni novanta il momento espositivo all'interno della fiera dal titolo \"Video Forum\" era dedicato all'interazione dell'arte con i media tecnologici e soprattutto alla videoarte; in seguito ha preso il via \"Art Unlimited\" che d\u00e0 spazio a installazioni di dimensioni elevate realizzate attraverso l'uso dei pi\u00f9 diversi mezzi espressivi. \nDal 2002 la fiera di Basilea realizza anche un'edizione invernale che si svolge ogni anno in dicembre a Miami Beach, col nome di \"Art Basel Miami Beach\".\nLa banca svizzera UBS dal 1994 sponsorizza l'evento.\nDal 2013 Art Basel si espande anche sulla Via della seta dando cos\u00ec luogo all''Art Basel Hong Kong'.\nSezioni.\nArt Galleries e Art Edition.\nQui espongono oltre trecento tra le pi\u00f9 eminenti gallerie del mondo, selezionate fra le oltre mille candidature da una giuria internazionale composta da rinomati galleristi.\nArt Statements.\nDal 1999 Baloise Group assegna il suo \"Baloise Art Prize\" annuale a due progetti di spicco di \"Art Statements\".\nArt Feature.\nIl settore espositivo \"Art Feature\" si dedica soprattutto agli aspetti curatoriali dell'attivit\u00e0 galleristica.\nArt Unlimited.\nLa sezione \"Art Unlimited\" presenta oltre 50 lavori artistici in formato gigante. Molte delle opere esposte vengono appositamente prodotte per la specifica edizione."}
{"id": "469796", "revid": "110157", "url": "https://it.wikipedia.org/wiki?curid=469796", "title": "Etziken", "text": "Etziken (toponimo tedesco) \u00e8 un comune svizzero di 787 abitanti del Canton Soletta, nel distretto di Wasseramt."}
{"id": "469797", "revid": "363629", "url": "https://it.wikipedia.org/wiki?curid=469797", "title": "FAO", "text": "L'Organizzazione delle Nazioni Unite per l'alimentazione e l'agricoltura, in sigla FAO (dall'inglese Food and Agriculture Organization of the United Nations), \u00e8 un istituto specializzato dell'Organizzazione delle Nazioni Unite, creato con lo scopo di contribuire ad accrescere i livelli di nutrizione, aumentare la produttivit\u00e0 agricola, migliorare la vita delle popolazioni rurali e contribuire alla crescita economica mondiale nel territorio. \nLa FAO fu fondata il 16 ottobre 1945 a Qu\u00e9bec, in Canada, e dal 1951 la sede \u00e8 stata trasferita da Washington a Roma, presso il Palazzo FAO. A maggio del 2020 ne sono membri 194 Stati, a cui si aggiungono l'Unione europea e 2 membri associati (Isole Faroe e Tokelau).\nStoria ed evoluzione.\nLe origini della FAO.\nUn primo tentativo di creazione di un ente sul piano internazionale per la cooperazione in materia agricola agli inizi del ventesimo secolo si ebbe ad opera di Vittorio Emanuele III, il quale, insieme ai delegati di settantaquattro Stati partecipanti, sottoscrisse il 27 giugno 1904 la convenzione istitutiva dell'Istituto internazionale di agricoltura. Tale istituto cominci\u00f2 a operare solo nel 1908 e con ristretti campi d'azione poich\u00e9, a norma dell'articolo 9 della Convenzione, esso provvedeva solamente alla raccolta ed alla pubblicazione di informazioni statistiche, tecniche ed economiche relative all'agricoltura e ad altre materie, prevedendo sempre lo stesso articolo unicamente la possibilit\u00e0 di elaborare delle proposte da sottoporre all'approvazione dei Governi.\nSolo nel 1935 si ebbe la creazione in seno alla Societ\u00e0 delle Nazioni, ad opera di Bruce, McDougall, John Boyd Orr, di un comitato misto che si occupasse di problemi agricoli ed alimentari.\nDa Hot Springs a Quebec City.\nSoprattutto grazie agli sforzi di Frank McDonegall, finalizzati alla creazione di una organizzazione intergovernativa, Roosevelt convoc\u00f2 ad Hot Springs in Virginia il 18 maggio 1943 una conferenza delle Nazioni Unite sull'alimentazione e l'agricoltura. Le trentatr\u00e9 raccomandazioni e i tre rapporti sulla produzione costituenti l'atto finale della conferenza conclusasi il 3 giugno 1943 stabilirono un accordo sostanziale tra i partecipanti sotto due profili: da un lato la necessit\u00e0 di una maggiore produzione agricola a livello mondiale, la necessit\u00e0 della diffusione delle conoscenze tecniche, la responsabilit\u00e0 di ogni governo nella garanzia di una sufficiente alimentazione della propria popolazione; dall'altro lato, la creazione di una commissione provvisoria composta da quarantaquattro stati, presieduta dal canadese L.B. Pearson con l'ausilio di due vicepresidenti, con il compito di elaborare lo Statuto dell'Organizzazione delle Nazioni Unite per l'alimentazione e l'agricoltura.\nTuttavia, fin dall'inizio, emerse una divisione profonda sulle mansioni dell'ente in quanto si venne a creare una bipartizione fra funzioni prevalentemente operative e funzioni esclusivamente consultive: questa situazione di fatto continu\u00f2 per molti anni e caratterizz\u00f2 l'operato della FAO in tutti i suoi sviluppi fino a non molto tempo fa.\nComunque la prima conferenza della FAO fu convocata a Qu\u00e9bec City il 16 ottobre 1945: in questa data, in forza dell'articolo XXI in tema di procedura per la conclusione del trattato istitutivo della FAO, si realizz\u00f2 una coincidenza fra l'entrata in vigore del trattato istitutivo e l'effettivo insediamento dell'Organizzazione: la conferenza fu immediatamente l'organo plenario della FAO, titolare di tutte le competenze che ad essa attribuiva il trattato istitutivo.\nDalla generalit\u00e0 della formulazione degli scopi prefissati, dalla vacuit\u00e0 dell'impegno di migliorare l'alimentazione e le condizioni di vita delle popolazioni (soprattutto di quelle rurali), dalla finalit\u00e0 esplicita di raccogliere, analizzare, e diffondere tutte le informazioni relative alla nutrizione nonch\u00e9 all'agricoltura ed all'alimentazione, non pu\u00f2 che scaturire la conclusione che vede come primaria la funzione consultiva di questo organismo al momento della sua nascita.\nSi aggiunga, poi, che l'Unione Sovietica, nonostante la partecipazione alla conferenza e la possibilit\u00e0 di prendere parte alla FAO fin dall'inizio con lo status di membro fondatore, non firm\u00f2, assieme alla Bielorussia ed all'Ucraina, lo statuto.\nDurante i lavori, fu nominato il Direttore Generale ed il Comitato esecutivo e si raccomand\u00f2 agli Stati che appartenessero contemporaneamente alla FAO ed all'Istituto internazionale di agricoltura la convocazione dell'Assemblea Generale dell'Istituto per la liquidazione di quest'ultimo ed il trasferimento al nuovo ente dei suoi beni e delle sue funzioni; fu autorizzata anche la conclusione di un accordo di collegamento con l'ONU, la cui entrata in vigore comport\u00f2 che la FAO entrasse di diritto ad essere il primo istituto specializzato delle Nazioni Unite.\nLa sede dell'Organizzazione venne stabilita a Washington ma, in seguito alla decisione adottata dalla Conferenza generale nella quinta sessione nel 1949, dal 1951 essa si trova a Roma, alle Terme di Caracalla, nell'edificio dell'ex ministero dell'Africa Italiana messo a disposizione dal governo italiano.\nResta ora da sottolineare la significativa influenza che gli Stati Uniti ebbero soprattutto in questi anni: difatti lo spirito propulsivo del Presidente Roosevelt aveva fatto s\u00ec che la FAO fosse istituita negli USA, la sede (originariamente) fosse prevista a Washington, il primo Direttore Generale fosse, con il suo \"placet\", Sir John Boyd Orr, il secondo Direttore Generale fosse Norris E. Dodd, il terzo Direttore Generale fosse Philip Cardon.\nL'atto costitutivo.\nEsaminata sommariamente la parte cosiddetta \"statica\", quella cio\u00e8 che comprende la costituzione e gli scopi di questo Istituto specializzato e tralasciando il problema del reperimento dei dipendenti nonch\u00e9 i primissimi atti ed iniziative\u00a0\u2013 quali il Consiglio internazionale della crisi agricola, l'Ufficio alimentare mondiale -, rimane ora da esaminare la parte \"dinamica\" e cio\u00e8 i mezzi d'azione previsti dall'atto costitutivo. Questi ultimi sono sostanzialmente di due tipi: gli atti \"quasi normativi\" e l'assistenza tecnica. L'articolo 1 par.\u00a02 lettera d) dell'atto costitutivo dispone che l'Organizzazione pu\u00f2 incoraggiare o raccomandare qualsiasi azione di carattere nazionale o internazionale relativa \u00abal miglioramento delle tecniche di trasformazione, di commercializzazione e di distribuzione dei prodotti alimentari ed agricoli\u00bb .\nQuesto strumento \u00e8 stato adoperato in maniera peculiare per quanto riguarda le eccedenze agricole.\nSi \u00e8 fornita anche la definizione, nel 1949, di eccedenza da intendersi come: \u00abdisponibilit\u00e0 di prodotti alimentari e agricoli per la quale non c'\u00e8 alcuna domanda effettiva al livello attuale dei prezzi, sulla base del pagamento nella moneta del paese produttore\u00bb. Sulla falsariga di tale definizione scaturirono due direttive che segnatamente stabilirono lo smaltimento \"ordinato\" degli \"stock\" da parte degli Stati membri (evitando cos\u00ec preoccupanti e possibili ricadute negative sul mercato e sui prezzi) e l'incarico alla Commissione dei prodotti di studiare strategie e principi per lo smaltimento delle eccedenze.\nQuesto rappresent\u00f2 il primo riuscito esempio di codice di condotta nell'applicazione effettiva della politica della FAO in materia di eccedenze.Questa situazione, per\u00f2, se da un lato non poteva che rappresentare un primo grande traguardo negli anni 50/60 per l'operato della FAO, dall'altro costituiva \"sic et sempliciter\" il punto di partenza di un problema assai spinoso: l'utilizzazione delle eccedenze. Ci\u00f2 implicava nuovamente che gli interessi economici dei mercati dei paesi produttori assumessero una posizione diametralmente opposta a quella che prevedeva l'impiego delle stesse per facilitare lo sviluppo economico e la costituzione di riserve dei paesi poveri. Gli ingenti interessi delle operazioni commerciali che costituivano (e costituiscono) il telaio dei mercati nazionali (soprattutto dei paesi pi\u00f9 industrializzati) fecero s\u00ec che non si giungesse tra il 1952 ed il 1963 ad una completa e soddisfacente soluzione del problema della penuria agroalimentare, vanificando quello che sarebbe potuto essere definito come l'antenato del progetto della sicurezza alimentare mondiale, ripreso solamente verso gli anni settanta.\nL'articolo 1, paragrafo 3, lettera a e b) delucida invece che la FAO pu\u00f2 fornire agli Stati membri l'assistenza tecnica che essi richiedono ed aiutarli ad eseguire gli obblighi derivanti dalla loro partecipazione all'Organizzazione. La consuetudine operativa dell'assistenza tecnica presenta quattro peculiarit\u00e0 che sono rimaste invariate dagli anni cinquanta fino agli anni settanta.\nRisulta palese infatti che fin dall'inizio la FAO abbia preso parte ai programmi operativi istituiti dalle Nazioni Unite fornendo il proprio supporto tecnico-scientifico, che abbia fermamente adottato la concezione dell'aiuto allo sviluppo, che abbia dimostrato un costante approccio prudente e speculare alla equilibrata politica operativa, che abbia sempre avuto una perdurante dipendenza economica dalle Nazioni Unite. Tale politica in quei tempi fu sicuramente sostenuta dal neoeletto Direttore Generale della FAO, l'economista indiano Binay Ranjan Sen appartenente al gruppo (che sempre pi\u00f9 si andava rinforzando quantitativamente in seno all'Organizzazione) dei paesi in via di sviluppo.\nL'evoluzione dal 1946 al 1970.\nOccorre ora tratteggiare i profili essenziali degli sviluppi dell'Organizzazione delle Nazioni Unite per l'alimentazione e l'agricoltura in funzione di un triplice ordine di idee: il primo riguarda il mutamento d'indirizzo politico di questo istituto specializzato in merito al pragmatismo delle proprie iniziative, il secondo concerne la metodologia euristica, il terzo la fenomenologia dei risultati.\nIl primo punto d'analizzare risulta essere composto da tre iniziative intraprese in maniera esclusiva (oppure in concorso cooperativo) dalla FAO e cio\u00e8 la \"Campagna mondiale contro la fame\", il \"Programma alimentare mondiale\", la creazione dell'UNCTAD.\nLa \"Campagna mondiale contro la fame\" pu\u00f2 sicuramente considerarsi la risposta diretta della FAO alle problematiche dei primi anni sessanta anche se, come vedremo, i risultati non avranno un'apprezzabile portata.\nAnzitutto l'enorme adesione a questo progetto da parte di organizzazioni non governative fu il \"leitmotiv\" che pi\u00f9 distinse l'avvenimento: l'incontrovertibile testimonianza di una ormai risvegliata coscienza collettiva sensibile alle tematiche affrontate contribu\u00ec anche alla revisione della politica tradizionale di aiuto allo sviluppo, asserendo l'assoluta preminenza della necessit\u00e0 di un impegno mirante a sviluppare i fattori umani, sociali, ed istituzionali, su quello d'incrementare la produzione agricola.\nDi l\u00ec a qualche anno per\u00f2 la situazione ripieg\u00f2 su se stessa: fermi restando i sempre pi\u00f9 elevati costi relativi all'attivit\u00e0 d'esecuzione dei progetti di assistenza, la bipartizione (gi\u00e0 accennata all'inizio di queste pagine) fra gli stati vedeva ora contrapposti questi ultimi anche sugli aspetti economici. E infatti, mentre i paesi in via di sviluppo erano propensi ad incrementare il bilancio della FAO con nuove contribuzioni, altri stati, che erano i pi\u00f9 forti contribuenti (per tutti gli Stati Uniti d'America e il Regno Unito, che da soli fornivano il 42% delle risorse di bilancio), avversarono tale scelta al fine di avere in cambio un'effettiva contropartita. Ci\u00f2 implic\u00f2 lo stallo del progetto a causa della mancanza di un concreto e snello riassetto organizzativo.\nIl \"Programma alimentare mondiale\" (Pam) \u00e8 il secondo tassello nel mosaico delle iniziative degli anni sessanta. L'esame del Pam richiede per\u00f2 una premessa di carattere generale: l'attivit\u00e0 della FAO era, \"apertis verbis\", quella di un mero latore e coordinatore dell'assistenza bilaterale; l'emarginazione al modesto ruolo attribuitole nel palcoscenico internazionale poteva (e doveva) cessare in favore di una costituzione di responsabilit\u00e0 della messa in opera di un programma multilaterale in capo ad un istituto specializzato di questa ultima.\nLa proposta degli Stati Uniti rappresentava una soluzione intermedia tra le due tipologie operative sopra esposte: infatti questa nazione intendeva il programma come un'unit\u00e0 amministrativa subordinata al Direttore Generale della FAO e dotata di un organo politico alle dipendenze degli organi politici della FAO. Se non che, con la risoluzione 1/61 della Conferenza della FAO approvata dall'Assemblea Generale dell'ONU con risoluzione 1714 (XVI) del 19 dicembre 1961, il Pam acquist\u00f2 l'ambigua valenza di una istituzione a met\u00e0 strada tra l'ONU e la FAO, il che restrinse fortemente lo slancio operativo del programma, dovendo passare le attivit\u00e0 sotto il vaglio dell'istituito Comitato Intergovernativo delle due Organizzazioni.\nIl terzo pi\u00f9 rilevante tassello oggetto di studio \u00e8 la creazione dell'UNCTAD, efficace strumento per realizzare politiche e stabilire principi relativi al commercio internazionale di prodotti agricoli. Nata dalla volont\u00e0 dei paesi in via di sviluppo, l'UNCTAD fece s\u00ec che la FAO accelerasse le consultazioni in seno ai gruppi di studio per gli scambi internazionali, stabilizzandole per dieci tipi di prodotti agricoli. Anche se a questo punto e per queste materie la FAO non poteva che raccomandare le procedure sugli scambi abituali, non si pu\u00f2 disconoscere la sempre maggiore valenza che andavano progressivamente acquisendo tali gruppi. Ancora, considerevole rilievo riveste anche la Commissione del \"Codex Alimentarius\", creata nel 1962 per attuare il programma congiunto FAO/WHO sulle norme alimentari: esso ha ad oggetto la protezione della salute dei consumatori, l'assicurazione della lealt\u00e0 delle pratiche eseguite nel commercio dei prodotti alimentari e la promozione del coordinamento di tutti i lavori in materia di normativa alimentare svolti da organizzazioni internazionali governative e non. La Commissione, che comprende ventotto organi sussidiari specializzati, ha la responsabilit\u00e0 di mettere a punto le norme e, dopo una valutazione da parte dei governi, pubblicarle come standard regionali o mondiali.\nTirando ora le fila del discorso per ci\u00f2 che concerne questo primo periodo evolutivo, si pu\u00f2 chiaramente notare, senza enfatizzare eccessivamente, come l'Organizzazione fosse diventata una considerevole fonte di attivit\u00e0 operative e, soprattutto, avesse un programma generale di sviluppo economico. Un consistente sviluppo tenendo presente la miriade di problematiche che questo istituto specializzato dell'ONU ha incontrato sul suo (primo) cammino.\nL'evoluzione dal 1970 al 1990.\nIl cambio di guardia fra il Direttore Generale uscente Binay Ranjan Sen ed il neoeletto olandese Addeke Hendrik Boerma costituir\u00e0 un passo cruciale per la FAO nel 1969. Il nuovo responsabile dell'Organizzazione concettualizz\u00f2 il problema agroalimentare spostando l'assetto operativo dall'incremento di derrate alimentari allo sviluppo tecnologico per la produzione di queste ultime: una concezione, quindi, qualitativa pi\u00f9 che quantitativa.\nVennero cos\u00ec stabiliti nella susseguente ristrutturazione tre linee guida da seguire: l'individuazione dei settori prioritari (le famose \"chiavi per lo sviluppo\"), il riassetto organico dell'apparato istituzionale, l'ampliamento delle fonti di finanziamento.\nMentre l'Organizzazione intraprendeva l'opera sopra esposta, tra il 1972 ed il 1974 si verific\u00f2 la peggiore crisi agroalimentare del secondo dopoguerra: la difficile situazione economica venne ulteriormente corroborata in negativo dalle pessime condizioni meteorologiche che pregiudicarono sensibilmente i raccolti di quegli anni, soprattutto nei paesi poveri della regione saheliano-sudanese.\nA fronte di questo accadimento nel 1973 si elabor\u00f2, su base \"quasi normativa\" (i.e. sulla base di una promessa di buona fede), il progetto di Intesa internazionale sulla sicurezza alimentare mondiale: in forza di esso gli Stati firmatari si impegnarono a cooperare per assicurare in ogni momento approvvigionamenti mondiali di cereali sufficienti ad attenuare la fluttuazione della produzione e dei prezzi, ad adottare misure nazionali ed internazionali per accrescere celermente la produzione alimentare, ad offrire a condizioni ragionevoli le eccedenze disponibili all'esportazione nei periodi di penuria alimentare.L'impatto sociale di questo episodio, che vedeva sempre pi\u00f9 al margine il ruolo operativo della FAO, port\u00f2 alla preparazione della Conferenza mondiale dell'alimentazione nella quale si adottarono ben 22 risoluzioni relative a tutti i settori propri dell'Organizzazione oltre l'esplicita adozione della dichiarazione universale per l'eliminazione definitiva della fame e della malnutrizione. Questi atti costituirono la prova tangibile della nuova concezione internazionale secondo cui era inscindibile una progettazione di sviluppo senza la soppressione dell'ingiustizia e della disuguaglianza nella societ\u00e0 umana.\nL'elezione nel novembre 1975 del libanese Edouard Saouma come nuovo Direttore Generale della FAO conferm\u00f2 l'orientamento di preferenza di elezione in posizioni apicali dei membri interni rispetto a quelli esterni. Uomo politico e manager di grande levatura, Saouma stabil\u00ec sin dall'inizio che la FAO, \"in primis\", necessitava di una profonda ristrutturazione derivante dall'integrazione di quattro istituende direttrici: sfoltimento della burocrazia della sede centrale con contestuale riduzioni e di pubblicazioni e di riunioni e di personale, destinazione del risparmio realizzato sul bilancio ad un programma di cooperazione tecnica proprio della FAO, decentramento dell'Organizzazione con relativa istituzione di rappresentanti nei paesi in via di sviluppo, riorientamento dei programmi verso attivit\u00e0 operative a scapito di studi teorici. Dovendo (\"rectius\", potendo) soffermarci solo su quest'ultima direttrice, si pu\u00f2 facilmente notare che essa consti sostanzialmente di tre componenti e cio\u00e8 la sicurezza alimentare mondiale, la riforma delle strutture agrarie, il rapporto ambiente-energia. La concezione di sicurezza alimentare mondiale ha subito rilevanti modificazioni negli anni. Dall'Intesa proposta da Boerma nel 1973 si \u00e8 giunti all'idea di assicurare a tutti ed in ogni momento l'accesso materiale ed economico agli alimenti di base indispensabili. Cos\u00ec facendo si ebbe (finalmente) nel 1985 il risultato tanto agognato del \"Patto mondiale della sicurezza alimentare\", proposto da Saouma grazie al quale la sicurezza alimentare mondiale \u00e8 divenuta responsabilit\u00e0 dell'umanit\u00e0.\nLa riforma delle strutture agrarie fissata nel 1979 dalla Conferenza mondiale sulla riforma agraria e lo sviluppo rurale, ha come suo presupposto teleologico la gi\u00e0 detta Conferenza mondiale dell'alimentazione del 1974. Elemento informatore fu il riconoscimento della specificit\u00e0 della situazione di ciascuna regione e del carattere integrato delle procedure di riforma agraria nel contesto economico e sociale di ogni paese. Sebbene ci sia stata anche la codificazione di questi principi tramite un \"consensus\" generalizzato la realt\u00e0 odierna dimostra che l'effetto sortito non ha raggiunto gli scopi prefissati. La terza fra le componenti suddette si estrinseca nella protezione dell'ambiente e delle fonti energetiche nel progresso agricolo e rurale (cd. sviluppo sostenibile). Stravolgendo l'ideologia precedente dell'Organizzazione (accelerata intensificazione della produzione agricola per ovviare alle carenze agroalimentari), si giunse allo sfruttamento razionale (e non pieno) delle risorse naturali con modelli di sintesi equilibrata fra condizioni ecologiche e bisogni socioeconomici.\nPossiamo ora affermare che l'evoluzione funzionale e strutturale a questo stadio annovera, come elementi distintivi della FAO, ancorch\u00e9 facenti parte della famiglia del \"soft law\", l'elaborazione di documenti programmatici per il medio e lungo termine rivolti allo sviluppo (oramai sufficientemente concepito in termini di autodeterminazione nazionale ed individuale, condizionato dalla giustizia economica e dall'uguaglianza sociale). In questi anni, per\u00f2, continuava ad aggravarsi un annoso problema: il divario fra il Nord ed il Sud del mondo con particolare riferimento agli stati dell'Africa. Se si considera che moltissimi degli stati membri della FAO appartengono (ed appartenevano) a questo continente, si pu\u00f2 facilmente comprendere la rilevanza internazionale che questa situazione riveste (e soprattutto a quei tempi rivestiva). L'operato dell'Organizzazione ha avuto due particolarit\u00e0: l'adozione di interventi urgenti a partire dal 1982 e la pianificazione di azioni di medio-lungo periodo a far data dal 1983. La creazione di un Gruppo d'azione speciale FAO/Pam per identificare i paesi pi\u00f9 colpiti e seguirli da vicino fu un'iniziativa di indiscutibile pragmatismo. L'esito della Conferenza regionale della FAO del 1984 consistette nell'assunzione di responsabilit\u00e0 in capo agli Stati africani del destino delle loro rispettive comunit\u00e0: ovviamente l'Organizzazione avrebbe fornito tutta la cooperazione ed il sostegno tecnico richiestole. Una sfida enorme, invero, ma non impossibile, dal momento che l'Africa potrebbe disporre delle risorse rurali (e, specularmene, agricole) tali da permettere il venir meno del flagello della fame per gli individui che vivono in quel territorio.\nSul piano finanziario, inoltre, il Direttore Generale Saouma modific\u00f2 la precedente procedura propositiva invertendo l'ordine (ma soprattutto il contenuto) decisionale: se precedentemente, in prima battuta, era d'uopo una previa riunione per annunciare i contributi volontari a progetti ancora da elaborare, ora il primo \"step\" prevedeva gruppi di lavoro, per paese, incaricati di formulare (in stretta collaborazione con la FAO e i governi interessati) progetti tecnicamente validi e successivamente riunioni per presentare i progetti sviluppati e mobilitare i finanziamenti necessari. Lo spostamento dell'ordine delle azioni dettato dall'immediatezza della prassi non poteva che comportare il raggiungimento di rapidi risultati, per non parlare della effettiva consapevolezza, fatta nascere a livello mondiale, della problematica situazione africana.\nEffettivamente, analizzando le cifre economiche, si pu\u00f2 ben vedere che il numero complessivo dei progetti approvati dal Centro investimenti per il periodo dal 1964 al 1990 ammonta a 833, per un totale di 35.879 miliardi di dollari. La ripartizione regionale degli impegni di spesa per progetti operativi della FAO in Africa \u00e8 variata dal 34% dei fondi disponibili nel 1978-1979 al 48% del 1990 con \"trend\" sempre positivo: \u00e8 un'ulteriore conferma di quanto su esposto. Quindi, nel corso degli anni ottanta, la fisionomia della FAO prevedeva obiettivi generali conformi agli scopi del nuovo ordine economico internazionale, molteplicit\u00e0 di programmi operativi realizzata con fondi multi/bilaterali, metodo d'azione pi\u00f9 pragmatico rispetto alla tradizione di lavoro prevalentemente scientifico, attenzione verso i punti di crisi del sistema mondiale con particolare riferimento all'Africa.\nL'evoluzione dal 1990 al 2006.\nL'ultimo grande risultato della fine degli anni 80 fu la creazione dell'Agrostat (ora Faostat) nel 1986. Essa rappresenta la pi\u00f9 autorevole fonte di informazione statistica in materia agricola del mondo, grazie anche ad un sempre aggiornato \"database on-line\" fornito di tre milioni di \"record\" su agricoltura, nutrizione, pesca, livello delle foreste, livello e grado di popolazione rurale nei vari stati del mondo, ecc.\nIl pi\u00f9 significativo di tutti gli eventi succedutisi in questi quindici anni pu\u00f2 a pieno titolo considerarsi la scelta nel 1994 di Jacques Diouf come Direttore Generale della FAO. Dopo la conferma nel 2000 del suo secondo mandato, nel gennaio 2006 ha riottenuto la piena fiducia dell'Organizzazione per compierne un terzo.\nL'inizio del primo mandato del neoeletto direttore ha visto la nascita di due importanti progetti: il Programma speciale per la sicurezza alimentare (\"Special Programme for Food Security\") ed il Sistema preventivo di emergenza contro le malattie transfrontaliere degli animali e delle piante (\"Emergency Prevention System for Transboundary Animal and Plant Pests and Diseas\").\nIl programma SPFS ha come obiettivo primario il dimezzamento entro il 2015 del numero delle persone che soffrono la fame nel mondo (attualmente circa 852 milioni di individui). Attraverso i progetti in pi\u00f9 di cento Paesi, si cerca di dare una risposta effettiva ai problemi della fame, della malnutrizione e della povert\u00e0 in forza di due modalit\u00e0: aiutando le autorit\u00e0 nazionali ad individuare e pianificare programmi di sicurezza alimentare nazionale e lavorando a fianco di organizzazioni economiche regionali per sviluppare programmi e politiche regionali di sicurezza alimentare.\nSe all'inizio alcuni Stati avevano delle riserve in merito alla riuscita del programma, resta comunque da prendere atto che dal 1995 sono state mobilitate risorse finanziarie per un ammontare (attualmente) di 770 milioni di dollari passando dalle 15 nazioni partecipanti nel 1995 alle oltre 70 del 2002. Un risultato senza dubbio positivo, sulla cui falsariga bisogna continuare ancora a lottare, poich\u00e9 la \u00ab\"FAO must continue to be a strong and persistent advocate for hunger reduction\"\u00bb.\nCongiuntamente a quest'iniziativa, l'Organizzazione lancia il Sistema preventivo di emergenza contro le malattie transfrontaliere degli animali e delle piante.\nIl progetto EMPRES prevede che le istituzioni internazionali:\nL'evoluzione del programma ha portato per\u00f2 ad innescare la priorit\u00e0 d'azione sui fattori di malattie transfrontaliere delle piante (in special modo contro la locusta del deserto (\"criquet p\u00e9lerin\"), dell'Africa e dell'Asia) creando una sperequazione di fondi d'investimento e soprattutto rischiando di compromettere seriamente il programma contro le malattie transfrontaliere degli animali.\nIl destino ha voluto poi che tra la fine del 2005 e l'inizio del 2006 esplodesse il caso dell'influenza aviaria, la quale ha comportato ingenti danni e gravosi rischi per una cifra indefinibile di persone. \nAppena due anni dopo avr\u00e0 luogo il \"World Food Summit\" a Roma. L'adozione plenaria della Dichiarazione di Roma sulla Sicurezza Alimentare Mondiale e del \"World Food Summit Plan of Action\" (che hanno visto sia la partecipazione di organizzazioni intergovernative - IGOs\u00a0\u2013 che di organizzazioni non governative - NGOs -) ha notevolmente influenzato l'opinione pubblica su questi problemi ed ha determinato una nuova fase operativa globale.\nL'assunzione di sette specifici impegni programmatici nel \"Plan of Action of the World Food Summit\" da parte dei Paesi aderenti alla Dichiarazione di Roma costituisce il \"leitmotiv\" dell'intero lavoro e, allo stesso tempo, l'affermazione di una critica realt\u00e0 fattuale: la statuizione contenuta nel settimo impegno conferma la prassi, previamente instauratasi, della responsabilit\u00e0 governativa per ogni singola realt\u00e0 statale nell'adozione delle politiche del vertice (i.e. soprattutto nelle campagne nazionali \"Food for All\"). Il monitoraggio e la valutazione della situazione della sicurezza alimentare internazionale \u00e8 stata affidata al comitato FAO CFS, \"Committee on World Food Security\", in seno alle Nazioni Unite: \u00e8 da segnalare poi che il Right to Food riaffermato dal Summit \u00e8 entrato a far parte dei valori fondamentali sanciti dalla Costituzione di venti Paesi. Tra i preziosi ausili al \"Plan of Action\" \u00e8 da annoverare il contributo che ha fornito il suesposto progetto SPFS che, rifocalizzando pi\u00f9 attentamente la sua attivit\u00e0 in seno ai paesi LIFDCs, ha creato una stretta cooperazione caratterizzata dallo scambio di conoscenze tecniche e scientifiche.\nAncora, anche le stesse Nazioni Unite crearono il \"Network on Rural Development and Food Security\" in seno all'\"Admnistrative Committee on Coordination\" nell'aprile 1997 con il compito di lavorare, a livello di singolo stato, su gruppi tematici di sviluppo rurale e sicurezza alimentare.\nNascendo dallo spirito del \"World Food Day\" (che si celebra ogni anno il 16 di ottobre), nel 1997 la FAO ha lanciato la prima edizione del \"TeleFood\", manifestazione audiotelevisiva con il precipuo fine di mobilitare risorse finanziarie tramite donazioni dirette degli spettatori palesando loro il drammatico status quo mondiale della malnutrizione e della fame nel mondo. La portata, le decisioni, gli studi che sono scaturiti da questi cinque giorni hanno rappresentato un evento unico della storia contemporanea; purtuttavia, l'entusiasmo dovr\u00e0 fortemente frenare innanzi ai risultati che saranno esaminati nel 2002 in occasione del successivo vertice mondiale sull'alimentazione.\nNel 2000, su richiesta del Segretario Generale delle Nazioni Unite Kofi A. Annan, la FAO adotta una \"task force\" per l'iniziativa di un piano d'azione a lungo termine atto a liberare il corno d'Africa dalla fame.\nIn effetti 70 milioni di persone, corrispondenti al 45% della popolazione, nel Corno d'Africa vivono in uno Stato d'insicurezza alimentare. L'insufficienza di cibo comporta gravissime conseguenze psicofisiche soprattutto per i bambini, costretti a sopravvivere al di sotto della soglia minima di calorie giornaliere. Ci\u00f2 implica il rachitismo per i due terzi dei bambini in Etiopia, la morte di un bambino su cinque in Somalia in et\u00e0 prescolare, la malnutrizione cronica delle donne. Si aggiunga che ogni avverso accadimento naturale distrugge quelle gi\u00e0 esigue fonti si sostentamento alimentare esistenti (composte dalle derrate offerte dall'irrigazione dell'un per cento di tutte le terre ivi coltivabili!). Per questo si \u00e8 deciso di perseguire una politica fondata su tre pilastri: ampliare la possibilit\u00e0 di sussistenza reindirizzando i mezzi di produzione con l'adozione, ove possibile, dell'irrigazione nonch\u00e9 della diversificazione su bassa scala dei prodotti agricoli, proteggere i pi\u00f9 indigenti con meccanismi di salvaguardia, stabilizzare i conflitti sociali e/o militari permettendo uno sviluppo tecnologico, socio-economico e cooperazioni regionali.\nLa scelta metodologica \u00e8 caratterizzata da strategie stabilite da singoli \"Country Food Security Programme\" (CFSP) attinenti sia all'eliminazione nel lungo periodo della minaccia dell'insufficienza alimentare, sia alla rimozione della tragica situazione alimentare attuale. Ferma restando quindi la decisa intenzione di migliorare qualitativamente e quantitativamente la rovinosa realt\u00e0 del Corno d'Africa, l'attuazione in tre fasi dei CFSP (elaborazione, finanziamento, messa in opera) non ha visto una serrata, produttiva, ed immediata applicazione degli stessi lasciando ancora in balia della tenaglia della fame vittime innocenti.\nSuccessivamente la Conferenza della FAO ha adottato nel 2001 il Trattato internazionale sulle risorse fitogenetiche per l'alimentazione e l'agricoltura destinato a tutelare il lavoro degli agricoltori e degli allevatori di tutto il mondo. Dopo sette anni di negoziazioni con risoluzione 3/2001 la Conferenza ha adottato questa codificazione legalmente vincolante; la definizione data di risorse fitogenetiche \u00e8: \u00ab\"any genetic material of plant origin of actual potential value for food and agriculture\"\u00bb. Gli obblighi scaturenti dal trattato mirano, concordemente con la Convenzione sulle Biodiversit\u00e0, a conservare e a conseguire un impiego sostenibile delle risorse fitogenetiche nonch\u00e9 a realizzare una giusta e ponderata condivisione dei benefici derivanti.\nCi\u00f2 in virt\u00f9 di un effettivo, efficiente, e trasparente sistema multilaterale che si applica a pi\u00f9 di 64 diversificati tipi di raccolti la cui regolamentazione viene stabilita dal \"Governing Body of the Treaty\" nel relativo \"Material Transfer Agreement\". L'effetto cui si mira \u00e8 l'implementazione dello sviluppo agroalimentare con la peculiarit\u00e0 del riconoscimento di basilari diritti per i coltivatori e per gli allevatori che saranno messi in grado di beneficiare di finanziamenti economici a loro volta miranti ad una condivisione dei risultati conseguiti tramite una giusta ed equa utilizzazione collettiva degli stessi. Nell'anno seguente si svolse, sempre a Roma, il \"World Food Summit: five years later\" (WFSfyl).\nOltre a ribadire quanto gi\u00e0 stabilito nel Summit del '96, il vertice del 2002 ha chiesto:\na) la costituzione di un gruppo di lavoro internazionale incaricato di elaborare direttive generali (non vincolanti) in vista della progressiva realizzazione del diritto al cibo;\nb) il rovesciamento della tendenza generale al declino del peso dell'agricoltura e dello sviluppo rurale nei bilanci nazionali dei paesi in via di sviluppo, dell'assistenza da parte dei paesi sviluppati, e dei prestiti delle istituzioni finanziarie internazionali;\nc) la presa in considerazione dei contributi volontari al Fondo Fiduciario della FAO sulla sicurezza alimentare, impegnato a garantire sia la sanit\u00e0 del cibo sia l'adeguatezza degli approvvigionamenti.\nSi pu\u00f2 senz'ombra di dubbio affermare che essa abbia costituito un \"forum\" per la politica contro la fame poich\u00e9 il dibattito non si \u00e8 limitato esclusivamente all'interno del \"summit\", ma si \u00e8 condotto anche in seno a tavole rotonde \"ad hoc\" tra i vari soggetti interessati. I punti focalizzati dagli Stati partecipanti al \"summit\" hanno stabilito che le risorse idriche risultano essere insufficienti per l'adozione degli obiettivi prefissati, non c'\u00e8 stata abbastanza divulgazione delle conoscenze tecniche, gli investimenti adoperati sono risultati essere irrisori, non c'\u00e8 stata una effettiva volont\u00e0 politica degli Stati partecipanti al \"summit\" del '96 di tradurre in azione gli impegni presi. Il pi\u00f9 vistoso esempio \u00e8 rappresentato dalla mancata contribuzione dello 0,7% del PIL dei paesi sviluppati in favore dei paesi in via di sviluppo, nonch\u00e9 dello 0,20 del PIL dei primi a favore dei paesi a bassa industrializzazione.\nAll'affermazione dell'emergenza umanitaria ed alimentare creatasi con la duplicazione in 40 anni (dai tre miliardi degli anni sessanta ai sei miliardi del 2000) della popolazione mondiale\u00a0\u2013 ed in maniera pi\u00f9 che proporzionale di quella che soffre la malnutrizione -, \u00e8 stata offerta una labile risposta che ha migliorato di poco la situazione esistente: la statuizione riportata nella seconda parte del paragrafo 3 della \"Declaration of the World Food Summit: five years later\" prevedeva una riduzione annua di individui affetti da cronica carenza alimentare in ragione di 22 milioni l'anno per poter arrivare al dimezzamento entro il 2015 dei circa ottocento milioni di indigenti della Terra; i risultati ottenuti confermano che la riduzione \u00e8 stata di sei milioni per anno. L'obiettivo temporale sicuramente non verr\u00e0 rispettato (si ipotizza la realizzazione entro il 2030), ma ci\u00f2 non toglie forza e speranza che un giorno questa piaga verr\u00e0 cancellata. La cooperazione e l'adozione di specifici programmi su tre livelli d'azione, quello internazionale, regionale, nazionale, stabilita da questo vertice tende ad incrementare ulteriormente la realizzazione delle finalit\u00e0 di eradicazione della malnutrizione cronica, dello sviluppo equo delle realt\u00e0 rurali ed agricole, della stabilizzazione dell'assetto sociale, della possibilit\u00e0 di creazione di infrastrutture, dello sviluppo di un mercato interno, dell'accrescimento del benessere generale.\nMandato.\nLa FAO fornisce assistenza tecnica ai paesi che chiedono di essere assistiti nello sviluppo del proprio settore rurale e nella formulazione di programmi e politiche per la riduzione della fame. Assiste i paesi anche nella pianificazione economica e nella stesura di bozze di legge e di strategie nazionali di sviluppo rurale. La FAO mobilizza e gestisce fondi stanziati dai paesi industrializzati, da banche per lo sviluppo e da altre fonti garantendo che i progetti raggiungano i loro obiettivi, garantendo la piena disponibilit\u00e0.\nDefinizione di norme e standard.\nUn altro aspetto importante delle attivit\u00e0 della FAO \u00e8 la definizione di norme e standard internazionali e di convenzioni. Garantire una gestione che protegga le risorse marine \u00e8 l'obiettivo del Codice di condotta per la pesca responsabile. Per ridurre gli effetti nocivi dei pesticidi, la FAO ha promosso Convenzione di Rotterdam sulla procedura di consenso informato per i prodotti chimici pericolosi e i pesticidi nel commercio internazionale. \nLa Commissione per il \"Codex Alimentarius\", gestita congiuntamente dalla FAO e dall'OMS, stabilisce le norme per rendere il cibo pi\u00f9 sicuro per i consumatori.\nIl Trattato internazionale sulle risorse fitogenetiche per l'alimentazione e l'agricoltura, recentemente adottato, delinea i principi per garantire che le future generazioni abbiano accesso alle risorse genetiche, e che tutti ne condividano i vantaggi.\nPubblicazioni chiave.\nPeriodicamente la FAO pubblica importanti rapporti che forniscono, in tutto il mondo e a livello di singolo paese, statistiche e proiezioni sulla situazione mondiale delle foreste, della pesca, dell'agricoltura e della malnutrizione. Questa informazione \u00e8 disponibile nelle cinque pubblicazioni principali della FAO:\nLa FAO \u00e8 diretta dalla Conferenza plenaria dei paesi membri che si riunisce ogni due anni per analizzare le attivit\u00e0 svolte ed approvare il programma di lavoro ed il budget per l'esercizio biennale seguente. La Conferenza elegge il Consiglio, l'organo direttivo, composto da 49 paesi eletti per tre anni a rotazione. La Conferenza elegge anche il direttore generale a capo dell'organizzazione. Ex direttore generale, Jacques Diouf, senegalese, fu eletto nel novembre del 1993, riconfermato nel 1999 e rieletto nel novembre 2005 per un terzo mandato di 6 anni. Al termine del 2011 \u00e8 stato sostituito dal brasiliano Jos\u00e9 Graziano da Silva.\nAlla FAO lavorano oltre 1600 funzionari e 2000 impiegati nei servizi generali. Poco pi\u00f9 della met\u00e0 lavora presso la sede centrale a Roma; gli altri svolgono la loro attivit\u00e0 in oltre 100 paesi diversi.\nBudget.\nIl budget del Programma Regolare della FAO viene fornito dai paesi membri attraverso contributi stabiliti alla Conferenza biennale. Il budget per il biennio 2006/2007 \u00e8 stato fissato a 765\u00a0700\u00a0000 $, e copre il settore tecnico, la cooperazione e la \"partnership\", incluso il Programma di cooperazione tecnica, l'informazione e la politica generale, la direzione e l'amministrazione. Nel 2005-06, i governi membri hanno approvato un'ampia proposta di riforma che prevede tra l'altro un'ulteriore decentralizzazione del personale oltre a misure per raggiungere una maggiore efficienza.\nAquatic Sciences and Fisheries Abstracts.\n\"Aquatic Sciences and Fisheries Abstracts\" (ASFA) \u00e8 un servizio di indicizzazione a pagamento, relativo alla letteratura scientifica pubblicata a livello globale in materia di biologia marina e di scienze acquatiche. Fondato nel 1970, \u00e8 gestito in collaborazione con l'editore ProQuest.\nDipartimenti.\nUffici regionali in:\nUffici sub-regionali in:\nUffici di collegamento a:\nHa uffici nazionali in pi\u00f9 di 79 paesi."}
{"id": "469799", "revid": "287204", "url": "https://it.wikipedia.org/wiki?curid=469799", "title": "Ferdinando IV", "text": "Ferdinando IV fu il nome di diversi monarchi:"}
{"id": "469800", "revid": "1776051", "url": "https://it.wikipedia.org/wiki?curid=469800", "title": "Horriwil", "text": "Horriwil (toponimo tedesco) \u00e8 un comune svizzero di 865 abitanti del Canton Soletta, nel distretto di Wasseramt."}
{"id": "469803", "revid": "767487", "url": "https://it.wikipedia.org/wiki?curid=469803", "title": "H\u00fcniken", "text": "H\u00fcniken (toponimo tedesco) \u00e8 un comune svizzero di 94 abitanti del Canton Soletta, nel distretto di Wasseramt."}
{"id": "469808", "revid": "123815643", "url": "https://it.wikipedia.org/wiki?curid=469808", "title": "Prefettura di Aomori", "text": "La \u00e8 una prefettura giapponese di circa 1,25 milioni di abitanti, con capoluogo nell'omonima citt\u00e0 Aomori. Si trova nella regione di T\u014dhoku, sull'isola di Honsh\u016b. La prefettura \u00e8 gemellata dal 7 maggio 2002 con la regione italiana della Liguria."}
{"id": "469810", "revid": "729019", "url": "https://it.wikipedia.org/wiki?curid=469810", "title": "Iona", "text": "Iona \u00e8 una piccola isola, larga 1,6\u00a0km e lunga 5,6\u00a0km, appartenente alle Ebridi Interne, in Scozia. Il suo nome in lingua gaelica scozzese \u00e8 \u00cc Chaluim Cille (Isola di San Columba), o talvolta solo \"\u00cc\" o \"Idhe\". Essa dista circa un chilometro e mezzo dalla costa dell'isola di Mull. Ha una popolazione residente di 175 persone.\nStoria.\nNel 563 San Columba, esiliato dalla nativa Irlanda, vi fond\u00f2 un monastero con 12 compagni. Da questo luogo essi iniziarono la conversione al Cristianesimo della Scozia pagana e di gran parte dell'Inghilterra del nord.\nLa notoriet\u00e0 di Iona come un luogo di cultura e di missione si diffuse in tutta l'Europa e l'isola divenne uno dei massimi luoghi di pellegrinaggio. Iona fu considerata un luogo \"santo\" e particolarmente venerato quando iniziarono ad esservi sepolti diversi re di Scozia, Irlanda e Norvegia.\nMolti credono che il Libro di Kells venne scritto, interamente o in parte, a Iona verso la fine dell'VIII secolo. \nNell'anno 806 il monastero di Iona fu oggetto di razzie da parte dei pirati Vichinghi e i suoi tesori vennero saccheggiati.\nUn convento dell'ordine delle monache Benedettine vi fu stabilito nel 1203, con Beathag, figlia di Somerled, sovrano del Regno delle Ebridi, come prima prioressa. L'attuale abbazia Benedettina fu costruita nello stesso periodo. \nIl monastero fu fiorente fino al tempo della Riforma.\nIona divenne luogo di sepoltura per i sovrani del regno scozzese di D\u00e1l Riata e i loro successori, i primi re di Scozia.\nAlcuni tra i personaggi famosi ivi sepolti sono:\nL'antico cimitero, chiamato il \"Reilig Odhr\u00e1in\", ospita la \"cappella di Sant Odhr\u00e1n\" (che si crede fosse lo zio di San Colombano), del XII secolo, che \u00e8 stata restaurata insieme all'Abbazia. Essa contiene diversi monumenti funebri medioevali. \nAltri monumenti delle origini e medievali sono stati rimossi per preservarli dal decadimento e posti nel colonnato del chiostro e nel museo dell'Abbazia (situato nell'infermeria medievale del convento). \nGli antichi edifici dell'Abbazia di Iona sono ora sotto la tutela dell\"'Ente dei Monumenti Storici Scozzesi\" (\"Historic Scotland\") e l'ingresso \u00e8 a pagamento.\nLa Comunit\u00e0 di Iona.\nNel 1938 George MacLeod fond\u00f2 la Comunit\u00e0 di Iona, una comunit\u00e0 cristiana ecumenica di uomini e donne di differenti stili di vita e tradizioni nell'ambito delle chiese cristiane impegnati a ricercare un nuovo modo di vivere il vangelo di Ges\u00f9 Cristo nel mondo di oggi. Questa comunit\u00e0 \u00e8 un elemento di spicco nell'attuale revival del \"Cristianesimo Celtico\".\nLa Comunit\u00e0 di Iona gestisce tre centri residenziali situati sulle isole di Iona e Mull. Essi sono luoghi di accoglienza e di approfondimento che offrono un'opportunit\u00e0 unica di vivere insieme in comunit\u00e0 con persone di ogni formazione ed esperienza provenienti da ogni parte del mondo. Spesso vi sono dei programmi settimanali di studio e di meditazione attinenti ai temi principali vissuti nella Comunit\u00e0.\nMonumenti e bellezze naturali da vedere.\nL'Abbazia di Iona, divenuta ora una chiesa ecumenica, \u00e8 di particolare interesse storico e religioso sia per i pellegrini che per i visitatori. Essa \u00e8 l'edificio religioso sopravvissuto dal Medioevo pi\u00f9 elaborato e meglio conservato nelle isole Ebridi.\nDi fronte all'Abbazia si trova la \"Croce di San Martino\", del IX secolo, una delle Croci celtiche meglio conservate nelle Isole Britanniche, e una copia moderna della \"Croce di San Giovanni\", dell'VIII secolo, i cui frammenti originali si trovano nel museo dell'Abbazia.\nAnche degno di nota, il Monastero delle monache Benedettine \u00e8 un luogo di splendide rovine della chiesa e del chiostro dei secoli XII e XIII e un giardino pieno di colori e di pace. Quello di Iona \u00e8 il complesso di ruderi pi\u00f9 completo di un monastero di monache in tutta la Scozia.\nIona \u00e8 famosa tra i visitatori per la sua tranquillit\u00e0 e la bellezza naturale. Le sue attrattive geografiche includono la \"Baia alle spalle dell'Oceano\" e la \"Collina con le spalle all'Irlanda\", che si dice essere adiacente alla spiaggia dove tocc\u00f2 terra San Colombano."}
{"id": "469813", "revid": "599013", "url": "https://it.wikipedia.org/wiki?curid=469813", "title": "Evd", "text": ""}
{"id": "469814", "revid": "1684799", "url": "https://it.wikipedia.org/wiki?curid=469814", "title": "Flux", "text": ""}
{"id": "469817", "revid": "155634", "url": "https://it.wikipedia.org/wiki?curid=469817", "title": "Santo Spirito (Bari)", "text": "Santo Spirito, anche conosciuto comunemente come Santo Spirito - Catino - San Pio, \u00e8 un quartiere di Bari. Insieme a Palese - Macchie fa parte del municipio V.\nGeografia fisica.\nIl quartiere sorge all'estrema punta nord del capoluogo, 11\u00a0km a nord-ovest del centro.\nConfina:\nIl nucleo principale di Santo Spirito costituisce geograficamente lo sbocco a mare di Bitonto e delle sue lame minori, come testimonia il toponimo di \"Catino\" che designava un'area paludosa e dove oggi sorge un quartiere soggetto a frequentissimi allagamenti a causa degli apporti meteorici provenienti dall'interno, e quindi dalla murgia bitontina, ed a cui la particolare conformazione geologica degli strati delle bancate calcaree in quella zona non consente di avere libero sfogo verso il mare.\nStoria e peculiarit\u00e0.\nSi crede che il suo litorale, fin da tempi remoti sia stato usato come porto, per la facilit\u00e0 di attracco per le imbarcazioni (la riva \u00e8 discretamente favorevole a tale uso).Tale ipotesi \u00e8 accreditata dal recente ritrovamento, sul fondale poco al largo della baia, dei resti di una piccola nave da trasporto romana e di anfore databili tra il II secolo a.C. ed il I d.C..\nLo storico Vito A. Melchiorre scrisse che la pi\u00f9 antica citazione del luogo \u00e8 quella del geografo arabo Al Edrisi (1099-1164), in un trattato di geografia scritto per il re normanno Ruggero II di Sicilia, mentre in un contratto agrario del 1261 viene citata come \"locus Sancti Spiriti\". \nVi sono testimonianze, in particolare raccolte dal compianto prof. Lozito, che Santo Spirito sia stato luogo di breve sosta di San Francesco nel suo peregrinare per le terre d'Italia e soprattutto come scalo intermedio per il suo viaggio in Terra Santa. A memoria di tale evento, da lungo tempo \u00e8 presente, al centro della fontana della piccola area verde prospiciente il porto, una bella statua bronzea del Santo (nell'atto di far bere dalle sue mani leggiadre colombe).\nLa localit\u00e0 fu fortemente contesa tra i comuni di Bari e Bitonto, dal XIII al XVI secolo in quanto Bari, citt\u00e0 marinara e commerciale voleva servirsene per espandere la sua influenza verso Nord (Santo Spirito si trovava infatti sulla via marittima tra Bari e Barletta) e Bitonto non voleva rinunciare ad un prestigioso sbocco sul mare (giacch\u00e9 di fatto, Santo Spirito \u00e8 proprio lo sbocco a mare naturale di Bitonto, che se ne sentiva quindi privata). Ci\u00f2 port\u00f2 alla delimitazione dei confini una prima volta nel 1265, con \"lapides finales\" ed una seconda volta nel 1585 (per ordine dei regnanti Aragonesi) con cinque \"titoli\" (quattro di questi sono tuttora visibili), che sostituirono le lapidi precedenti. Queste delimitazioni riconoscevano l'appartenenza di S. Sp. a Bitonto ed il restante territorio ad est di \"via Candela\" (le attuali vie Titolo, Capitaneo e Brengola in Palese) parte del comune barese. Quindi per molti secoli la localit\u00e0 fu marina e porto commerciale di Bitonto (cio\u00e8 sua frazione) e a questo status deve il suo iniziale sviluppo urbano. Non essendo il fondale della baia santospiritese abbastanza profondo, Bitonto non pot\u00e9 che limitarsi ad utilizzarlo come porto peschereccio e turistico (o comunque per imbarcazioni di media o piccola stazza).In questi stessi secoli e soprattutto nel XIX, diversi ricchi bitontini usavano costruirvisi ville da abitare d'estate, la maggior parte di queste ville si trovano in Corso Umberto I.\nL'annessione di Santo Spirito a Bari, come sua frazione, s'ebbe nel settembre 1928 (durante il regime fascista), per volont\u00e0 dell'allora Sottosegretario al Ministero dei lavori pubblici Araldo di Crollalanza. Ne divenne quartiere nel 1970. Nel 1979, unita a Catino e San Pio -ex Enziteto- (quartieri edificati negli anni 70-80 del XX secolo) ed alla vicina Palese, formava la I Circoscrizione del Comune di Bari.\nIl nucleo originario del paese \u00e8 quello prospiciente al porto ed al lungomare, conosciuto dai santospiritesi come \u201c\"Marineria\"\u201d e databile presumibilmente tra la fine del XVI ed il XIX secolo; perlopi\u00f9 case di pescatori. A questo nucleo s'aggiunse poi, nei secoli successivi quello lungo via Napoli (gi\u00e0 via Bari-Giovinazzo) e le case lungo le vie conte Mossa e corso Garibaldi (probabilmente databili ai secoli XIX-inizi XX). \"Via Napoli\" un tempo importantissima via di comunicazione (che, attraverso l'abitato di Santo Spirito e dell'attigua Palese si collegava, prima delle modifiche degli anni settanta, direttamente a Bari, in corrispondenza di Piazza Massari e del Castello Svevo) conserva tale nome in quanto portava proprio alla capitale del Regno delle due Sicilie (quando non esistevano ancora le autostrade e si dovevano attraversare tutti i centri urbani lungo il percorso). Nel suo \u201cBitonto nella storia\u201d, lo storico bitontino Luigi Sylos racconta che nei secoli passati, una certa \u201c\"via Catina\"\u201d (forse corrispondente all'odierna \"strada Catino\", che s'innesta in via c. Mossa) collegava Bitonto alla sua marina, prima che venisse costruita la strada Bitonto-Santo Spirito. Poi nel 1860, la costruzione della linea ferroviaria adriatica pi\u00f9 a sud di via Napoli delimit\u00f2 e delimita tuttora l'abitato. Nel secondo dopoguerra le moderne lottizzazioni (e quindi le costruzioni di nuovi edifici) occupano tutti i posti rimasti liberi nel centro (che \u00e8 compreso tra le vie Bonavoglia e Lippolis a est e De Pascale e Malta ad ovest) mentre ancora ad est verso Palese ed ovest verso Giovinazzo si sviluppano, sparsi nel verde, moderne ville o complessi residenziali (pi\u00f9 condominiali verso Palese, a carattere di residence di ville sulla vecchia Statale 16 verso Giovinazzo).\nSempre nel secondo dopoguerra (anni 70-80) vengono costruiti i quartieri Catino, a sud della ferrovia ed ancora a sud della Strada Statale 16, proprio nei pressi della SP Bit.-S. Sp., Enziteto \u2013recentemente ribattezzata San Pio in onore al Santo Pio da Pietrelcina-. Questi sono quartieri progettati nell'ambito dell'edilizia economica e popolare. Soprattutto San Pio \u00e8 stato, negli anni novanta, tristemente noto come una delle peggiori zone della periferia barese a causa della delinquenza diffusa (spaccio, rapine e furti in casa) ed era considerato un ghetto della malavita organizzata. Da qualche anno le condizioni sono migliorate grazie all'attivit\u00e0 congiunta di istituzioni comunali, forze dell'ordine e della parrocchia. Il cambio del nome del quartiere e dei nomi delle vie, frutto dell'impegno congiunto di scuola, comitato cittadino e parrocchia, \u00e8 solo una delle tante iniziative per rivalutare il quartiere.\nSanto Spirito, in maniera simile a Palese (facente parte dello stesso Municipio), ha incrementato notevolmente la popolazione residente negli ultimi decenni, accanto alla crescita della popolazione non residente ma che vi si insedia nei mesi estivi.\nEccetto che per Catino ed Enziteto, l'abitato appare dall'alto come schiacciato ed allungato lungo l'asse di via Napoli, che ne costituisce una via principale assieme al lungomare, quasi parallelo. Le altre vie principali, trasversali a via Napoli sono (in ordine da ovest ad est) le vie Mossa e Garibaldi (entrambe portano alla stazione ferroviaria) ed Umberto I (che si prolunga poi nella provinciale B.-S. Sp.).\nConserva la settecentesca chiesa dello \"Spirito Santo\"(fino al 1982 dipendente dalla Diocesi di Bitonto, successivamente accorpata all'Arcidiocesi di Bari-Bitonto), ristrutturata e allargata alla fine degli anni cinquanta sotto il lungo sacerdozio del bitontino mons. Leonardo Piglionica. Nel suo aspetto attuale presenta due torrini campanari gemelli che ne caratterizzano le forme ed il profilo urbano, stagliandosi verso l'alto nello skyline dell'abitato.\nCaratteristica \u00e8 anche la originale meridiana che orna la facciata sud della chiesa.\nVi sono ancora le ville ottocentesche delle famiglie alto-borghesi soprattutto bitontine, molte delle quali opere dell'architetto Castellucci (tra le quali ricordiamo Villa Cioffrese e v. Gentile del feudo Torricella -oggi Messeni- sulla provinciale B.-S. Sp.), che in maggior numero andarono a puntellare il percorso di via Napoli.\nFino a circa un decennio fa era ancora visibile il tracciato, con tanto di rotaie, della ferrovia a binario unico e a scartamento ridotto che collegava direttamente Bitonto con il mare.\nMolto gradevole \u00e8 poi la passeggiata del lungomare, che da quasi al confine con Giovinazzo raggiunge Palese.\nMolto sentite sono nel quartiere le feste religiose o gastronomiche: a Pasqua come a Natale, le vie si riempiono di addobbi e, in alcuni locali o in chiesa, si tengono i tradizionali svaghi di vacanza organizzati dal comune. A Catino si svolge la tradizionale festa del patrono San Nicola, con il relativo corteo storico. La festa dura tre giorni: nel primo si svolge il corteo storico, nel secondo giorno ci sono le bancarelle, il terzo giorno la sagra della sgagliozza, con i fuochi d'artificio.\nSport.\nCome la vicina Palese, anche S. Spirito ha avuto negli anni settanta e ottanta un certo rilievo nel calcio dilettantistico giovanile barese.\nL\"'Associazione Sportiva Santo Spirito\" (ora non pi\u00f9 esistente) disput\u00f2 cinque stagioni consecutive, dal 1985-'86 al 1989-'90, in Promozione, che all'epoca corrispondeva all'attuale Eccellenza (il massimo livello del calcio regionale).\nA.S.D. Ideale Bari Calcio.\n Il 28 maggio 2012 \u00e8 stata fondata la \"A.S.D. Ideale Bari Calcio\", che ha partecipato ai campionati UISP e nel 2013 si \u00e8 iscritta al girone barese di Terza Categoria. Questa societ\u00e0, la cui squadra gioca e si allena al campo sportivo di San Pio, rivendica un richiamo ai valori originari del calcio e un'avversione al \"Calcio moderno\"; \u00e8 inoltre impegnata in iniziative come quella che la vede affiliata alla Fondazione Gabriele Sandri, per eventi dedicati alla donazione di sangue ed \u00e8 attiva nel sociale. Nella stagione agonistica 2014-2015 milita sempre in Terza Categoria; nel 2016-2017 milita in Seconda Categoria girone B. e gioca nel campo comunale \"G. Lovero\" di Palese.\nMezzi pubblici.\n\u00c8 possibile raggiungere i quartieri Santo Spirito, Catino e San Pio con i seguenti mezzi pubblici:"}
{"id": "469822", "revid": "287204", "url": "https://it.wikipedia.org/wiki?curid=469822", "title": "Fedor II di Russia", "text": ""}
{"id": "469828", "revid": "121291999", "url": "https://it.wikipedia.org/wiki?curid=469828", "title": "Giovan Giorgio Alione", "text": "\u00c8 stato uno dei pi\u00f9 arguti e giocondi poeti rinascimentali del Piemonte.\nBiografia.\nLa sua data di nascita non \u00e8 sicura (tra il 1460 ed il 1470) mentre la data di morte \u00e8 successiva al 1521.\nNasce da un antico e nobile casato astigiano, gli Alioni o Allioni.\nEssi non appartenevano alla nobilt\u00e0 \u201cde hospitio\u201d, cio\u00e8 alla pi\u00f9 antica nobilt\u00e0 magnatizia, bens\u00ec a quella proveniente dagli ordini equestri e, quindi, alla nobilt\u00e0 \u201cde populo\u201d. \nL'Alione proveniva dal seno di quella parte politica astigiana ardente sostenitrice dei francesi.\nPer quanto nobile, ebbe un tenore di vita piuttosto popolare che ritrasse nella sua opera\nletteraria. Nel 1508 fu scelto tra i dieci membri del Gran Consiglio di Asti inviati a Milano a giurare fedelt\u00e0 al Duca Massimiliano Sforza.\nNel 1509, cacciati i francesi da Asti, con l'ingresso del Marchese del Monferrato Guglielmo IX alleato degli svizzeri e degli spagnoli, il poeta fu costretto a fare vita di basso profilo.\nCon il rientro delle truppe francesi lo ritroviamo credendario della citt\u00e0 di Asti dal 1511 al 1515, e poi nuovamente nel 1517.\nIl suo francesismo ottiene ricompensa con il conferimento da parte di Francesco I, il vincitore di Marignano (ora Melegnano), il 12 marzo 1518, del castello di Monterainero nel Borgo Santa Maria Nuova di Asti.\nOpere.\nScrive in francese, italiano e piemontese e la sua opera segna il passaggio tra Medioevo ed umanesimo. \nNel 1521 egli fece stampare in Asti da Francesco Silva le poesie da lui chiamate \"\u201dOpera iucunda\u201d\", parte in lingua maccheronica, parte in francese, parte in dialetto astigiano e in fiammingo.\nMa l'Alione si fa, soprattutto, ricordare per le sue \"Farse\" e una commedia in dialetto astigiano, quasi tutte in versi ottosillabi.\nFarse e commedia, quindi sono un documento della vita quotidiana di Asti sul principio del XVI secolo, ed anche se vogliamo trascurare il loro valore di solo ampio documento linguistico delle antiche parlate piemontesi, non si pu\u00f2 disconoscere la singolarit\u00e0 tutt'altro che trascurabile della loro posizione nella storia del teatro e della cultura italiana.\nLe farse.\nLe poche notizie che si hanno dell'Alione, derivano principalmente da tre autori:\nQuesti tre scrittori, probabilmente influenzandosi a vicenda, danno il titolo di \"Capricci\" alle Farse.\nP.A.Tosi, nella prefazione della \"Commedia e farse Carnovalesche\" di Gio. Giorgio Alione, del 1865 edito da G.Daelli, afferma che il titolo di Capricci non figura mai in alcuna delle tre edizioni in suo possesso, n\u00e9 la prima del 1521 (priva dei tagli per la censura), n\u00e9 in quelle mutilate del 1601 e 1628.\nIl Tosi ci dice che rispetto alla prima edizione del 1521,nelle altre due in suo possesso, sono stati rimossi, o riformati, tutti i passi nei quali la satira era rivolta al clero o alla corte di Roma.\nNel 1560 si esegu\u00ec un'edizione, stampata a Venezia dal titolo \"Opera molto piacevole del No.M.Gio.Georgio Arione Astesano, novamente et con diligenza corretta e ristampata, con la sua tavola\".\nSul frontespizio in alto \u00e8 raffigurata la fenice, marchio dello stampatore Giolito da Trino. Questa edizione contiene la Maccheronea, le farse e tutte le poesie dell'Alione in dialetto astigiano, senza alcuna censura (come la prima edizione del 1521).\nUn esemplare di questa edizione, sempre secondo il Tosi, era nella Biblioteca Reale di Torino; egli afferma che D.Promis, bibliotecario della stessa a quel tempo, fosse dell'avviso che l'opera fosse stata stampata a Trino, ma con la data di Venezia, per timore dell'inquisizione.\nEcco i titoli delle Farse:\nLa commedia.\n\"La Commedia de lomo e dei soi cinque sentimenti\" \u00e8 stata sfruttata anche da La Fontaine.\nUn altro poeta francese, Jehan d'Abondance, ha trattato lo stesso soggetto in una sua farsa dal titolo \"La guerre et la debat entre la langue les membres et le ventre\".\nAltre opere.\nLe opere minori sono componimenti in prosa o in versi, interessanti anche i due canti per i disciplinati della Confraternita della piccola Annunziata:\nLa piccola Annunziata.\nMolti illustri personaggi convenivano nella sua casa a vedervi rappresentare le commedie oppure a sentirvi declamare i versi del poeta.\nEgli aveva casa attigua all'antica Chiesa di S.Agostino, ed alla Confraternita della Piccola Annunziata, in Borgo Santa Maria Nuova.\nPare che sotto gli auspici del poeta i \"Disciplinati\" della Confraternita, costituirono, ad immagine di quelle di Francia, una compagnia \"joyouse\" che metteva in atto oltre a \"comedie e storie di substancia\", sacre rappresentazioni e le farse dello stesso Alione."}
{"id": "469831", "revid": "767487", "url": "https://it.wikipedia.org/wiki?curid=469831", "title": "Richard Sanderson", "text": "La sua notoriet\u00e0 \u00e8 principalmente legata al brano \"Reality\", da lui interpretato nella colonna sonora del film \"Il tempo delle mele\" (1980).\nBiografia.\nNato a Taplow in Inghilterra da padre scozzese, percussionista, e da madre francese, fisarmonicista, eredit\u00f2 giovanissimo dai genitori la passione per la musica.\nInizi\u00f2 a suonare il pianoforte a 5 anni. A 15 anni inizi\u00f2 a studiare chitarra e due anni dopo divenne il tastierista di un gruppo rock locale. Tre anni dopo divenne il pianista ufficiale dei musicisti David Christie e Nancy Holloway.\nAll'et\u00e0 di 21 anni part\u00ec per gli Stati Uniti e inizi\u00f2 a suonare in diversi gruppi mentre frequentava il Berkley College of Music. Nel 1978, a 25 anni, torn\u00f2 in Inghilterra e firm\u00f2 un contratto con la famosa casa di registrazione Trident, con la quale l'anno dopo pubblic\u00f2 il suo primo album \"No Stickers Please\". L\u00ec conobbe anche il famoso compositore Vladimir Cosma che, nel 1980, lo scelse per interpretare il tema principale del film \"Il tempo delle mele\" (\"La Boum\"), esordio cinematografico dell'allora quattordicenne Sophie Marceau. La canzone del film, \"Reality\", divenne prima in classifica in quindici stati e vendette otto milioni di copie in Europa e in Asia.\nNel 1983 si present\u00f2 al Festival di Sanremo col brano \"Stiamo Insieme\" composto da un giovane Zucchero Fornaciari e Donatella Milani (gi\u00e0 nota per aver scritto tra le altre la canzone \"Su di noi\" per Pupo), piazzandosi diciannovesimo.\nAll'et\u00e0 di 35 anni inizi\u00f2 a lavorare come compositore di colonne sonore, diventando il compositore ufficiale di Daniel Costelle, famoso regista di film documentari storici.\nCompose anche per il famoso soprano operistico Barbara Hendricks e produsse diversi album di musica ebraica. La bellezza di quelle canzoni lo spinsero a registrarne alcune in inglese con moderna orchestrazione: l'album \"Visiting the Testament\" \u00e8 il suo ultimo lavoro.\nNel 2001 partecipa alla trasmissione \"La notte vola\", gara musicale tra i brani pi\u00f9 famosi degli anni ottanta, nella quale presenta il suo grande successo \"Reality\".\nRichard Sanderson vive attualmente vicino a Parigi, con la moglie e le tre figlie M\u00e9lody, Oph\u00e9lia e Angelina."}
{"id": "469843", "revid": "228587", "url": "https://it.wikipedia.org/wiki?curid=469843", "title": "Premi Oscar 1942", "text": "La 14\u00aa edizione della cerimonia di premiazione degli Oscar si \u00e8 tenuta il 26 febbraio 1942 al \"Biltmore Bowl\" del Biltmore Hotel di Los Angeles, condotta dal politico Wendell Willkie e dal comico Bob Hope.\nVincitori e candidati.\nVengono di seguito indicati in grassetto i vincitori.\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio speciale.\nA Rey Scott per la straordinaria impresa nella produzione di \"Kukan\", pellicola che registra la lotta della Cina, inclusa la sua fotografia con una cinepresa da 16mm, nelle pi\u00f9 difficili e pericolose condizioni.\nAl British Ministry of Information per la sua vivida e drammatica presentazione dell'eroismo della R.A.F. nel documentario \"Target for Tonight\".\nA Leopold Stokowski per i suoi sorprendenti risultati nella creazione di una nuova forma di visualizzazione della musica nella produzione della Walt Disney \"Fantasia\", ampliando in tal modo le possibilit\u00e0 del cinema come intrattenimento e forma d'arte.\nA Walt Disney, William Garity, John N. A. Hawkins e alla RCA Manufacturing Company per il loro straordinario contributo al progresso dell'uso del sonoro nel cinema attraverso la produzione di \"Fantasia\".\nPremio alla memoria Irving G. Thalberg.\nA Walt Disney"}
{"id": "469846", "revid": "882198", "url": "https://it.wikipedia.org/wiki?curid=469846", "title": "Enhanced Versatile Disc", "text": "Enhanced Versatile Disc (EVD) fu annunciato il 18 novembre 2003 dalla Xinhua news agency cinese come risposta al pi\u00f9 popolare formato DVD Video e ai suoi costi di licenza (che alcuni considerano eccessivi).\nSi usa una memoria ottica della taglia di un CD (120mm) che \u00e8 fisicamente un disco DVD con lo stesso file di sistema UDF.\nLa Cina inizi\u00f2 lo sviluppo dell'EVD nel 1999, perch\u00e9 i costi di licenza DVD Video (CSS, Macrovision...) e MPEG-2 (Video e Sistemi) erano relativamente alti, in un intervallo fra i 13 e 20 dollari americani per i lettori video hardware.\nSull'EVD, si suppone verranno usati i codec VP5 e VP6 di On2 Technologies.\nQuesti sono molto pi\u00f9 efficienti dello MPEG-2 Video e potrebbero permettere al disco di avere una risoluzione da HDTV, una caratteristica che il DVD non pu\u00f2 offrire utilizzando lo MPEG-2.\nLa licenza da pagare a On2 e di soli 2 dollari americani per lettore video.\nRecentemente sono nate delle controversie fra On2 e Beijing E-World (il consorzio di societ\u00e0 che promuove il formato EVD)\nIl codec audio EAC 2.0 (Enhanced Audio Codec) proviene da Coding Technologies.\nL'EAC lavora sulle basi della tecnologia SBR e supporta un suono mono, stereo, 5.1 e surround.\nLo sviluppo \u00e8 supportato dal governo cinese ed \u00e8 sviluppato dalla Beijing E-world Technology (una multi-societ\u00e0 che include SVA, Shinco, Xiaxin, Yuxing, Skyworth, Nintaus, Malata, Changhong e BBK)."}
{"id": "469855", "revid": "767487", "url": "https://it.wikipedia.org/wiki?curid=469855", "title": "Oleksandr Archypenko", "text": "Studia scultura a Kiev e a Mosca; nel 1908 si trasferisce a Parigi e il suo stile \u00e8 profondamente influenzato dai cubisti, in particolare Picasso e L\u00e9ger.\nLa sua scultura, molto dinamica, si struttura in un alternarsi di vuoti e pieni, concavi e convessi, linee rette e oblique.\nNel 1914 mette a punto un'originale ricerca artistica, detta \"Archipentura\", che combinando insieme lamine colorate di materiali diversi ad un motore elettrico, d\u00e0 un effetto di movimento alla superficie del quadro.\nNel 1921 si trasferisce a Berlino.\nNel 1923 si trasferisce definitivamente negli Stati Uniti. Dagli anni Venti la sua produzione ha una svolta in senso classicista."}
{"id": "469856", "revid": "1272592", "url": "https://it.wikipedia.org/wiki?curid=469856", "title": "Paladino (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", il Paladino (\"Paladin\" nella versione originale in inglese) \u00e8 una delle classi base. \u00c8 definito come un combattente dall'animo nobile, eccezionalmente buono, che agisce in nome di un credo (generalmente ha fede in una divinit\u00e0 buona) e persegue i suoi ideali ad ogni costo, ligio alle regole che si impone. La sua \"divinit\u00e0 patrona\", per consentire al proprio seguace di svolgere al meglio il suo compito, gli dona la capacit\u00e0 di manipolare la \"magia divina\", ovvero la magia che ha una sorgente divina, ma molto limitatamente rispetto ad un Chierico; gli incantesimi del paladino sono mirati alla guarigione e alla cura delle malattie. Per contro, la sua abilit\u00e0 in combattimento eguaglia quella di un Guerriero. Il rispetto del proprio credo \u00e8 il solo scopo della sua vita: se dovesse venir meno, compiendo ad esempio atti malvagi, perderebbe lo \"status\" di paladino. La vita del paladino \u00e8 usualmente errante e solitaria (nel caso avesse bisogno di alleati, li cercherebbe fra i puri di cuore e mai fra i malvagi); va dove lo porta la sua missione divina. Si sposta generalmente su una cavalcatura speciale, particolarmente robusta, intelligente e leale, adatta a lunghe cavalcate e furibonde battaglie.\nPossono esistere paladini sia di sesso maschile che di sesso femminile.\nIl paladino diventa tale quando sente dentro di s\u00e9 la \"chiamata\" di una divinit\u00e0 che lo presceglie come proprio servitore. Dopodich\u00e9, il paladino potrebbe decidere di svolgere la sua missione in solitudine o decidere di servire la chiesa della divinit\u00e0 o un ordine ad essa affiliato, e agire secondo i loro ordini.\nDoni della divinit\u00e0 patrona\nIl paladino \u00e8 fondamentalmente un combattente ma, grazie alla divinit\u00e0 che serve, riceve molte capacit\u00e0 speciali utili nella svolgimento della sua sacra missione: oltre che essere immune alle malattie (anche magiche) e alla paura, pu\u00f2 \"sentire\" la presenza del male, fare una imposizione delle mani per guarire ferite o malattie o danneggiare creature non-morte, pu\u00f2 scacciare i non-morti e manipolare la magia divina.\nLancio di un incantesimo divino.\nIl lancio di un incantesimo divino da parte di un paladino \u00e8 solo il momento finale di un processo che inizia con la meditazione. Durante questa prima fase, il paladino, pregando intensamente, chiede alla propria divinit\u00e0 di concedergli l'incantesimo richiesto; se la divinit\u00e0 acconsente, l'incantesimo rimane memorizzato nella mente e lanciato parzialmente; nel momento del bisogno, il paladino terminer\u00e0 il rito religioso e l'incantesimo preparato manifester\u00e0 i suoi effetti.\nLa Saggezza, cos\u00ec come il Carisma, \u00e8 una caratteristica importante per i paladini perch\u00e9, fra l'altro, determina il livello di incantesimo massimo a cui pu\u00f2 accedere.\nPreparazione\nPer poter lanciare un incantesimo il paladino deve necessariamente, oltre che procurarsi gli eventuali componenti materiali, preparare in anticipo gli incantesimi scelti fra quelli che gli sono stati insegnati; per fare questo deve essere riposato (cio\u00e8 aver fatto almeno 8 ore di riposo) e deve dedicare un po' di tempo (un'ora o meno) alla meditazione, senza che nulla interrompa la sua concentrazione. Generalmente, il momento in cui meditare dipende dalla divinit\u00e0 (per esempio, il dio del sole richieder\u00e0 di meditare all'alba, mentre il dio delle stelle richieder\u00e0 di meditare al tramonto). Il numero massimo di incantesimi giornalieri memorizzabili dipende dal livello del paladino e dal suo punteggio di Saggezza. Una volta che la fase di preparazione \u00e8 terminata, l'incantesimo rimane memorizzato e pronto per essere lanciato nella mente del paladino finch\u00e9 questi non decide di lanciarlo completando il rituale divino.\nLancio\nPer completare il lancio di un incantesimo, e quindi provocare gli effetti dello stesso, il paladino deve compiere una precisa sequenza di linguaggio verbale mistico (\"componente verbale\") e gesti complicati (\"componente somatica\"), anche se non necessariamente entrambi, uniti, eventualmente, ad alcuni oggetti o sostanze (\"componente materiale\", che viene consumata durante il lancio, \"componente focus\" , che rimane inalterata al termine del lancio o \"componente focus divina\", ovvero un oggetto o un simbolo sacro). Per fare questo, il paladino deve essere concentrato; se qualcosa rompe la sua concentrazione, l'incantesimo \u00e8 perduto. Una volta lanciato, l'incantesimo si cancella definitivamente dalla mente del paladino, che, per poterlo riutilizzare, deve meditare nuovamente.\nAmbientazioni.\nForgotten Realms.\nNel Faer\u00fbn, il paladino non si discosta dal modello classico descritto nel \"Manuale del Giocatore\"; la tipologia di paladino per\u00f2 varia da regione a regione. La divinit\u00e0 del paladino non deve essere necessariamente di allineamento Legale Buono ma pu\u00f2 essere parzialmente Neutrale o parzialmente Buono (ad esempio, pu\u00f2 esistere un Paladino di \"Helm\", divinit\u00e0 Legale Neutrale, o un Paladino di \"Sune\", divinit\u00e0 Caotico Buona). Fra le personalit\u00e0 si ricorda \"Piergeiron\", Paladino di Tyr.\nAltre informazioni.\nTitoli (mai tradotti in italiano) assegnati al Paladino in base al livello (\"AD&amp;D\" 1\u00aa edizione):\nClassi di prestigio.\nFra le classi di prestigio esiste la \"Guardia nera\", un anti-paladino."}
{"id": "469858", "revid": "17654", "url": "https://it.wikipedia.org/wiki?curid=469858", "title": "Bogdan I al Moldovei", "text": ""}
{"id": "469859", "revid": "599013", "url": "https://it.wikipedia.org/wiki?curid=469859", "title": "Swietenia", "text": "Il mogano (genere \"Swietenia\" Jacq.) \u00e8 un albero della famiglia delle \"Meliaceae\", il cui legno \u00e8 stato per secoli tra i pi\u00f9 apprezzati in ebanisteria.\nGli alberi del genere Swietenia possono raggiungere l'altezza di 50 metri (altezza media 30 metri) e un diametro di 2-3 metri.\nStoria.\nSecondo alcuni furono i primi schiavi africani che fecero notare ai conquistatori spagnoli le stupende qualit\u00e0 del \"m'oganwo\" (\u201cRe Legname\u201d), i quali lo importarono in Europa. Gli spagnoli lo denominarono col termine indigeno \"caoba\", che per i taino voleva dire \u201cfrutto che non si mangia\u201d, facendo riferimento alla grande capsula legnosa che contiene i semi alati. Gli inglesi, seguendo la pronuncia africana lo chiamarono \"mahogany\", nome con il quale \u00e8 conosciuto commercialmente ed in varie lingue.\nSpecie.\nEsistono tre specie di mogano:\nColtivazione e mercato.\nLa coltivazione per fini commerciali \u00e8 molto complessa a causa di un insetto che ne divora gli apici fogliari (\"Hypsipyla grandella\") causandone la ramificazione. La pianta \u00e8 per\u00f2 facilmente coltivabile per fini estetici e di giardinaggio nei climi appropriati.\nAttualmente il principale esportatore mondiale di legno di mogano \u00e8 il Brasile. Durante gli anni '90 il principale esportatore fu la Bolivia ma, a causa di uno sfruttamento inadeguato, in questo paese la specie \u00e8 quasi scomparsa per fini commerciali.\nIl mogano \u00e8 un legno molto adatto per la costruzione di strumenti musicali. Questa essenza conferisce al suono un timbro particolarmente caldo, corposo, bilanciato e ricco di sostegno.\nNel mercato mondiale vengono spesso vendute come mogano essenze diverse, in particolar modo legno del genere africano \"Khaya\", sempre della famiglia delle \"Meliaceae\".\nProtezione.\nDopo un lungo confronto tra i paesi membri del CITES, da pochi anni il mogano \u00e8 stato incluso nell'appendice II che ne regola il commercio in base a precisi parametri di sostenibilit\u00e0 ambientale.\nSimbologia.\nIl mogano \u00e8 l'albero simbolo nazionale della Repubblica Dominicana. Inoltre \u00e8 rappresentato sulla bandiera del Belize."}
{"id": "469861", "revid": "1783371", "url": "https://it.wikipedia.org/wiki?curid=469861", "title": "Yamato (provincia)", "text": "La fu una provincia del Giappone corrispondente all'odierna prefettura di Nara sull'isola di Honsh\u016b. Fu il luogo dove si stanzi\u00f2 la corte imperiale giapponese, ed il termine \"Yamato\", o \"Grande Yamato\", venne a indicare l'intero Giappone.\nI clan della provincia di Yamato costituirono il regno che, nel periodo Kofun (250-538), si espanse conquistando buona parte dei territori delle isole di Honsh\u016b, Ky\u016bsh\u016b e Shikoku. Studi archeologici hanno datato a questo periodo le grandi battaglie che unificarono il Giappone. Tra i grandi rivali degli Yamato ci furono i regnanti di Kibi, che si trova nella zona dell'odierna Okayama.\nA seguito di tali conquiste, ai sovrani di Yamato fu riconosciuto il titolo di di Yamato oppure anche . Alla met\u00e0 del VI secolo fu introdotto a corte il buddhismo, evento che segna l'inizio del classicismo giapponese. Fu uno dei periodi di massimo splendore del paese, e prese il nome di periodo Asuka (538-710) dalla capitale storica di quel tempo, Asuka ky\u014d.\nL'egemonia conquistata dal regno di Yamato e lo splendore raggiunto durante i periodi Kofun e Asuka, ha fatto s\u00ec che entrambi vengano chiamati anche periodo Yamato.\nL'attuale titolo imperiale di , secondo buona parte della storiografia, fu introdotto per il regno dell'imperatore Tenmu, che regn\u00f2 dal 672 d.C. al 686. Fu da allora che il \"grande regno di Yamato\" venne chiamato impero del Sol Levante (Giappone), ed il titolo di imperatore fu esteso a tutti i sovrani precedenti della dinastia.\nVerso la fine del XIX secolo, gli appartenenti all'etnia principale giapponese vennero definiti \"gli Yamato\", per distinguerli da quelli di etnie minori come gli Ainu e dai vari stranieri, o discendenti di coreani, cinesi ecc. trapiantatisi nel paese. Tuttora, gli abitanti della Prefettura di Okinawa, che \u00e8 composta dall'arcipelago di piccole isole poste all'estremo sud del paese, a volte usano il termine \"Yamato\" per riferirsi ai giapponesi delle isole principali. Nel dialetto di Okinawa, \"Yamato\" viene pronunciato \"Yamatu\".\nLo \u00e8 un'allocuzione usata colloquialmente in maniera nostalgica da giapponesi conservatori per riferirsi all'epoca d'oro della cultura giapponese, quando \"la vita era semplice e le persone oneste e laboriose\". Secondo altre interpretazioni, fa riferimento anche al carattere coraggioso e indomito dei giapponesi, alla loro preparazione ed abilit\u00e0 nello sbrigare gli impegni ed alla nazionalistica consapevolezza del significato di sentirsi giapponesi.\nAlla nave da battaglia \"Yamato\", ammiraglia della marina imperiale giapponese nella seconda guerra mondiale, venne dato il nome in onore di questa provincia."}
{"id": "469865", "revid": "117395401", "url": "https://it.wikipedia.org/wiki?curid=469865", "title": "Referendum abrogativi in Italia del 1995", "text": "I referendum abrogativi in Italia del 1995 si tennero l'11 giugno ed ebbero ad oggetto dodici distinti quesiti.\nStoria.\nNel 1994 dopo la legge elettorale \"Mattarella\" approvata dal Parlamento, il Movimento dei Club Pannella-Riformatori tornava a raccogliere le firme su un pacchetto di referendum incentrati su una nuova proposizione dei quesiti abrogativi delle leggi elettorali di Camera, Senato e Comuni; inoltre i Radicali in quell'occasione proponevano una serie di referendum definiti di \"rivoluzione liberale\": un fronte di lotta che ha impegnato il partito nel corso di tutti gli anni Novanta.\nIn un appello radicale del marzo 1994, che invitava gli elettori a votare \"s\u00ec\" ai 13 referendum per i quali si erano raccolti oltre 9 milioni di firme, si leggeva: \"\u00abquesiti referendari, che impongono tutti un'opzione fra destatalizzazione e assistenzialismo, fra tutela della dignit\u00e0 del cittadino-contribuente-consumatore-utente e mantenimento dell'attuale parastatalismo (e collateralismo con il regime politico), fra transizione verso regole nuove e mero nuovismo all'interno della vecchia logica assistenzialista che ha generato corruzione e inefficienza. La sfida, si rivolge non solo al \u201cpubblico\u201d ma anche al \u201cprivato\u201d, alla societ\u00e0 civile e all'imprenditoria, che dopo decenni di collusione non sempre trasparente con il potere politico deve saper dimostrare sul campo le capacit\u00e0 di efficienza ed equit\u00e0 di cui ancora troppo astrattamente e benignamente gli si fa credito. Sulla base di questi contenuti (idonei a inaugurare anche in Italia la stagione della cultura politica liberale sin qui mancata) \u00e8 auspicabile si vengano a profilare le future contrapposizioni partitiche dentro il prossimo parlamento e nella societ\u00e0 italiana\u00bb\".\nIn vista delle elezioni politiche del 1994, Forza Italia, la nuova formazione politica creata da Silvio Berlusconi, diveniva il principale interlocutore delle battaglie radicali: tuttavia Berlusconi non mantenne gli impegni presi con il Movimento dei Club Pannella-Riformatori e non impegn\u00f2 il suo partito nella campagna referendaria.\nI quesiti che dovevano abrogare l'orario degli esercizi commerciali, la pubblicit\u00e0 dalla Rai, la tesoreria unica, il sostituto d'imposta, il servizio sanitario nazionale, la cassa integrazione straordinaria, la legge elettorale della Camera e del Senato, furono dichiarati inammissibili dalla Corte Costituzionale.\nGli italiani furono chiamati alle urne l'11 giugno 1995.\nQuesiti.\nRappresentanze sindacali (richiesta massimale).\nLiberalizzazione delle rappresentanze sindacali (abolizione del monopolio confederale).\nPromosso da SLAI Cobas e Rifondazione Comunista.\nQuesito: \"Volete voi l'abrogazione della legge 20 maggio 1970, n. 300 'Norme sulla tutela della libert\u00e0 e dignit\u00e0 dei lavoratori, della libert\u00e0 sindacale e della attivit\u00e0 sindacale nei luoghi di lavoro e norme sul collocamento', limitatamente alla parte contenuta nell'articolo 19, comma 1, e precisamente le parole:\n'nell'ambito:\na) delle associazioni aderenti alle confederazioni maggiormente rappresentative sul piano nazionale;\nb) delle associazioni sindacali, non affiliate alle predette confederazioni, che siano firmatarie di contratti collettivi nazionali o provinciali di lavoro applicati nell'unit\u00e0 produttiva'?\"\nRappresentanze sindacali (richiesta minimale).\nRappresentanze sindacali nella contrattazione pubblica: modifica dei criteri di rappresentanza in modo che questa vada anche alle organizzazioni di base.\nPromosso da Cobas e Rifondazione Comunista.\nQuesito: \"Volete voi l'abrogazione dell'articolo 19, primo comma, lett. a) : ' a) delle associazioni aderenti alle confederazioni maggiormente rappresentative sul piano nazionale;', nonch\u00e9 lettera b) limitatamente alla lett. ' b)', alle parole 'non affiliate alle predette confederazioni' e alle parole 'nazionali o provinciali', della legge 20 maggio 1970, n. 300 'Norme sulla tutela della libert\u00e0 e dignit\u00e0 dei lavoratori, della libert\u00e0 sindacale e dell'attivit\u00e0 sindacale nei luoghi di lavoro e norme sul collocamento'?\"\nContrattazione pubblico impiego.\nContrattazione collettiva nel pubblico impiego: abrogazione della norma sulla rappresentativit\u00e0 per i contratti del pubblico impiego.\nPromosso da Cobas e Rifondazione Comunista.\nQuesito: \"Volete che sia abrogato il decreto legislativo 3 febbraio 1993, n. 29 (Razionalizzazione dell'organizzazione delle amministrazioni pubbliche e revisione della disciplina in materia di pubblico impiego, a norma dell'articolo 2 della legge 23 ottobre 1992, n. 421), pubblicato sul supplemento ordinario alla Gazzetta Ufficiale n. 30 del 6 febbraio 1993, serie generale, limitatamente all'articolo 47 (rappresentativit\u00e0 sindacale)?\"\nSoggiorno cautelare.\nAbrogazione della norma sul soggiorno cautelare per gli imputati di reati di mafia.\nReferendum promosso da Radicali e Lega Nord.\nQuesito: \"Volete voi che sia abrogato l'art. 25-quater del d.-l. 8 giugno 1992, n. 306, recante 'Modifiche urgenti al nuovo codice di procedura penale e provvedimenti di contrasto alla criminalit\u00e0\" , nel testo introdotto dalla legge di conversione 7 agosto 1992, n. 356 (e cos\u00ec come modificato dalla legge 24 luglio 1993, n. 256, recante 'Modifica dell'istituto del soggiorno obbligato e dell'art. 2-ter della legge 31 maggio 1965, n. 575') e nel testo risultante dalla sentenza depositata il 7 dicembre 1994, n. 419 della Corte Costituzionale, che ha dichiarato l'illegittimit\u00e0 costituzionale dell'art. 25-quater, primo comma, nella parte in cui non prevede che il Procuratore Nazionale Antimafia pu\u00f2 disporre con decreto motivato il soggiorno cautelare soltanto in via provvisoria, con l'obbligo di chiedere contestualmente l'adozione del provvedimento definitivo al Tribunale, ai sensi dell'art. 4 della legge 27 dicembre, 1956 n. 1423 e successive modificazioni, il quale decide, a pena di decadenza, nei termini e con le procedure previste dall'anzidetto art. 4 della legge medesima, nonch\u00e9 del quinto comma della stessa disposizione?\"\nPrivatizzazione della RAI.\nAbrogazione di norme che dispongono la esclusiva propriet\u00e0 pubblica della Rai, al fine di rendere possibile un'eventuale privatizzazione. Promosso dai Radicali e Lega Nord.\nQuesito: Volete Voi l'abrogazione:\na) dell'art. 2, comma 2, della legge 6 agosto 1990, n. 223, recante \"Disciplina del sistema radiotelevisivo pubblico e privato\", limitatamente alle parole \"a totale partecipazione pubblica\";\nb) dell'art. 1 del decreto legge 19 ottobre 1992, n. 408, convertito, con modificazioni, nella legge 17 dicembre 1992, n. 483, recante \"Disposizioni urgenti in materia di pubblicit\u00e0 radiotelevisiva\"?\nAutorizzazione al commercio.\nAbrogazione della norma che sottopone ad autorizzazione amministrativa il commercio. Promosso dai Radicali.\nQuesito: \"Volete voi che sia abrogata la legge 11 giugno 1971, n. 426, recante \"Disciplina del commercio\" e successive modificazioni e integrazioni, limitatamente alle seguenti parti:\narticolo 11; articolo 12; articolo 14; articolo 15; articolo 16; articolo 18, limitatamente al comma 2: \"Qualora le commissioni di cui agli articoli 15 e 16 non siano nominate entro i termini previsti, il Presidente della Giunta regionale invita a provvedere entro un termine da lui fissato non superiore a sessanta giorni. Trascorso tale termine senza che la nomina sia avvenuta, il Presidente della Giunta regionale provvede con proprio decreto, tenuto conto delle designazioni effettuate\"; articolo 20; articolo 21; articolo 22; articolo 23; articolo 24, comma 2, limitatamente alle parole: \"con la osservanza dei criteri stabiliti dal piano\" nonch\u00e9 alle parole: \"e quindi l'equilibrio commerciale previsto dal piano\" e comma 3, limitatamente alle parole: \"del piano e\"; articolo 27, comma 2: \"Il nullaosta della Giunta regionale di cui al precedente ed al presente articolo pu\u00f2 essere concesso anche in deroga a quanto disposto dal secondo comma dell'articolo 12\"; articolo 30; articolo 43, comma 2: \"Fino a quando non siano approvati i piani di sviluppo e di adeguamento della rete distributiva, le autorizzazioni saranno rilasciate dai sindaci su conforme parere delle commissioni di cui agli articoli 15 e 16 nell'osservanza dei criteri previsti agli articoli 11 e 12, previo il nullaosta della Giunta regionale per le autorizzazioni di cui agli articoli 26 e 27 della presente legge\";\nnonch\u00e9 il decreto-legge 1\u00ba ottobre 1982, n. 697, recante \"Disposizioni in materia di imposta sul valore aggiunto, di regime fiscale delle manifestazioni sportive e cinematografiche e di riordinamento della distribuzione commerciale\", convertito in legge, con modificazioni, dalla legge 29 novembre 1982, n. 887, limitatamente a: articolo 8, comma 1, nel testo sostituito dall'art. 1 del decreto-legge 26 gennaio 1987, n. 9, convertito, con modificazioni, dalla legge 27 marzo 1987, n. 121: \"Limitatamente ai comuni con popolazione superiore a 5.000 abitanti sprovvisti del piano di sviluppo e di adeguamento della rete di vendita il consiglio comunale stabilisce ai sensi degli articoli 11 e seguenti della legge 11 giugno 1971, n. 426, i criteri ai quali la commissione comunale per il commercio prevista da tale legge deve attenersi nell'esaminare le domande di autorizzazione ai sensi dell'articolo 43, secondo comma, della legge stessa. I criteri sono validi sino all'approvazione del piano. La mancata indicazione dei criteri suddetti comporta la sospensione del rilascio delle autorizzazioni relative all'apertura di esercizi di vendita al dettaglio di generi di largo e generale consumo. \"?\"\nTrattenute contributi sindacali.\nAbrogazione della norma che impone la contribuzione sindacale automatica ai lavoratori.\nReferendum promosso da Radicali e Lega Nord.\nQuesito: \"Volete Voi l'abrogazione della legge 20 maggio 1970, n. 300, recante \"Norme sulla tutela della libert\u00e0 e dignit\u00e0 dei lavoratori, della libert\u00e0 sindacale e dell'attivit\u00e0 sindacale nei luoghi di lavoro e norme sul collocamento\" limitatamente a:\narticolo 26, comma 2: \"Le associazioni sindacali dei lavoratori hanno diritto di percepire, tramite ritenuta sul salario nonch\u00e9 sulle prestazioni erogate per conto degli enti previdenziali, i contributi che i lavoratori intendono loro versare, con modalit\u00e0 stabilite dai contratti collettivi di lavoro, che garantiscono la segretezza del versamento effettuato dal lavoratore a ciascuna associazione sindacale\" e comma 3: \"Nelle aziende nelle quali il rapporto di lavoro non \u00e8 regolato da contratti collettivi, il lavoratore ha diritto di chiedere il versamento del contributo sindacale all'associazione da lui indicata\nnonch\u00e9 il decreto legislativo 16 aprile 1994, n. 297, recante 'Approvazione del testo unico delle disposizioni legislative vigenti in materia di istruzione, relativa alle scuole di ogni ordine e grado', limitatamente all'art. 594?\"\nLegge elettorale comuni.\nLegge elettorale per i comuni con popolazione superiore a 15.000 abitanti: estensione ai Comuni pi\u00f9 grandi dell'elezione diretta del sindaco gi\u00e0 prevista per i piccoli. Promosso dai Radicali.\nQuesito: \"Volete voi che sia abrogata la legge 25 marzo 1993, n. 81 recante \"Elezione diretta del sindaco, del presidente della provincia, del consiglio comunale e del consiglio provinciale\", limitatamente alle seguenti parti:\nArticolo 3, comma quinto, limitatamente alle parole: \"Nei comuni con popolazione superiore a quella dei comuni di cui all'art. 5, pi\u00f9 liste possono presentare lo stesso candidato alla carica di sindaco. In tal caso le liste debbono presentare il medesimo programma amministrativo e si considerano fra di loro collegate.\";\nArticolo 5, intestazione dell'articolo, limitatamente alle parole: \"nei comuni con popolazione sino a 15.000 abitanti.\"; comma primo, limitatamente alle parole: \"Nei comuni con popolazione sino a 15.000 abitanti,\";\nArticolo 6;\nArticolo 7;?\"\nOrari esercizi commerciali.\nAbrogazione della norma che impedisce la liberalizzazione degli orari dei negozi. Promosso dai Radicali.\nQuesito: \"Volete voi che sia abrogata la legge 28 luglio 1971, n. 558 recante \"Disciplina dell'orario dei negozi e degli esercizi di vendita al dettaglio\", limitatamente agli articoli 1, 3, 4, 5, 6, 7 e 8; nonch\u00e9 il d.P.R. 24 luglio 1977, n. 616, limitatamente all'articolo 54, lettera d), limitatamente alle parole \"dei negozi\", e alle parole \"vendita e\"; nonch\u00e9 il decreto-legge 1\u00ba ottobre 1982, n. 697, recante \"Disposizioni in materia di imposta sul valore aggiunto, di regime fiscale delle manifestazioni sportive e cinematografiche e di riordinamento della distribuzione commerciale\", convertito in legge, con modificazioni, dalla legge 29 novembre 1982, n. 887, relativamente all'articolo 8, (nel testo sostituito dall'articolo 1 del decreto-legge 26 gennaio 1987 n. 9, convertito, con modificazioni, dalla legge 27 marzo 1987 n. 121) comma 4: \"Fermo rimanendo quanto disposto dalla legge 28 luglio 1971, n. 558, a modificazione dell'articolo 1, secondo comma, lettera b), della legge medesima, i sindaci, in conformit\u00e0 ai criteri stabiliti dalle regioni ai sensi dell'articolo 54 del d.P.R. 24 luglio 1977, n. 616, fissano i limiti giornalieri degli orari di vendita al dettaglio, anche differenziati per settori merceologici, indicando l'ora di apertura antimeridiana non oltre le ore 9 e l'ora di chiusura serale non oltre le ore 20 o, nel periodo dell'anno nel quale \u00e8 in vigore l'ora legale, non oltre le ore 21. Nel rispetto dei limiti cos\u00ec fissati l'operatore commerciale pu\u00f2 scegliere l'orario di apertura e di chiusura con facolt\u00e0, inoltre, di posticipare, sempre rispetto ai predetti limiti, di un'ora l'apertura antimeridiana e corrispondentemente la chiusura serale, che comunque non pu\u00f2 avvenire oltre le ore 21\"; comma 5: \"Le disposizioni di cui all'articolo 6, secondo comma, della legge 28 luglio 1971, n. 558, sono estese agli esercizi specializzati nella vendita di bevande, libri, dischi, nastri magnetici, musicassette, videocassette, opere d'arte, oggetti d'antiquariato, stampe, cartoline, articoli ricordo e mobili. \"?\"\nConcessioni televisive nazionali.\nAbrogazione delle norme che consentono la concentrazione di due reti televisive. Promosso da esponenti di alcune associazioni di volontariato, ambientaliste e di promozione culturale come il Mo.V.I. (Movimento di Volontariato Italiano), Legambiente, ACLI e ARCI; i primi firmatari e presentatori furono i segretari nazionali o i presidenti di queste associazioni. \nQuesito: \"Volete voi che sia abrogato l'art. 15, comma 1, lettera b) limitatamente alle parole 'qualora si abbia il controllo di imprese editrici di quotidiani la cui tiratura superi l'8 per cento della tiratura complessiva dei giornali in Italia'; l'art. 15, comma 1, lettera c) 'di pi\u00f9 di due concessioni per radiodiffusione televisiva in ambito nazionale, qualora si abbia il controllo di imprese editrici di quotidiani la cui tiratura complessiva sia inferiore a quella prevista dalla lettera b)'; assieme all'art. 15, comma 4, limitatamente alle parole 'sia' e 'televisiva che' della legge 6 agosto 1990, n. 223 pubblicata in Gazzetta Ufficiale 9 agosto 1990, n. 185 S.O., recante il titolo 'Disciplina del sistema radiotelevisivo pubblico e privato'?\"\nInterruzioni pubblicitarie.\nAbrogazione delle norme che consentono un certo numero di interruzioni pubblicitarie in tv. Promosso da esponenti di alcune associazioni di volontariato, ambientaliste e di promozione culturale come. il Mo.V.I. (Movimento di Volontariato Italiano), Legambiente, ACLI e ARCI; i primi firmatari e presentatori furono i segretari nazionali o i presidenti di queste associazioni. \nQuesito: \"Volete voi che sia abrogato l'art. 8, comma 3, secondo periodo limitatamente alle parole \"Per le opere di durata programmata superiore a quarantacinque minuti \u00e8 consentita una ulteriore interruzione per ogni atto o tempo. \u00c8 consentita una ulteriore interruzione se la durata programmata dell'opera supera di almeno venti minuti due o pi\u00f9 atti o tempi di quarantacinque minuti ciascuno\" della legge 6 agosto 1990, n. 223 pubblicata in Gazzetta Ufficiale 9 agosto 1990, n. 185 S.O. recante il titolo \"Disciplina del sistema radiotelevisivo pubblico e privato'?\"\nRaccolta pubblicit\u00e0 radiotelevisiva.\nModifica del tetto massimo di raccolta pubblicitaria delle televisioni private. Promosso da esponenti di alcune associazioni di volontariato, ambientaliste e di promozione culturale come. il Mo.V.I. (Movimento di Volontariato Italiano), Legambiente, ACLI e ARCI; i primi firmatari e presentatori furono i segretari nazionali o i presidenti di queste associazioni. \nQuesito: \"Volete voi che sia abrogato l'art. 15, comma 7, primo periodo limitatamente alle parole \"tre reti televisive nazionali, o\" della legge 6 agosto 1990, n. 223 pubblicata in Gazzetta Ufficiale 9 agosto 1990, n. 185 S.O., recante il titolo \"Disciplina del sistema radiotelevisivo pubblico e privato'?\""}
{"id": "469872", "revid": "110157", "url": "https://it.wikipedia.org/wiki?curid=469872", "title": "As in a Last Supper", "text": "As in a Last Supper \u00e8 un album del Banco del Mutuo Soccorso, prodotto nel 1976, versione in Inglese dell'album \"Come in un'ultima cena\", edito per il mercato Europeo, con i testi tradotti da Angelo Branduardi. I brani sono stati tenuti nelle stesse versioni (ad eccezione della voce, ovviamente) e si riscontrano poche differenze con l'album Italiano (il fade out di \"Voil\u00e0 Midae\" che avviene prima rispetto alla versione Italiana e in maniera leggermente diversa)\nTracce.\nTesti in inglese tradotti e adattati da Angelo Branduardi"}
{"id": "469873", "revid": "767487", "url": "https://it.wikipedia.org/wiki?curid=469873", "title": "Three Friends (album)", "text": "Three Friends \u00e8 il terzo album del gruppo britannico di rock progressivo Gentle Giant, pubblicato nel 1972.\nDescrizione.\nL'edizione statunitense dell'album aveva la stessa copertina dell'album di debutto del gruppo, \"Gentle Giant\".\nNella canzone \"Schooldays\" la voce del bimbo \u00e8 di Calvin Shulman, figlio di Phil Shulman.\nConcept.\nTre amici si separano dopo aver passato la maggiore et\u00e0: il primo diviene un lavoratore di classe media, il secondo un pittore isolato dal resto del mondo e il terzo un ricco affarista che disprezza le strade che hanno intrapreso i suoi amici. Dopo un po' di tempo, per\u00f2, decidono di riunirsi.\nTracce.\nTesti e musiche di Derek Shulman, Phil Shulman, Ray Shulman e Kerry Minnear."}
{"id": "469876", "revid": "1292405", "url": "https://it.wikipedia.org/wiki?curid=469876", "title": "Urim e Tummim", "text": "Urim e tummim (in ebraico Urim VeTumim, \u05d0\u05d5\u05e8\u05d9\u05dd \u05d5\u05ea\u05de\u05d9\u05dd, in ebraico tiberiense \u02be\u00dbr\u00eem w\u0259\u1e6eumm\u00eem, in ebraico standard \u05d0\u05d5\u05e8\u05d9\u05dd \u05d5\u05ea\u05d5\u05de\u05d9\u05dd Urim v\u0259Tummim), parole trascritte a volte anche in forme leggermente diverse (per esempio thummim o thummin) e solitamente tradotte come \"luci e perfezioni\" o \"rivelazione e verit\u00e0\", designavano uno strumento o una tecnica divinatoria usata dagli antichi Ebrei per interpretare il volere di Dio. La natura esatta di \"urim e tummim\" non \u00e8 nota. Secondo la Bibbia, il pettorale dell'efod (un abito del sommo sacerdote) indossato da Aronne, fratello di Mos\u00e8, era decorato con dodici pietre e gli \"urim e thummim venivano posti al suo interno\", erano pergamene sulle quali era scritto il Nome ineffabile di Dio.\nNome e significato.\n\"Tummim\" (\u05ea\u05d5\u05bc\u05de\u05b4\u05d9\u05dd) \u00e8 ampiamente ritenuto di derivazione dalla radice triconsonantica semitica \u05ea.\u05de.\u05dd (t-m-m), significante \"innocente\", mentre \"urim\" (\u05d0\u05d5\u05bc\u05e8\u05b4\u05d9\u05dd) \u00e8 stata tradizionalmente ritenuta derivante da una radice avente il significato di \"luce\"; queste derivazioni sono riflesse nel \"Neqqudot\" del testo masoretico. Di conseguenza \"urim e tummim\" \u00e8 stato tradizionalmente tradotto con \"luce e perfezione\" (da Teodozione, ad esempio), o prendendo la frase in modo allegorico con il significato di \"rivelazione e verit\u00e0\" oppure \"dottrina e verit\u00e0\" (essa appare in questa forma nella \"Vulgata\", negli scritti di San Girolamo e nell'\"Exapla\").\nComunque, sebbene i termini siano volti al plurale, il contesto suggerisce che si tratti di \"pluralis intensivus\", parole declinate al plurale per evidenziare la loro apparente maest\u00e0. Le forme al singolare \"ur\" e \"tumm\" sono state collegate da alcuni primi studiosi ai termini della lingua accadica (babilonese) \"urtu\" e \"tamitu\", che significano \"oracolo\" e \"comando\", rispettivamente. Molti studiosi oggi ritengono che \u05d0\u05d5\u05bc\u05e8\u05b4\u05d9\u05dd (\"urim\") derivi semplicemente dal termine ebraico \u05d0\u05bc\u05e8\u05bc\u05e8\u05b4\u05d9\u05dd (\"Arrim\"), con il significato di \"maledizione\" e che quindi \"urim e tummim\" sostanzialmente significhino \"maledetto o innocente\", in riferimento alla visione della divinit\u00e0 di un accusato: in altre parole \"urim e tummim\" venivano utilizzate per rispondere alla domanda \"innocente o colpevole\".\nForma e funzione.\nI biblisti solitamente utilizzano il \"I Libro di Samuele\" 14:41 come chiave interpretativa per comprendere il significato di \"urim e tummim\"; il passaggio descrive un tentativo d'identificare il peccatore con la divinazione, dividendo ripetutamente le persone in due gruppi ed identificando in quale dei gruppi si trova il peccatore. Nella versione masoretica di questo passaggio vengono descritti il re Saul e Gionatan come separati dal resto del popolo; la versione dei \"Settanta\", comunque, afferma che \"urim\" indicherebbe Saul e Gionatan, mentre \"tummim\" il popolo. Nella versione dei \"Settanta\" un verso precedente usa una frase che viene normalmente tradotta con \"chiesto a Dio\", il che \u00e8 significativo, poich\u00e9 la forma grammaticale ebraica implica che la domanda sia rivolta manipolando oggetti; gli studiosi vedono questo come sia evidente da questi versi e versioni che vi era coinvolta la cleromanzia e che \"urim e tummim\" erano nomi di oggetti da gettare.\nLa descrizione dei paramenti del Sommo sacerdote nell'\"Esodo\" descrive \"urim e tummim\" come \"messi dentro\" il sacro pettorale, indossato dal sommo sacerdote sull'Efod. \nGli studiosi ritengono che, dove altrove le Sacre Scritture descrivono un Efod utilizzato per la divinazione, ci si riferisca all'utilizzo dell'\"urim e tummim\" in associazione con l'Efod, poich\u00e9 i due elementi paiono intimamente connessi; parimenti dove un non-profeta viene descritto come richiedente ad \"HaShem\" un consiglio di guida ed esso non viene descritto come una visione, gli studiosi ritengono che \"urim\" e \"tummim\" fossero il mezzo implicato.\nIn ogni caso, salvo due (\"I libro di Samuele\", 10:22 e \"II libro di Samuele\", 5:23), la richiesta trova una risposta semplice: \"s\u00ec o no\"; alcuni studiosi credono che le due eccezioni a questa \"regola\", che danno risposte pi\u00f9 articolate, fossero originalmente proprio solo sequenze di domande da \"s\u00ec o no\", ma siano state modificate da successive edizioni.\nNon vi sono descrizioni della forma di \"urim e tummim\" nei passaggi che descrivono i paramenti dei Sommi sacerdoti ed alcuni studiosi pensano che l'autore di questi passaggi, che l'ecdotica attribuisce a fonti sacerdotali, non fosse del tutto conscio di quello che essi effettivamente erano. Ci\u00f2 non di meno i passaggi li descrivono come inseriti nel pettorale, il che per gli studiosi implica che ci fossero alcuni oggetti posti all'interno di una specie di tasca e quindi, poich\u00e9 non visibili dall'esterno, (o da un lato, se \"urim e tummim\" era un singolo oggetto) erano scelti al tatto ed estratti o scartati; poich\u00e9 \"urim e tummim\" erano posti all'interno di questa tasca, erano presumibilmente piccoli e quasi piatti ed erano probabilmente tavolette di legno o di osso. L'interpretazione di studiosi secondo i quali \"urim\" significava sostanzialmente \"colpevole\" e \"tummim\" sostanzialmente \"innocente\" implica che lo scopo di \"urim e tummim\" fosse un'ordalia per confermare o negare un sospetto di colpevolezza; se veniva estratto \"urim\", il responso era di \"colpevolezza\", mentre se veniva estratto \"tummim\", il responso era di \"innocenza\".\nSecondo fonti islamiche, vi era anche fra gli arabi una simile forma di divinazione prima dell'inizio dell'era dell'Islam. Allora due aste di freccia, senza punta n\u00e9 impennaggi, su una delle quali era scritto \"ordine\" e sull'altra \"divieto\", erano poste in un contenitore e conservate nella Ka\u02bfba alla Mecca: ogni qual volta qualcuno voleva sapere se sposarsi o intraprendere un viaggio o prendere qualche altra decisione simile, uno dei guardiani della Ka\u02bfba estraeva a caso una delle due aste di freccia dal loro contenitore e la parola scritta su quella estratta indicava la volont\u00e0 divina in merito alla domanda. Talvolta le aste erano tre, con la terza priva d'iscrizione: la sua estrazione indicava il rifiuto della divinit\u00e0 di pronunciarsi in merito alla domanda col fornire una risposta. Questa pratica \u00e8 nota come rabdomanzia.\nSecondo la letteratura rabbinica, per avere una risposta da \"urim e tummim\", era innanzitutto necessario per il richiedente porsi di fronte al Sommo sacerdote vestito di tutti i paramenti della sua carica ed esprimere la sua domanda in termini brevi e con linguaggio semplice, sebbene non fosse necessario esprimersi a voce talmente alta da essere sentito anche dagli astanti. I rabbini Talmudici argomentavano che \"urim e tummim\" erano parole scritte sul sacro pettorale del sacerdote. Gran parte dei rabbini talmudici, e Flavio Giuseppe, seguendo la credenza che \"urim\" significava \"luce\", ne deducevano che la divinazione tramite \"urim e tummim\" riguardava domande le cui risposte avvenivano con grandi raggi luminosi emanati da certi gioielli posti sul pettorale: ciascun gioiello rappresentava una lettera diversa e la sequenza dei bagliori esprimeva la risposta (sebbene l'alfabeto ebraico fosse composto da 22 lettere, solo 12 erano i gioielli posti sul pettorale dell'abito sacerdotale); due rabbini talmudici sostennero che i gioielli stessi si muovevano in modo da \"uscire\" dal gruppo o anche si muovevano in gruppi per formare parole.\nStoria dell'utilizzo.\nUn passaggio dei \"Libri di Samuele\" cita tre metodi di comunicazione divina \u2013 sogni, profezie e \"urim e tummim\"; e i primi due di essi erano anche ampiamente citati nelle letterature assira e babilonese, e queste citano le \"Tavole dei Destini\", che sono simili, in un certo modo, a \"urim e tummim\" \nLe \"Tavole dei Destini\" dovevano stare sul petto delle divinit\u00e0 mediatrici fra gli altri dei ed il genere umano, per svolgere la loro, mentre \"urim e tummim\" dovevano stare sul pettorale del prete, che mediava fra Dio ed il genere umano.\nSi diceva che il dio Marduk avesse posto il suo sigillo sulle \"Tavole dei Destini\", mentre il pettorale del Gran sacerdote israeliano aveva una pietra preziosa per ognuna delle trib\u00f9 israeliane, il che pu\u00f2 derivare dal medesimo principio. Come \"urim e tummim\" le \"Tavole dei Destini\" entravano in funzione quando il destino del re e della nazione era in gioco.\nSecondo una minoranza di archeologi, la cultura israelita emerge come sottocultura dall'interno della societ\u00e0 canaanita e non come forza proveniente dall'esterno e quindi sarebbe naturale per gli israeliti esercitare pratiche religiose simili a quelle di altre nazioni semitiche, e questi studiosi sospettano che il concetto di \"urim e tummim\" sia derivato originalmente dalle \"Tavole dei Destini\".\nIl primo riferimento scritturale ad \"urim e tummim\" \u00e8 la descrizione degli abiti cerimoniali dei Sommi sacerdoti che si trova nel \"Libro dell'Esodo\", essendo il primo passaggio in ordine cronologico che li cita, secondo gli studi dei testi, quello del \"Libro di Osea\" ov'\u00e8 implicito, in riferimento all'Efod, che \"urim e tummim\" erano elementi fondamentali nella forma popolare della religione israelitica, nella met\u00e0 dell'VIII secolo a.C..\nSi diceva che consultare \"urim e tummim\" era lecito entro confine territoriali determinati e che era in aggiunta richiesta l'autorizzazione del re o di un profeta, se c'era l'intenzione di ampliare Gerusalemme od il suo Tempio; comunque queste fonti rabbiniche sollevavano domande, o almeno cercavano di giustificare, perch\u00e9 sarebbe stato necessario consultare \"urim e tummim\" quando era gi\u00e0 presente un profeta.\nGli scrittori rabbinici classici sostenevano che \"urim e tummim\" potevano essere consultati solo da personaggi eminenti, quali generali dell'esercito, i pi\u00f9 anziani dignitari di corte ed i re e le sole domande che potevano essere poste erano quelle richieste a beneficio del popolo nel suo complesso.\nSebbene Flavio Giuseppe sostenga che \"urim e tummim\" continuarono ad essere utilizzati fino all'epoca dei Maccabei, fonti talmudiche sono unanimi nel sostenere che il ricorso ad \"urim e tummim\" venne abbandonato molto prima, quando Gerusalemme fu saccheggiata dai babilonesi.\nIn un passaggio del \"Libro di Esdra\", che si sovrappone a quello di Neemia, si dice che a persone che, dopo che era terminata la cattivit\u00e0 babilonese, non erano in grado di dimostrare di essere discendenti da sacerdoti prima dell'inizio della cattivit\u00e0, fu chiesto di attendere fino a che non si fossero trovati sacerdoti in possesso di \"urim e tummim\"; ci\u00f2 parrebbe confermare il punto di vista talmudico sulla perdita di \"urim e tummim\". Veramente, poich\u00e9 le fonti clericali, che i testi degli studiosi datano ad un paio di secoli prima della cattivit\u00e0, non paiono sapere a che cosa assomigliassero \"urim e tummim\" e non vi sono menzioni di \"urim e tummim\" nella storia deuteronomica oltre la morte di Davide, gli studiosi sospettano che l'uso di \"urim e tummim\" fosse gi\u00e0 decaduto prima della conquista babilonese, probabilmente come risultato dell'aumentata influenza dei profeti in quel tempo.\nUso nel Mormonismo.\nJoseph Smith, fondatore del movimento mormone disse che egli usava come \"interpreti\" per tradurre il \"Libro di Mormon\" delle \"pietre dorate\". Egli descrive gli \"interpreti\" come un paio di pietre, fissate ad un pettorale e collegate in una forma simile a quella di un paio di occhiali. Successivamente Smith fece riferimento a questi oggetti come a \"urim e tummim\". Nel 1823 Smith disse che l'angelo Moroni, che gli aveva parlato delle pietre dorate, gli aveva anche parlato di \"urim e tummim\", \u00abdue pietre unite da una stanghetta di argento\u00bb, assicurate ad un pettorale, aggiungendo che erano state predisposte da Dio come ausilio alla traduzione delle \"pietre dorate\".\nLa madre di Smith, Lucy Mack Smith, descrisse queste \"urim e tummim\" come fossero \u00ab\u2026due diamanti levigati a tre corni\u00bb.\nSmith afferm\u00f2 anche di utilizzare \"urim e tummim\" per essere assistito nel ricevere altre rivelazioni divine, comprese alcune parti di \"Dottrina e Alleanze\" e della sua traduzione della Bibbia. Bench\u00e9 molti seguaci di Smith dissero di averlo visto utilizzare tali oggetti, solo Oliver Cowdery pare aver tentato di utilizzarli egli stesso per ricevere le sue rivelazioni. I Mormoni credono che l'\"urim e tummim\" di Smith fosse funzionalmente identico a quello biblico, ma di questo non vi \u00e8 alcuna prova .\nSmith estese l'uso dei termini \"urim e tummim\" per descrivere l'ubiquit\u00e0 di Dio, la terra in un suo futuro stato e le pietre bianche citate nell'\"Apocalisse di San Giovanni.\"\nLetteratura e cultura.\nIn conformit\u00e0 alla interpretazione per la quale \"urim e tummim\" pu\u00f2 essere tradotto come \"Luce e Verit\u00e0\", l'equivalente in lingua latina \"Lux et Veritas\" \u00e8 stato utilizzato come motto di alcune universit\u00e0: \"Lux et Veritas\" \u00e8 il motto dell'Universit\u00e0 dell'Indiana e di quella del Montana; parimenti il motto della Northeastern University \u00e8 \"Lux, Veritas, Virtus\" (Luce, Verit\u00e0 Virt\u00f9). Sebbene \"urim e tummim\" stesso orni il libro aperto dipinto sullo stemma dell'Universit\u00e0 di Yale, \"Lux et Veritas\" compare sotto su uno striscione.\nAd \"urim e tummim\" \u00e8 assegnato un qualche valore come manufatto in alcune opere letterarie moderne:"}
{"id": "469882", "revid": "767487", "url": "https://it.wikipedia.org/wiki?curid=469882", "title": "...di terra", "text": "... di terra \u00e8 il settimo album del gruppo di rock progressivo italiano Banco del Mutuo Soccorso prodotto nel maggio del 1978.\nLavoro orchestrale diretto e composto da Vittorio Nocenzi, realizzato con l'ausilio dell'Orchestra del Conservatorio di Santa Cecilia diretta da Antonio Scarlato. I titoli dei brani sono i versi di una poesia di Francesco Di Giacomo.\nIl disco.\nSul cartoncino del disco si legge: \"Questo album \u00e8 dedicato ad Antonio Scarlato\"\nI titoli delle canzoni sono stati creati da Francesco di Giacomo. Leggendoli di seguito si ottiene: \"Nel cielo e nelle altre cose mute, terramadre, non senza dolore, io vivo n\u00e9 pi\u00f9 di un albero non meno di una stella nei suoni e nei silenzi di terra\".\nFormazione.\nSono accompagnati da:"}
{"id": "469884", "revid": "767487", "url": "https://it.wikipedia.org/wiki?curid=469884", "title": "Canto di primavera", "text": "Canto di primavera \u00e8 l'ottavo album del Banco del Mutuo Soccorso, pubblicato dalla Dischi Ricordi nel 1979. Il disco fu registrato nel marzo del 1979 al \"CAP Studio\" di Milano (Italia).\nTracce.\nTesti di Francesco Di Giacomo e Vittorio Nocenzi, musiche di Gianni e Vittorio Nocenzi"}
{"id": "469891", "revid": "1494169", "url": "https://it.wikipedia.org/wiki?curid=469891", "title": "Fabienne", "text": ""}
{"id": "469900", "revid": "11684", "url": "https://it.wikipedia.org/wiki?curid=469900", "title": "Cavolfiori", "text": ""}
{"id": "469902", "revid": "438678", "url": "https://it.wikipedia.org/wiki?curid=469902", "title": "Broccoli (disambigua)", "text": "Broccoli \u00e8 anche un cognome di origine italiana che pu\u00f2 riferirsi a:"}
{"id": "469903", "revid": "1982", "url": "https://it.wikipedia.org/wiki?curid=469903", "title": "Piaggio P136", "text": ""}
{"id": "469904", "revid": "767487", "url": "https://it.wikipedia.org/wiki?curid=469904", "title": "Razzapparte", "text": "I Razzapparte sono un gruppo musicale Oi! italiano, nato a Viterbo nel 1995.\nIl loro stile musicale riflette le tendenze sottoculturali punk e skinhead dei componenti e, \"pur senza stravolgere il gioco\", offre numerose aperture all'hardcore, al punk, al reggae ed al dub.\nI Razzapparte, pur non considerandosi una \"band\" militante, hanno sempre preso posizione contro il razzismo e la strumentalizzazione politica delle sottoculture e degli stili musicali a cui fanno riferimento.\nIl gruppo appare su numerose raccolte, sia italiane che internazionali, ed ha all'attivo \"Gente Senza Poesia\" 7\" EP (1999), \"Tuscia Oi!\" MCD (2010) e gli album \"Servi o Ribelli\" CD (2003), \"Il Drago e il Leone\" CD CD (2007) e \"Briganti\" CD (2010) e \"Brucia!\" CD (2015), con il quale la band ha festeggiato i 20 anni di attivit\u00e0.\n\"Il drago e il leone\", in particolare, ha ricevuto una calda accoglienza da parte della critica specializzata che ne ha generalmente riconosciuto l'originalit\u00e0 sia a livello lirico e musicale che nell'approccio alle tematiche tradizionali dell'Oi!: i Razzapparte \"riescono a rendere attuale e ficcante quello che per troppi gruppi rimane semplicemente un mero esercizio di riscrittura o variazione sul tema\".\nFormazione.\nPrecedenti:\nDiscografia.\nRaccolte che contengono brani dei Razzapparte"}
{"id": "469905", "revid": "11684", "url": "https://it.wikipedia.org/wiki?curid=469905", "title": "Cipolle", "text": ""}
{"id": "469906", "revid": "11684", "url": "https://it.wikipedia.org/wiki?curid=469906", "title": "Melanzane", "text": ""}
{"id": "469907", "revid": "110157", "url": "https://it.wikipedia.org/wiki?curid=469907", "title": "Prefettura di Chiba", "text": " \u00e8 una prefettura giapponese di circa 6 milioni di abitanti, con capoluogo nell'omonima citt\u00e0 Chiba. Si trova nella regione di Kant\u014d, sull'isola di Honsh\u016b.\nInfrastrutture e trasporti.\nLo Tsukuba Express collega Chiba con Tokyo in soli 30 minuti.\nUn'altra importante infrastruttura \u00e8 Aqualine expressway, un'autostrada che attraversa la baia di Tokyo collegando Kisarazu con l'Haneda Airport e il centro di Tokyo attraverso il ponte e la galleria Aqua-Line Baia di Tokyo."}
{"id": "469908", "revid": "21371", "url": "https://it.wikipedia.org/wiki?curid=469908", "title": "Carote", "text": ""}
{"id": "469911", "revid": "1573940", "url": "https://it.wikipedia.org/wiki?curid=469911", "title": "Scelidosaurus harrisonii", "text": "Lo scelidosauro (Scelidosaurus harrisonii ) era un dinosauro erbivoro vissuto nel Giurassico inferiore in Inghilterra.\nDescrizione.\nLo scelidosauro era un animale lungo e basso, dal corpo affusolato e dalla testa piccola, che raggiungeva i 4 metri di lunghezza. Le quattro zampe, che poggiavano sul terreno, erano robuste, soprattutto quelle posteriori, mentre le anteriori erano pi\u00f9 corte e slanciate. La caratteristica principale di questo dinosauro era costituita dalla corazza di piccole placche ossee che ricopriva gran parte del corpo. La disposizione di questa struttura non \u00e8 nota con esattezza, ma si ritiene che i tubercoli ossei ricoprissero il dorso, il collo, la coda e parte dei fianchi, lasciando scoperte le zampe. Rispetto ai successivi dinosauri corazzati, per\u00f2, lo scelidosauro era dotato di un'armatura tutto sommato primitiva. Gli spazi fra le placche non erano protetti in alcun modo, e probabilmente lo scelidosauro non era cos\u00ec inattaccabile per i grandi predatori della sua epoca. Il cranio dell'animale era piuttosto piccolo, dotato di becco e di denti deboli disposti sui lati delle mascelle, il che suggerisce che lo scelidosauro si nutriva strappando semplicemente fogliame e inghiottendolo.\nRitrovamenti fossili.\nI primi fossili di questo animale sono stati rinvenuti intorno al 1860 nell'Inghilterra meridionale. Lo scheletro, mancante del cranio, era stato ritrovato in sedimenti marini e cos\u00ec per qualche tempo si credette che lo scelidosauro fosse un animale acquatico. L'errore fu presto portato alla luce, e nel 1955 un secondo scheletro di scelidosauro venne dissepolto, sempre in Inghilterra, questa volta munito di cranio. Resti di animali simili, per quanto rari, sono stati ritrovati anche in Cina (per la precisione in Tibet) e negli Stati Uniti (Arizona). Il ritrovamento americano consta in alcune placche, originariamente scambiate per placche ossee di aetosauri o fitosauri. La forma cinese, probabilmente, corrisponde all'animale successivamente classificato come \"Bienosaurus\".\nClassificazione.\nLo scelidosauro \u00e8 un dinosauro ornitischio, senza dubbio, ma la sua classificazione \u00e8 stata a lungo oggetto di dispute da parte degli studiosi. Innanzitutto, per molto tempo alcuni paleontologi considerarono lo scelidosauro come un ornitopode bipede e corazzato. La sua natura di animale quadrupede e non particolarmente agile fu riconosciuta pi\u00f9 tardi, ma il problema restava: \"Scelidosaurus\" sembrava troppo primitivo per rientrare nei due successivi grandi gruppi di dinosauri corazzati, gli stegosauri e gli anchilosauri. Alcuni lo classificarono come uno stegosauro primitivo, per alcune caratteristiche del cranio, altri come un anchilosauro arcaico con un abbozzo di armatura. Probabilmente, per\u00f2, lo scelidosauro \u00e8 davvero troppo primitivo per essere incluso in uno dei due grandi infraordini di tireofori. A questo proposito \u00e8 stata ipotizzata l'esistenza di un gruppo primitivo, Scelidosauria, che include forme arcaiche come lo stesso \"Scelidosaurus\" o l'ancor pi\u00f9 primitivo \"Scutellosaurus\"."}
{"id": "469914", "revid": "79968", "url": "https://it.wikipedia.org/wiki?curid=469914", "title": "Velocit\u00e0 variometrica", "text": "In aeronautica la velocit\u00e0 variometrica (anche \"rate of climb\"), rappresenta la velocit\u00e0 verticale di un aeromobile o, equivalentemente, la variazione di quota nel tempo.\nNormalmente \u00e8 espressa in piedi al minuto (ft/min) oppure in metri al secondo (m/s) e viene misurata attraverso un variometro.\nPer un aeromobile che voli con un angolo di rampa \"\u03b3\" (l'angolo formato dalla traiettoria con l'orizzonte), nel caso stazionario (ovverosia nel caso in cui l'aeromobile non acceleri n\u00e9 deceleri, cosa non facile da realizzare nella pratica), le equazioni del moto divengono:\novvero l'apparato propulsore dovr\u00e0 generare una spinta maggiore che nel caso di volo orizzontale, a causa del fatto che quest'ultimo dovr\u00e0 aumentare l'energia potenziale dell'aeroplano. Si \u00e8 indicato con \"T\" (\"thrust\") la spinta fornita dall'apparato propulsore, con \"D\" (\"drag\") la resistenza aerodinamica del velivolo e con W (\"weight\") il peso del velivolo.\nIl seno dell'angolo di rampa, definito come \"gradiente di salita\", sar\u00e0 immediatamente ricavabile dalla precedente equazione:\ne da questo la velocit\u00e0 variometrica:\ndove con \"V\" si \u00e8 indicata la velocit\u00e0 di volo, con \u03a0\"n\" la potenza necessaria e con \u03a0\"d\" la potenza disponibile."}
{"id": "469916", "revid": "124188325", "url": "https://it.wikipedia.org/wiki?curid=469916", "title": "Italia Vitaliani", "text": "Biografia.\nNata da una famiglia di attori, esord\u00ec sulle scene a soli 13 anni nella Compagnia Bellotti Bon e Marini, diretta dallo zio Cesare Vitaliani, attore, scrittore e capocomico.\nSuo padre era Vitaliano Vitaliani, attore brillante, emulo di Claudio Leigheb; sua madre, Elisa Duse, era figlia di Giorgio Duse e di Alceste Maggi e quindi era cugina di Eleonora Duse (Giorgio Duse era un fratello di Alessandro, il padre di Eleonora). Italia era quindi nipote di secondo grado di Eleonora. Era sorella dell'attrice Evangelina Vitaliani. Nel 1883 fece parte della Compagnia Nazionale e l'anno seguente della Compagnia di Cesare Rossi, nella quale recitava anche la parente Eleonora. \nNel 1892 Italia Vitaliani divenne capocomico, una delle prime donne a rivestire questo ruolo, e fu talmente brava che si parlava di lei come di \"un perfetto gentiluomo\". Fu capocomica e maestra, tra l'altro, di Paola Pezzaglia."}
{"id": "469919", "revid": "599013", "url": "https://it.wikipedia.org/wiki?curid=469919", "title": "Scala (azienda)", "text": "Scala \u00e8 una azienda commerciale di sviluppo di software. Scala AS \u00e8 impegnata nello sviluppo di applicativi d'autore (\"authoring\") per la comunicazione multimediale, attraverso la produzione di cd-rom, la comunicazione in \"netcasting\" e quella via web.\nStoria.\nVenne fondata in Norvegia nel 1987 da Jon B\u00f8hmer, per commercializzare il software Scala Multimedia e Scala Infochannel TV, inizialmente sviluppati per la piattaforma Commodore Amiga. A seguito dell'acquisizione del 1994, viene trasferita la sede principale a Filadelfia (Pennsylvania, USA), mantenendo in Olanda la filiale di riferimento per la regione europea. Nel 1996 a seguito del fallimento Commodore, Scala lasci\u00f2 la piattaforma Amiga e inizi\u00f2 a fornire le stesse applicazioni sotto MS-DOS. Nel febbraio 2018, il gruppo STRATACACHE completa l'intera acquisizione di tutte le divisioni di Scala, comprese Scala Inc., Scala BV, Scala KK and Scala Nordic AS.\nProdotti.\nIl software Scala nelle sue diverse declinazioni (\"Infochannel Designer, Infochannel Netmanager, Infochannel Player, Infochannel Reporter\"), differenti per tipologia d'uso e target, \u00e8 utilizzabile su piattaforme x86. Consente di ideare e produrre una comunicazione multimediale riproducibile su cd-rom o DVD, per un'applicazione \"stand-alone\", o veicolabile attraverso internet su di un network di personal computer e display, disposti anche in spazi pubblici. Questa possibilit\u00e0 permette la realizzazione di una \"corporate television\", una sorta di televisione dedicata ad un'azienda. Inoltre, le comunicazioni possono anche essere distribuite via internet a utenti finali attraverso il player Scala iPlay, quest'ultimo distribuito gratuitamente. Con Scala Infochannel possono anche essere gestiti in rete totem multimediali (chioschi).\nScala Infochannel: filosofia di impiego.\nL'applicativo di riferimento \u00e8 Scala Infochannel, il quale mutua i concetti dello \"storyboard\" (copione) tipico del cinema, per definire i singoli eventi (pagine) che strutturano una comunicazione multimediale. Tale comunicazione pu\u00f2 essere composta da immagini statiche, animazioni grafiche, testi statici ed a scorrimento, filmati video, commenti sonori, effetti audio e da effetti e transizioni per pagine e singoli elementi che compongono la pagina.\nUno dei punti di forza maggiori di questa \"suite\" \u00e8 l'interfaccia utente, definita \"HumanTouch\", particolarmente intuitiva ed efficace e caratterizzata da una rapida curva d'apprendimento. A questa si uniscono la possibilit\u00e0 di programmazione della riproduzione (\"playback\") delle comunicazioni prodotte e la possibilit\u00e0 di gestire direttamente particolari dispositivi hardware come gli strumenti per la gestione delle code, la gestione di videoregistratori, dei cd-audio ma anche le postazioni di rilevamento meteorologico o la possibilit\u00e0 di gestire in remoto i monitor al plasma (accensione, spegnimento, messa in stand-by).\nCon il passaggio a Windows, le comunicazioni multimediali sono programmabili anche con i linguaggi di \"scripting\" Scala Lingua, Python e Visual Basic e possono essere interfacciate con database per una gestione di comportamenti articolati e complessi.\nIl nocciolo attorno al quale opera il programma \u00e8 \"MMOs\" (Multimedia-Operating System), al quale \u00e8 demandata la gestione della grafica e degli effetti di transizione che risultano particolarmente fluidi e performanti."}
{"id": "469920", "revid": "1305772", "url": "https://it.wikipedia.org/wiki?curid=469920", "title": "L'ultimo padrino", "text": "L'ultimo padrino (\"The Last Don\") \u00e8 un romanzo biografico, una delle ultime opere di Mario Puzo, pubblicato nel 1996. Ne \u00e8 stato tratta una miniserie televisiva omonima nel 1997.\nTrama.\nQuogue, 1965.\nDomenico Clericuzio, il pi\u00f9 potente e temuto capomafia siculostatunitense, battezza i giovani nipotini, Crocifisso De Lena e Dante Clericuzio, nella propria villa principesca. \u00c8 trascorso un anno dalla guerra contro i nemici della Famiglia Santadio, il clan rivale in affari dei Clericuzio e il sessantenne padrino decide che finalmente i tempi sono maturi per ritirarsi esclusivamente nella societ\u00e0 legale. La sua organizzazione criminale si limiter\u00e0 solo a mediare le contese tra gli altri don e a gestire i loro patrimoni su commissione, pertanto dopo l'incontro con i principali capimafia assegna nuovi incarichi ai figli e ai luogotenenti di sempre: Giorgio comprer\u00e0 alcune aziende di investimenti nella celebre Wall Street dove ricicler\u00e0 denaro su vasta scala, Petie avr\u00e0 la responsabilit\u00e0 di un'azienda di costruzione e dell\"Enclave del Bronx\", il luogo dove i Clericuzio reclutano i soldati, Vincent gestir\u00e0 una catena di ristoranti italiani e Joseph De Lena, il figlio della sorella, andr\u00e0 a Las Vegas a lavorare allo Xanadu Hotel di mister Alfred Gronevelt, servendo la Famiglia come luogotenente dotato di ampia autonomia. A Virginio Ballazzo, membro di rilievo della Famiglia con il rango di \"bruglione\", affida la gestione di una sua Famiglia, garantendogli molte libert\u00e0 ma anche una sorveglianza ristretta, mentre a David Redfellow, il signore della droga, compra una banca a Roma perch\u00e9 segua da vicino gli affari della Famiglia in Italia.\nAnni dopo, nel 1990, quando i suoi figli hanno tutti ruoli di gestione in societ\u00e0 e aziende redditizie con pochi interessi criminosi, il vecchio padrino \u00e8 soddisfatto dei risultati che il suo piano sta fruttando, anche grazie alle abili manovre del senatore del Nevada Walter Wavven, spalleggiato abilmente da Alfred Gronevelt. Questo eccentrico personaggio infatti costituisce una rara opportunit\u00e0 per promuovere una legislazione robusta con cui legalizzare il gioco d'azzardo in tutti gli Stati Uniti, garantendo ai Clericuzio guadagni di gran lunga superiori.\nTuttavia, ha inizio una serie di avvenimenti che spingeranno don Domenico ad alterare alcune mosse per perseguire con successo i suoi tenaci obiettivi.\nCross De Lena, il figlio di Pippi, si innamora infatti di Athena Aquitane, la grandiosa diva del cinema del momento con cui inizia una relazione coinvolgente. Athena \u00e8 perseguitata dal marito, Boz Skannet, un ricco banchiere del Texas invidioso della bellezza, dell'intelligenza e della realizzazione personale della moglie che non vede da dieci anni, tanto che per paura nei suoi riguardi si rifiuta di tornare sul set per lavorare sul costosissimo film \"Messalina\", la cui sceneggiatura \u00e8 firmata da Claudia De Lena, la figlia minore di Pippi, per nulla coinvolta negli affari della Famiglia.\nErede del rango di \"bruglione dell'Ovest\", ovvero dello statuto di luogotenente principale precedentemente ricoperto dal padre, Cross investe una somma considerevole per l'acquisto del film sottraendolo all'influente produttore Eli Marrion, e scopre che Athena non \u00e8 sufficientemente protetta dalle manie del folle marito. Avvalendosi di Lia Vazzi, il principale assassino dei Clericuzio, e di Leonardo Sossa, un abile falsario, Cross cattura Skannet e gli fa firmare alcune lettere, e poi lo impicca a un albero, facendo passare la sua uccisione per un suicidio. Alla notizia che l'attrice \u00e8 tornata al lavoro, Marrion minaccia Cross di denunciarlo in tribunale se non gli restituir\u00e0 il film: poich\u00e9 don Domenico proibisce ai membri della Famiglia di risolvere i problemi per mezzo del tribunale, il giovane accetta e si accontenta di gestire lo Xanadu Hotel che mister Gronevelt gli ha lasciato in eredit\u00e0 morendo.\nAgli occhi del padrino, il fatto che Cross abbia agito di sua iniziativa e senza permesso costituisce un segnale d'allarme, ma per i Clericuzio si presentano guai anche peggiori di questo.\nDante Clericuzio, figlio di Rose Marie, la figlia del Don che da anni soffre di fortissimi attacchi di isteria a causa della morte del fratello Silvio e del marito, uccisi durante la guerra contro i Santadio, dimostra di essere un assassino brutale e feroce che trae piacere dal seminare morte e agendo in maniera rischiosa durante le missioni, agendo consapevolmente contro le direttive del nonno, il quale teme la sua natura selvaggia pi\u00f9 delle qualit\u00e0 dei nipoti Pippi e Cross.\nDopo che la Famiglia Clericuzio ha ucciso con astuzia e ferocia gli ultimi criminali che tramavano per danneggiare i propri interessi servendosi sempre di Pippi, apprezzato da Don Domenico per le sue capacit\u00e0 di organizzatore e di gestore del personale, una grave minaccia si abbatte sulla Famiglia: lo stesso Pippi viene sorpreso e assassinato apparentemente in una rapina da un narcotrafficante di mezza tacca nero, a sua volta ucciso dall'agente di polizia corrotto Jim Losey, da anni pagato dai Clericuzio. L'intera Famiglia lo piange con rammarico, ma Cross non \u00e8 convinto delle circostanze della morte del genitore.\nSu invito di Rose Marie, ricoverata in ospedale dopo una nuova crisi isterica, Cross si reca a Quogue e si fa raccontare dal padrino in persona la storia della guerra contro i Santadio, di cui scopre i molti dettagli sconvolgenti. Nella Famiglia rivale, infatti, vi era un certo Jimmy, primogenito di Don Santadio, il quale aveva una relazione clandestina con Rose Marie, che voleva sposare. Ma i fratelli minori, convinti che un matrimonio con la figlia di don Domenico sarebbe stata un'umiliazione imperdonabile, uccisero Silvio Clericuzio, il figlio prediletto di Don Domenico. Il Padrino, sebbene affranto dalla morte inaspettata del figlio, riconosceva l'innocenza di Santadio, e acconsent\u00ec alle sue nozze con la figlia, rimasta incinta. Nonostante il consenso, rifiut\u00f2 di partecipare al matrimonio, vietandolo anche ai figli, fatta eccezione per Pippi, che incaric\u00f2 di portare all'altare la cugina come impone la tradizione italiana.\nL'approvazione alle nozze si rivelava in realt\u00e0 una trappola: il Padrino aveva espresso privatamente una sentenza di morte, e affid\u00f2 a Pippi il comando dello sterminio completo dei Santadio, Jimmy compreso. Il mafioso si rivel\u00f2 chiaro: se fosse stato scoperto, il nipote si sarebbe dovuto accollare ogni colpa relativa all'eccidio, negando che l'ordine fosse stato impartito dallo zio. A matrimonio appena finito, Pippi guid\u00f2 l'assalto insieme ai cugini Giorgio, Petie e Vincent a casa Santadio, sterminandone la famiglia, incluso il malaticcio Don Santadio. L'unica a sopravvivere fu Rose Marie, che si ammal\u00f2 di isteria per il troppo dolore, mettendo al mondo Dante.\nCross intuisce la colpevolezza di Dante e progetta insieme a Lia Vazzi l'omicidio del cugino e di Jim Losey, del quale Dante era il referente per conto dei Clericuzio. In occasione della presentazione di \"Messalina\", allo Xanadu Hotel ha luogo una grande festa a cui i pi\u00f9 alti personaggi hollywoodiani partecipano in grande pompa, e Cross ne approfitta per invitare Dante e Losey. Le due esecuzioni si svolgono come previsto, lontane dalla minima attenzione, e le due vittime vengono scaricate in mare, letteralmente in pasto ai pesci.\nScoperto immediatamente da Don Domenico e dai figli, Cross viene punito con la vendita della sua quota dello Xanadu, e con l'allontanamento dagli affari della Famiglia Clericuzio.\nIn realt\u00e0, la morte di Dante \u00e8 stata orchestrata in maniera subdola ed efficiente dallo stesso padrino, che aveva intuito la pericolosit\u00e0 del nipote e la sua colpevolezza nell'uccisione di Pippi: temendo per la vita di Cross, lo ha messo al corrente della storia della guerra contro i Santadio perch\u00e9 vendicasse la morte del genitore, garantendo in tal modo una tangibile e pacifica transizione della stirpe dei Clericuzio nella legalit\u00e0, a cui Dante si sarebbe astutamente opposto.\nMentre i Clericuzio ancora una volta mentono alla povera Rose Marie circa il destino del figlio, Cross si trasferisce in Francia insieme ad Athena Aquitane per curare la figlia, Bethany Skannet, una graziosa bambina malata di autismo.\nPersonaggi.\nDomenico Clericuzio.\nDomenico Clericuzio nasce in Sicilia agli inizi del Novecento, ultimo erede di una delle pi\u00f9 potenti e crudeli famiglie mafiose la cui storia si contraddistingue per la ferocia e la mancanza di piet\u00e0 verso i rivali. Fervente cattolico, viene educato secondo i principi contadini tradizionali del suo paese, e preparato per essere un capofamiglia rigoroso nei principi e intransigente allo stesso modo con i nemici che con gli amici, se necessario. Durante gli anni del Fascismo italiano, la Famiglia Clericuzio subisce un durissimo colpo e rischia di sparire nel nulla: Benito Mussolini, infatti, sale al potere e si accanisce contro Cosa Nostra a seguito di un furto di un ombrello e un cappello di importazione inglese durante il suo soggiorno a Palermo. E i responsabili dello scempio sono proprio i Clericuzio, i quali desideravano far fare al Duce la figura del pagliaccio. Mentre il clan cade sotto i colpi del regime fascista, contando uccisioni e arresti, il giovane Domenico viene mandato a New York insieme alla sorella pi\u00f9 giovane, perch\u00e9 all'et\u00e0 giusta ristabilisca il potere della famiglia. Pur considerando nemico il governo, secondo la pi\u00f9 antica tradizione siciliana, da sempre oppressa da politici ambiziosi e burocrati corrotti, il siciliano apprezza l'America per il suo profondo senso civico e la filosofia secondo la quale \u00e8 meglio lasciare libero un colpevole piuttosto che incarcerare cento innocenti. Qui, secondo metodi imprenditoriali, costruisce una famiglia con interessi in buona parte delle attivit\u00e0 illegali di New York e dintorni, specie nel settore della droga, del gioco d'azzardo, e dell'industria turistica. Giovane e temutissimo padrino di Cosa Nostra, si sposa e ha cinque figli: Giorgio, Petie, Vincent, Silvio e la dolce e bella Rose Marie. Tuttavia, la moglie muore giovane, e alcuni anni dopo perde anche la sorella, della quale accoglie il figlio, Joseph \"Pippi\" De Lena, nella cerchia dei propri amati figli ed eredi, coinvolgendolo come suo fidato consigliere e brillante esecutore e condottiero nelle attivit\u00e0 famigliari. In seguito, con la crescita del potere della famiglia e dei suoi giri di affari, Don Domenico delega sempre pi\u00f9 ai figli le principali mansioni e dirigenze degli affari, oltre che la reggenza di numerose societ\u00e0 di copertura. Nel 1964, dopo una lunga crisi diplomatica e un conflitto d'interessi, entra in guerra contro la Famiglia Santadio, ed \u00e8 quasi sul punto di ordinare l'eliminazione definitiva di questo clan, quando per\u00f2 interviene la figlia Rose Marie, che si innamora di uno dei figli del padrino rivale, il giovane Jimmy, che la ricambia. Domenico tenta la mediazione, ma fallisce per l'ostinazione dei Santadio, al punto che il figlio Silvio viene coinvolto dalla sorella perch\u00e9 il padre riprenda le trattative per consentire il matrimonio. Il giovane Clericuzio accetta di aiutare la sorella, ma all'uscita di un motel viene assalito e assassinato barbaramente dai fratelli Fonsa e Italo Santadio, umiliati all'idea che una Clericuzio possa sposare il loro fratello maggiore. Affranto dall'inaspettato dolore, Domenico ordina la rappresaglia definitiva contro i Santadio. Dal momento che Rose Marie \u00e8 rimasta incinta, sebbene ancora nubile e in contrasto con i principi cattolici a cui lui \u00e8 devoto, acconsente alle nozze tra i due giovani ma rifiuta di parteciparvi, e proibisce l'intervento dei figli, concedendo per\u00f2 al nipote Pippi di fare da testimone. In realt\u00e0, il padrino vuole servirsi dello sposalizio per colpire i Santadio al cuore, e incarica il giovane De Lena di guidare i suoi figli all'interno della villa e sterminarne l'intero clan rivale. Ma l'ordine di Domenico \u00e8 perentorio: se Pippi verr\u00e0 scoperto, dovr\u00e0 assumersi tutta la colpa senza fare menzione del capomafia. L'operazione \u00e8 un successo: terminate le nozze, De Lena e i suoi tre cugini entrano nella villa e uccidono Don Santadio, Fonsa e Italo, e infine il giovane Jimmy. Ma, quando tutta questa tragedia finisce, Rose Marie impazzisce per il dolore e intuisce il coinvolgimento dei suoi parenti, sprofondando in un trauma da cui non si riprender\u00e0. Dall'eccidio dei Santadio fino all'anno successivo, Don Domenico rafforza il potere dei Clericuzio sul crimine organizzato d' America, e decide di trasferirlo nel mondo legale, ritirandosi ufficialmente dal proprio status, affidando il potere decisionale al primogenito Giorgio. Negli anni, si affeziona al nipote Dante, figlio di Rose Marie e Jimmy Santadio, sperando di farne il proprio erede, e manda Pippi a Las Vegas con il rango di \"Bruglione\" dell'Ovest. All'inizio degli anni novanta affronta la morte del nipote Pippi, ucciso da Dante per vendicare il padre, e che viene a sua volta ucciso da Crocifisso \"Cross\" De Lena, il figlio di Pippi. Il don punisce il pronipote allontanandolo dalle attivit\u00e0 della Famiglia, e facendogli pagare una forte quota di denaro. Muore per cause naturali nella sua villa di Quogue.\nNalene Jessup.\nNalene Jessup nasce nel 1947 e da ragazza si dedica alla carriera di ballerina allo Xanadu Hotel di Mr Alfred Gronevelt, interessandosi anche ai libri e alla cultura, oltre che alla politica. Durante un'esibizione conosce Joseph De Lena, nipote di Domenico Clericuzio, il mafioso pi\u00f9 potente di New York, che sposa appena dopo una settimana in una cappella di Las Vegas. Moglie e marito sono opposti, ma il loro rapporto rimane solido per molti anni: Nalene \u00e8 amante di cinema, teatro, lirica, libri, politica, mentre invece \"Pippi\" \u00e8 pi\u00f9 amante della caccia, della lotta, e non ha il minimo interesse per ci\u00f2 che invece affascina la moglie. Ci\u00f2 che li accomuna \u00e8 la passione per il ballo. Dalla loro unione nascono due figli, ad un anno di distanza l'uno dall'altra: Crocifisso, che prende le sembianze della madre ma la tempra del padre, e Claudia, che somiglia fisicamente al padre ma caratterialmente alla madre. \"Pippi inonda la moglie di doni e le permette ogni agiatezza, ma le nasconde abilmente il fatto di essere un mafioso e la sudditanza a cui la sottopone. Le permette di viaggiare in Europa con le amiche, ma le nega soltanto di usare la carta di credito. Lei stessa si domanda il perch\u00e9 di tanta libert\u00e0, e giunge alla conclusione che nessuno oserebbe farle la corte per via del rispetto intimorito che la gente prova per il marito.\" Laureata con lode all'Universit\u00e0 del Nevada, Nalene cresce i figli con affetto, ma inizia a nutrire sospetti per \"Pippi\": troppa disponibilit\u00e0 economica, troppi viaggi per affari su cui lui non discute, troppa considerazione da parte dello zio Domenico Clericuzio. E i metodi educativi che sfodera verso i bambini sono a volte brutali e a volte comunque troppo rigorosi. Consapevole dei suoi tradimenti e ormai lontana dal provare passione per lui, Nalene assiste al processo a carico del marito per l'omicidio di Danny Fuberta, un imbroglione che ha truffato i Clericuzio, ma il mafioso viene assolto dall'accusa. Lei coglie l'occasione per annunciare il desiderio di divorziare da lui, avendo compreso ormai tutto di lui e del suo potere, e dichiara di volersi portare via i figli, inorridita al pensiero che possano crescere e diventare come lui. Minacciata in maniera magistrale e terrorizzante dal marito, permette a Cross di rimanere con lui, prendendosi solo Claudia. Trasferitasi a Sacramento, diventa insegnante e perde completamente di vista l'ex marito e i Clericuzio, continuando a ricevere le visite del figlio. Muore di tumore nel 1990, e proibisce ai Clericuzio di partecipare al suo funerale.\nAlfred Gronevelt.\nAlfred Gronevelt nasce in Svezia nei primi anni del Novecento e si trasferisce a Las Vegas, negli Stati Uniti, dove con gli anni diviene il severo ma affabile gestore dello Xanadu Casino Hotel, uno dei pi\u00f9 prestigiosi hotel con casin\u00f2 di tutto il Nevada e degli Stati Uniti, in cui ospita VIP di primo piano: dalla gente del cinema ai finanzieri, dai politici ai pi\u00f9 grandi legislatori. Adescatore e ruffiano dilettante, complice di omicidi, giocatore e corruttore di uomini politici, Gronevelt gode della protezione di Don Santadio, uno dei pi\u00f9 potenti mafiosi italoamericani, sotto cui prospera grandemente fino al giorno in cui, nel 1964, la Famiglia Clericuzio, il temibile clan siciliano rivale, lo uccide insieme a tutti i figli nella loro villa opulenta. Don Domenico, capo del clan Clericuzio, intuisce l'acume dello svedese, e gli propone di lavorare al suo servizio, cedendo a lui la quota appartenuta ai Santadio, e associando Pippi De Lena alla sua attivit\u00e0. Negli anni seguenti, durante i quali i suoi affari continuano a prosperare, Gronevelt avvicina il politico Walter Wavven, governatore del Nevada, e investe su di lui soldi e speranze circa l'ampliamento e il miglioramento degli affari relativi all'industria del turismo e a quella del gioco d'azzardo. Quando per\u00f2 gli uccidono la figlia, Wavven si d\u00e0 al bere e si lascia andare senza pi\u00f9 dignit\u00e0, inducendo Gronevelt alla preoccupazione. Lo stesso albergatore individua la soluzione al problema: se l'assassino della figlia, il giovane Theo ed ex fidanzato della ragazza dichiarato innocente in quanto \"incapace di intendere e di volere a causa della fidanzata traditrice\", verr\u00e0 ucciso, il governatore si riprender\u00e0 e accetter\u00e0 di candidarsi al Senato per meglio continuare a servire i suoi soci in affari. Dopo aver risolto l'affare Wavven, Gronevelt accoglie allo Xanadu il giovane Crocifisso De Lena, figlio di Pippi, al quale lascia in eredit\u00e0 l'hotel, e insegnandogli tutti i misteri del gioco e della gestione del suo impero. Muore nel 1990, a quasi novant' anni.\nRose Marie Clericuzio.\nRose Marie Clericuzio \u00e8 la giovane e bella figlia del temuto padrino della Mafia Domenico Clericuzio di Quogue, dal quale \u00e8 particolarmente amata. Da ragazza si innamora del freddo e crudele cugino Pippi, di cui \u00e8 attratta per via della sua espansivit\u00e0 e dell'amore per la vita e le feste mondane, ma da cui \u00e8 rispettosamente e prudentemente tenuta a distanza in quanto figlia del padrino, molto severo in queste cose. Tra i suoi fratelli, quello con cui entra molto in sintonia \u00e8 il giovane Silvio, l'unico che la chiama amorevolmente \"Roe\". Un giorno incontra e si innamora di Jimmy Santadio, figlio del brutale e feroce Don Santadio, con cui il padre Domenico \u00e8 in una forte contesa di potere. Lei supplica con ostinazione il padre di riprendere i negoziati con i Santadio, permettendo il matrimonio con Jimmy, e don Domenico, dopo le prime ostinate reticenze, accetta ma senza raggiungere un risultato positivo. Disperati, Rose Marie e Jimmy si incontrano in un piccolo motel, dove chiamano Silvio perch\u00e9 possa intercedere presso il padre, prendendo tempo utile alla loro causa. Ma a questo punto scoppia una tragedia che segna tragicamente il destino della giovane e innocente Roe: Silvio viene attaccato e mostruosamente ucciso da Fonsa e Italo Santadio, i fratelli di Jimmy, appena uscito dal motel, e Don Clericuzio intuisce il loro coinvolgimento. Il giorno della veglia funebre, Jimmy si reca a Casa Clericuzio, e convince il padrino della sua innocenza, accordando il suo permesso per il matrimonio con Rose Marie, ma vieta ai suoi parenti di partecipare all'evento. \u00c8 in quest'occasione che Rose Marie confessa di aspettare un figlio da Jimmy. Rose Marie e Jimmy si sposano in Casa Santadio, e Pippi le fa da testimone. Giunta la sera, quando la villa dei Santadio \u00e8 ormai deserta, l'allegro Pippi introduce i cugini, figli di Don Domenico, all'interno della residenza, dove mascherati massacrano la famiglia Santadio per intero, e irrompono nella camera nuziale strangolando Jimmy. Rose Marie riconosce i fratelli e il cugino, impazzisce e sprofonda in un trauma e in una situazione di isteria da cui non si riprender\u00e0 mai pi\u00f9. Dopo un breve soggiorno nell'originaria Sicilia, torna negli Stati Uniti dove d\u00e0 alla luce il figlio, Dante Clericuzio. Il padre spera che un giorno si risposi, ma il dolore in lei \u00e8 troppo forte. Nel corso degli anni maledice la famiglia, nonostante il padre e i fratelli neghino il loro coinvolgimento nella strage famigliare, e racconta a Dante ogni dettaglio della loro triste vicenda. Con l'aggravarsi dell'sua salute psichica, don Domenico la fa ricoverare sovente in una clinica che ha contribuito a fondare. Durante i primi anni novanta, quando Don Clericuzio sta tessendo gli ultimi piani per trasferire la Famiglia Clericuzio nella legalit\u00e0, le giunge la notizia che Pippi \u00e8 stato assassinato a Los Angeles da un teppista di colore, ma lei intuisce il coinvolgimento del figlio Dante, desideroso di vendicare il padre, il nonno e gli zii. Dopo una forte crisi isterica, il padre la manda per l'ennesima volta in clinica, e quando Cross, il figlio di Pippi, uccide Dante, la famiglia le racconta che il figlio \u00e8 scappato, ma Domenico \u00e8 sicuro che un giorno lei capir\u00e0 la verit\u00e0, e allora non vi sar\u00e0 speranza di un suo miglioramento mentale. Nel film omonimo \u00e8 interpretata da Kristie Alley.\nWalter Wavven.\nWalter Wavven \u00e8 il governatore del Nevada, da sempre in relazioni occulte con mafiosi e direttori di casin\u00f2. Sposato e padre di tre figli, \u00e8 ancora ligio a vizi quali il gioco e le donne, che tende a nascondere abilmente a beneficio della sua immagine pubblica. Wavven \u00e8 da anni l'ospite favorito dello Xanadu Hotel di Mr Alfred Gronevelt, e come politico rappresenta la speranza di questo magnate del gioco d'azzardo di introdurre in Nevada una legislazione molto favorevole ai casin\u00f2 di Las Vegas, proponendo regolamenti accorti e presentandolo ai maggiori politici e giudici possibili da corrompere. La figlia primogenita del governatore, Marcy, un giorno viene uccisa dal fidanzato avuto all'universit\u00e0, Theo Takoski, proveniente da una famiglia modesta e che sogna di fare lo sceneggiatore teatrale e il chitarrista. L'avvenimento suscita un interesse mediatico molto forte, anche perch\u00e9 la difesa di Takoski sostiene che Marcy si sarebbe fatta numerosi altri amanti inducendo Theo alla gelosia e all'esasperazione, facendo leva soprattutto sul fatto di essere la figlia favorita del governatore del Nevada. Dopo che il giudice ha assolto l'assassino ritenendolo in quel momento incapace di intendere e di volere, Wavven si lascia andare a uno stato depressivo, beve e smette di curare la propria persona. Sostiene pubblicamente di essere uno zimbello, essendo riuscito a farsi prendere in giro da un poco di buono che ha fatto passare la figlia defunta per una poco di buono. Mr Gronevelt si preoccupa per la salute del governatore, temendo di perdere nella sua persona ogni possibilit\u00e0 di attuare i propri interessi professionali e lucrativi. Il politico intravede a sua volta in Gronevelt una possibilit\u00e0 di vendetta: conoscendo i suoi legami con i Clericuzio, lo informa che si riprender\u00e0 solo quando Takoski sar\u00e0 morto, facendo un'implicita richiesta di omicidio. Il magnate informa cos\u00ec i Clericuzio a Quogue, che uccidono Takoski simulando un tentativo fallito di spaccio di droga. Wavven si presenta al funerale del giovane, facendo credere pubblicamente di averlo perdonato, e si rimette in sesto come promesso, accettando la candidatura al Senato da parte dei suoi amici, continuandoli a servire portando avanti tramite corruzione e scambi di favore la campagna di legalizzazione e di flessibilit\u00e0 giuridica e fiscale per il gioco d'azzardo. Nel film omonimo in cui \u00e8 interpretato da Cliff De Young.\nLia Vazzi.\nLia Vazzi \u00e8 un'importante mafioso della Sicilia, proveniente da una delle pi\u00f9 colte e potenti famiglie dell'intera isola. Un giorno, il governo centrale di Roma conferisce a un magistrato siciliano i pieni poteri e supporto per sradicare Cosa Nostra, ma Lia prende la sua filippica pubblica d'esordio come un insulto personale, e programma la sua uccisione. A dispetto della scorta e delle imponenti misure di sicurezza, il mafioso scopre che il giudice deve recarsi nelle principali citt\u00e0 e province sicule per adempiere i punti salienti del suo compito, e addirittura ne traccia con precisione l'itinerario. Minato pesantemente un ponte su cui il giudice ed il suo entourage, Lia riesce a eliminare il giudice, ma Roma gli dichiara guerra e sguinzaglia tutte le sue forze per catturarlo, vivo o morto. Negli anni '90, la famiglia Clericuzio invia Joseph e Cross De Lena per reclutare siciliani purosangue da impiegare nelle proprie schiere, venendo ricevuti dal sindaco mafioso di un paese poco distante da Palermo, il quale presenta le reclute migliori, tutti uomini alla ricerca di fortuna e ed ossequiosi della legge dell'omert\u00e0. Tra di essi vi \u00e8 Vazzi, il quale viene accettato da Cross per la sua determinazione a sopravvivere e a garantire la serenit\u00e0 alla famiglia, sebbene per et\u00e0 e numero di figli non corrisponda ai principi stabiliti dalla Famiglia: Don Domenico infatti sostiene che un siciliano oltre i trentacinque anni e con pi\u00f9 figli avr\u00e0 difficolt\u00e0 ad adattarsi e dimostrer\u00e0 dubbi sull'assunzione dei rischi legati alla condizione di mafioso. Lia viene stabilito in un capanno per la caccia sulla Sierra Nevada, dove porta la famiglia, dedicandosi all'agricoltura e alla caccia, le sue passioni. Diviene cittadino statunitense, e a dispetto delle aspettative si adegua senza difficolt\u00e0 alla societ\u00e0 locale, impara a parlare un fluido e corretto inglese e manda i figli all'universit\u00e0. Il suo legame con il giovane Cross, che diviene suo superiore in seno alla Famiglia si fa sempre pi\u00f9 stretto: i due diventano buoni amici, quasi padre e figlio. Per Cross, Lia non \u00e8 il solito esecutore da comandare, ma un consigliere e un confidente informale, e per Vazzi il giovane \u00e8 una piacevole e leale compagnia. In breve tempo, il siciliano diviene il killer per eccellenza del clan mafioso, il pi\u00f9 capace e il meglio fidato. Insieme, Vazzi e Cross vendicano l'assassinio di Pippi De Lena, assassinato dal giovane Dante Clericuzio, nipote di Don Domenico, il quale intendeva vendicare l'assassinio del padre, Jimmy Santadio, avvenuto molti anni prima. Il padrino intuisce il loro coinvolgimento nella morte del nipote, e punisce Lia Vazzi allontanandolo dalla Famiglia e dagli Stati Uniti.\nAppare anche nel film omonimo, per l'interpretazione di Conrad Dunn.\nLeonardo Sossa.\nLeonardo Sossa \u00e8 un falsificatore di documenti molto abile al servizio della Famiglia Santadio, specializzato nella copia di calligrafie e sintassi, e nella stampa di banconote. Sa inoltre distinguere una calligrafia autentica da una copiata. Un giorno l'Fbi lo arresta insieme ai suoi complici, i quali si dichiarano colpevoli consegnandolo agli agenti federali, che lo condannano a vent' anni di carcere. Durante la detenzione, che dura appena un anno, divide la cella con un membro della Famiglia Clericuzio, il quale riesce a farlo rilasciare tramite la sostituzione dell'avvocato e la falsificazione di una perizia psichiatrica. Tornato in libert\u00e0, viene arruolato stabilmente dai Clericuzio, i quali lo impiegano nel giro di affari di Giorgio, signore del riciclaggio di denaro, il quale richiede i suoi servizi per inventare e ricopiare firme di funzionari inesistenti di grandi societ\u00e0 internazionali nell'intento di depositare o ritirare ingenti quantit\u00e0 di denaro. Sossa \u00e8 impiegato anche presso lo \"Xanadu Casino Hotel\" di Las Vegas quando un ricco giocatore muore lasciando un certo numero di \"pagher\u00f2\" allo sportello: poich\u00e9 gli eredi non fanno fronte in tema di debiti di gioco, la somma pu\u00f2 essere fatta passare per una perdita dalle tasse dell'hotel di Gronevelt. Le abilit\u00e0 di questo mafioso sono richieste anche quando i giocatori disconoscono i propri debiti o si accordano per saldare i debiti per una somma di gran lunga inferiore. I Clericuzio, che lo pagano profumatamente, gli vietano di prendere parte alla vecchia attivit\u00e0 di falsificazione di banconote e ai rapimenti, giudicate troppo rischiose. Ricco, ben protetto e soddisfatto della propria vita, si ritira insieme alla sua capra, il suo cane e il suo gatto presso una localit\u00e0 del Topanga Canyon, non lontano da Malib\u00f9, in California, dove per i successivi vent' anni si dedica in larga prevalenza alla pittura, e da cui viene richiamato una o due volte al mese per servire la Famiglia per un periodo di appena pochi giorni come soldato agli ordini di Crocifisso De Lena, giovane \"Bruglione\" dell'Ovest dei Clericuzio.\nEli Marrion.\nEli Marrion nasce negli anni dieci, nipote del fondatore della LoddStone Studios di Hollywood, una piccola casa di produzione cinematografica costituita negli anni venti per un valore di diecimila dollari. Il pioniere del cinema intendeva chiamarla Lode Stone Studios, ma per errore gli avvocati le diedero il nome di LoddStone. Eli \u00e8 da sempre attratto dal potere supremo e da quanto di bello la ricchezza materiale possa offrire, e dimostra tutte le sue salde doti caratteriali e imprenditoriali nel momento in cui eredita la casa di produzione del nonno, trasformandola in una societ\u00e0 dal valore di sette miliardi di dollari. Ora in cima a tutti i principali gruppi di produzione hollywoodiani, la LoddStone produce film di primo piano e garantisce un'entusiasmante carriera delle star pi\u00f9 in vista del cinema, prima tra tutte la giovane e bella Athena Aquitane, avvalendosi di produttori quali Bobby Bantz, suo amministratore delegato e direttore generale, del produttore Skippy Deere e di Dita Tommey, famosa e apprezzata regista dalle tendenze lesbiche. Arricchitosi notevolmente con i fatturati della LoddStone, Eli compra una casa imponente e magnifica, con venti stanze ma con una sola camera da letto, e alcuni bungalow per gli ospiti, in cui tiene grandi feste e ricevimenti. Negli anni arriva a possedere un guardaroba di altissimo pregio, colleziona quadri d'autore e amanti belle e importanti. Inoltre fa donazioni generose agli ospedali di Los Angeles. Entrambi i suoi figli, Kevin e Dora, si immettono nel settore della produzione cinematografica: Kevin, figlio di una delle pi\u00f9 vistose dive di Hollywood, non ha la competenza e l'avvedutezza del potente padre, e Dora, due volte divorziata, ha raggiunto il successo grazie al fatto che il padre Eli vuole assicurare un futuro ai due giovani nipoti che lei gli ha dato. All'et\u00e0 di ottant' anni, comincia a soffrire di disturbi cardiaci, ma rifiuta di ricevere un nuovo cuore per trapianto, delegando potere e influenza allo spietato affarista e produttore Bantz, il suo principale discepolo, a cui lascia in eredit\u00e0 la presidenza della LoddStone. Inoltre perde buona parte della sua scaltra freddezza di affarista, cedendo sempre di pi\u00f9 a un senso di sentimentalismo. Nel 1990, la sua casa di produzione avvia un ambizioso e discusso progetto, il film \"Messalina\", una revisione in chiave femminista della figura di Messalina, moglie dell'Imperatore romano Claudio, la cui sceneggiatura \u00e8 firmata da Claudia De Lena, e che vede in Athena Aquitane, vincitrice di un Oscar, la protagonista assoluta. Ma i veri problemi per il film iniziano quando l'attrice, perseguitata dall'ex marito Boz Skannet, riceve serie minacce di morte: se la diva rifiuta di lavorare a questo punto della produzione, la LoddStone perder\u00e0 cinquanta milioni di dollari, la met\u00e0 di quanto \u00e8 stato speso. Tutto a un tratto si fa avanti Crocifisso De Lena, fratello di Claudia e membro della Famiglia Clericuzio, il quale vuole immettersi nel settore del cinema comperando il film, e concedendo i diritti di distribuzione, confermando Deere al posto di produttore. Promette inoltre il pagamento delle ultime spese e il riconoscimento del cinque percento sui profitti. Marrion accetta l'accordo, specialmente poich\u00e9 non crede che Cross potr\u00e0 tenere a bada Boz, che viene trovato morto suicida poco dopo. La morte del marito di Athena \u00e8 in realt\u00e0 un'esecuzione compiuta dagli uomini di Cross. Appena Athena ritorna al lavoro, la LoddStone lotta per rimpadronirsi di \"Messalina\", restituendo a Cross i suoi soldi e il dieci percento degli incassi lordi rettificati. Se dovesse rifiutare, lo studio gli far\u00e0 causa in tribunale. Ma Cross \u00e8 vincolato dalle severe disposizioni dello zio, il padrino Domenico Clericuzio, le quali impediscono ai membri del clan mafioso di risolvere i propri problemi tramite procedimenti giudiziari, pertanto \u00e8 costretto ad accettare, rinunciando ai propri guadagni. Successivamente, Eli interviene nella questione relativa al romanziere Ernest Vail, il quale ha perso un sacco di soldi dalla produzione di un film tratto da un romanzo, per la quale gli era stato accordato il dieci percento dei guadagni netti: il magnate gli concede il due percento sul lordo fino a un massimo di venti milioni di dollari, ma Vail si suicida poco dopo in uno studio dentistico perch\u00e9 i figli possano godere dei diritti di sfruttamento cinematografico della sua opera. Il grande produttore muore per infarto cardiaco in un prestigioso di Los Angeles in cui si assistono le personalit\u00e0 hollywoodiane per eccellenza, assistito dall'infermiera Priscilla, che spera di farsi strada nel mondo del cinema. Ai suoi imponenti funerali partecipano l'alta societ\u00e0 hollywoodiana, i rappresentanti delle maggiori case di produzioni olandesi, tedesche, italiane e svedesi. Altri ospiti di rilievo sono il Nunzio apostolico, il Ministro della Cultura francese, e il Capo del Personale della Casa Bianca. Nel film omonimo \u00e8 interpretato da John Colicos."}
{"id": "469922", "revid": "11694", "url": "https://it.wikipedia.org/wiki?curid=469922", "title": "Lingua egiziana", "text": ""}
{"id": "469925", "revid": "5456", "url": "https://it.wikipedia.org/wiki?curid=469925", "title": "...di Terra", "text": ""}
{"id": "469927", "revid": "638792", "url": "https://it.wikipedia.org/wiki?curid=469927", "title": "Applicativi d'autore", "text": "Gli applicativi d'autore (\"authoring systems\") sono quei software verticali che consentono la realizzazione di una comunicazione multimediale, articolata e riproducibile su personal computer. \nL'intento \u00e8 quello di poter produrre e veicolare contenuti (immagini statiche, animazioni grafiche, filmati video, commenti sonori, effetti audio e altro) su supporti come cd-rom, DVD, via web, ma anche attraverso un circuito, chiuso o aperto, di display distribuiti e connessi tra loro in rete.\nTra gli esempi di questa categoria di applicativi si possono trovare i software commerciali Scala Infochannel, Macromedia Director, WireSpring, Ventuz."}
{"id": "469933", "revid": "287204", "url": "https://it.wikipedia.org/wiki?curid=469933", "title": "Scutellosaurus lawleri", "text": "Lo scutellosauro (\"Scutellosaurus lawleri\") era un piccolo dinosauro erbivoro del Giurassico inferiore dell'Arizona.\nIl primo dinosauro corazzato.\nDescritto per la prima volta nel 1981, lo scutellosauro sembra essere una via di mezzo tra i piccoli e veloci ornitischi primitivi come \"Lesothosaurus\" e i grossi dinosauri corazzati come gli stegosauri e gli anchilosauri. I resti di questo dinosauro sono piuttosto incompleti, ma permettono comunque una buona ricostruzione dello scutellosauro. Doveva essere un animale piuttosto piccolo, non pi\u00f9 lungo di 1,2 metri, munito di zampe posteriori snelle ma robuste, e di arti anteriori pi\u00f9 corti, che per\u00f2 potevano permettere una locomozione quadrupede. Lungo l'intero corpo dello scutellosauro erano presenti tubercoli ossei, che ricoprivano come un manto l'animale e probabilmente lo difendevano dai predatori coevi come \"Dilophosaurus\" e \"Coelophysis\". Questa struttura sembrerebbe essere stata il primo abbozzo di corazza, che verr\u00e0 poi sviluppata in seguito dai successivi tireofori (stegosauri e anchilosauri).\nUn cranio primitivo.\nPer quel poco che si conosce del cranio, esso doveva essere molto simile a quello di \"Lesothosaurus\", e con tutta probabilit\u00e0 nemmeno \"Scutellosaurus\" era fornito di tasche guanciali. Questa caratteristica, decisamente primitiva, verr\u00e0 poi eliminata nei successivi tireofori, a cominciare dal coevo (ma pi\u00f9 evoluto) \"Scelidosaurus\". Lo scutellosauro era dotato di una coda lunghissima, di dimensioni decisamente superiori a quelle degli altri ornitischi del periodo, e probabilmente era corazzata anch'essa. Sembra che Scutellosaurus sia stato il primo ornitischio a non impiegare la sola corsa come mezzo di difesa, preferendo a volte raggomitolarsi su s\u00e9 stesso affidandosi alla propria corazza. Nonostante questa non fosse particolarmente spessa, sembra che l'esperimento abbia funzionato, dato il grande successo dei suoi successivi parenti."}
{"id": "469935", "revid": "22356", "url": "https://it.wikipedia.org/wiki?curid=469935", "title": "Scelidosaurus", "text": ""}
{"id": "469936", "revid": "399678", "url": "https://it.wikipedia.org/wiki?curid=469936", "title": "Grondaia", "text": "La grondaia \u00e8 un canale di scolo per acque meteoriche (acqua piovana e neve), parte della gronda.\nTale sistema di raccolta limita gli effetti di dilavamento dell'acqua sulla superficie esterna di un edificio, che ne comporterebbero il deterioramento, oltre a consistenti danni estetici di varia natura.\nSenza costruire un idoneo sistema di raccolta, infatti, l'acqua colerebbe lungo le pareti, trascinando sporcizia, detriti, ma anche agenti fisici e chimici potenzialmente aggressivi, generando chiazze e striature molto visibili e provocando a lungo termine un'azione di danneggiamento e degrado per le finiture esterne, e talvolta anche la penetrazione dell'acqua in locali interni, attraverso i serramenti.\nMateriali.\nSecondo la norma UNI 10724 (vedi sotto) i materiali generalmente impiegati per le grondaie e per i pluviali sono:\nSolitamente vengono impiegati materiali metallici come rame, acciaio inossidabile o zinco-titanio, quest'ultimo diffuso pi\u00f9 recentemente.\nMessa in opera.\nPer realizzare questo sistema di scolo, viene agganciata mediante tasselli o cicogne, sul perimetro della copertura, a pochi centimetri dal bordo, una canaletta di raccolta, detta \"grondaia\",\nche convoglia l'acqua in apposite tubazioni, dette \"pluviali\", fino a raggiungere il pozzetto di raccolta collegato alle fognature.\nPer far scorrere l'acqua, la grondaia deve avere una leggera pendenza: la pendenza minima per il convogliamento della acque pluviali \u00e8 di un centimetro per metro di lunghezza e si simboleggia 1%. \nLa tipologia della grondaia e dei pluviali dipende dalla quantit\u00e0 e dal tipo di precipitazioni meteoriche ed anche dalla forma del tetto. Una copertura complicata, interrotta frequentemente, con molte falde e formata da tetti a quote variabili, presenter\u00e0 un sistema di scolo delle acque molto complesso e dispendioso, talvolta anche con conseguenze negative sull'impatto estetico dell'opera.\nI segmenti lineari formanti il perimetro d'imposta di una copertura a falde piane, sono detti rette di gronda.\nIn edifici rurali, l'acqua viene scaricata direttamente su un marciapiede o in un semplice pozzetto nel terreno.\nProgettazione ed esecuzione: la norma UNI 10724 \nI criteri per la progettazione di un sistema di smaltimento delle acque piovane sono contenuti nella norma UNI 10724 (\"Sistemi di raccolta di acque meteoriche - Istruzioni per la progettazione e l'esecuzione con elementi discontinui\").\nSenza entrare nel dettaglio, la norma indica le caratteristiche dei materiali, le soluzioni costruttive e le problematiche che il progettista e l'installatore devono considerare.\nUna grondaia deve essere ben fissata alla copertura dell'edificio; pertanto deve essere in grado di sopportare i carichi dovuti all'azione del vento e della neve, nonch\u00e9 i carichi concentrati (per esempio quando si appoggia una scala).\nLa norma indica anche il dimensionamento idraulico (dipendente dalla superficie del tetto), il posizionamento dei pluviali, il loro fissaggio e le tecniche per assorbire le dilatazioni termiche."}
{"id": "469937", "revid": "22356", "url": "https://it.wikipedia.org/wiki?curid=469937", "title": "Scutellosaurus", "text": ""}
{"id": "469940", "revid": "1005847", "url": "https://it.wikipedia.org/wiki?curid=469940", "title": "Partito della Madrepatria (Turchia)", "text": "Il Partito della Madrepatria (\"Anavatan Partisi\", ANAP) era un partito politico turco.\nStoria.\nL'Anap \u00e8 stato fondato nel 1983 da Turgut \u00d6zal. \u00c8 stato al governo dal 1983 al 1993, dal 1995 al 1998 e dal 1999 al 2002. Nel 1983 Ozal \u00e8 divenuto primo ministro, poi presidente della repubblica dal 1989 al 1993. In questi anni il governo guidato dall'Anap si caratterizz\u00f2 per un tentativo di liberalizzazione del sistema economico turco. Nel 1987, il governo chiese l'ingresso della Turchia nella Comunit\u00e0 Europea, anche se poco tempo dopo l'Anap consider\u00f2 i termini di ammissione eccessivamente gravosi.\nDopo due anni di opposizione (1993-95) l'Anap torn\u00f2 al governo in coalizione con il Partito della Retta Via, conservatore, e Mesut Y\u0131lmaz, leader dell'Anap, divenne primo ministro tra il 1997 ed il 1998.\nAlle politiche del 1999, l'Anap ottenne il 14% dei voti e divenne il primo partito turco, conquistando 86 seggi su 365 (il 23,6%) ed entrando a far parte del nuovo governo insieme al Partito del Movimento Nazionalista (MHP) ed al Partito della Sinistra Democratica (DSP).\nAlle elezioni del 2002, per\u00f2, l'Anap ha ottenuto solo il 5,1% dei voti e non \u00e8 riuscito ad entrare in parlamento. Il sistema elettorale turco prevede uno sbarramento (criticato dall'Unione Europea) particolarmente alto, il 10%. Ci\u00f2 ha impedito a ben quattro partiti, che hanno conseguito tra il 5,1% ed il 9,6% dei voti, di entrare in parlamento. Gli unici due partiti sono stati il Partito per la Giustizia e lo Sviluppo (islamico-conservatori) e il Partito Popolare Repubblicano (Kemalisti, sinistra nazionalista). L'Anap grazie ad alcune divisioni nel PGS ed all'adesione di alcuni indipendenti oggi pu\u00f2, per\u00f2, contare su 22 deputati.\nNell'ottobre 2009 l'ANAP \u00e8 confluito nel Partito Democratico, conservatore.\nIdeologia.\nL'Anap si caratterizza per essere un partito liberal-conservatore. Ha fatto proprie le istanze della classe media turca, soprattutto delle grandi citt\u00e0, in particolare Istanbul. Si \u00e8 posto, insieme al Partito della Retta Via, quale alternativa allo strapotere dei kemalisti (PPR). \u00c8 favorevole alla riduzione del ruolo dello Stato nell'economia, all'incremento del libero mercato e ad un maggior ruolo della religione islamica nella sfera pubblica e politica."}
{"id": "470001", "revid": "1543377", "url": "https://it.wikipedia.org/wiki?curid=470001", "title": "Radiazione di Hawking", "text": "In fisica la radiazione di Hawking, detta anche di Bekenstein-Hawking, \u00e8 una radiazione termica che si ritiene sia emessa dai buchi neri a causa di effetti quantici.\nLa dimostrazione teorica del fenomeno deriva dall'applicazione dei principi della meccanica quantistica, in particolare dell'energia di punto zero, nei pressi di una zona particolare che circonda il buco nero detta orizzonte degli eventi. Ad oggi non ne esistono evidenze sperimentali.\nIl nome si deve al fisico Stephen Hawking, che nel 1974 ne ha elaborato la teoria. Anche il fisico Jacob Bekenstein sostiene che i buchi neri abbiano propriet\u00e0 termiche.\nIntroduzione.\nI buchi neri sono oggetti la cui attrazione gravitazionale \u00e8 estremamente elevata. Secondo la concezione classica, l'attrazione gravitazionale \u00e8 tanto potente che niente, neanche la radiazione elettromagnetica o la luce, possa allontanarsi dal buco nero. Al momento non \u00e8 ancora chiaro come si possa incorporare la gravit\u00e0 nella meccanica quantistica; tuttavia lontano dai buchi neri gli effetti gravitazionali possono essere tanto deboli che i calcoli possono essere effettuati in modo corretto, ricorrendo alla teoria quantistica dei campi nello spazio-tempo curvo. Hawking ha dimostrato come gli effetti quantistici consentano ai buchi neri di emettere una radiazione di corpo nero, con soluzione esatta che corrisponde alla media della radiazione termica emessa da una sorgente termica idealizzata. \u00c8 come se la radiazione fosse emessa da un corpo nero la cui temperatura \u00e8 inversamente proporzionale alla massa del buco nero.\nSi pu\u00f2 comprendere il processo a livello fisico immaginando la radiazione particella-antiparticella emessa appena oltre l'orizzonte degli eventi. Questa radiazione non proviene direttamente dal buco nero stesso, ma piuttosto \u00e8 il risultato di particelle virtuali che \u2013 nascendo in coppia continuamente nel vuoto cosmico \u2013 diventano reali a causa della forza gravitazionale del buco nero. Per essere pi\u00f9 precisi, le fluttuazioni quantistiche del vuoto provocano la comparsa di coppie particella-antiparticella in prossimit\u00e0 dell'orizzonte degli eventi dell'oggetto celeste. Una particella della coppia cade nel buco nero, mentre l'altra riesce a sfuggire nell'universo esterno. Per rispettare il principio di conservazione dell'energia complessiva, la particella che \u00e8 precipitata nel buco nero deve avere energia negativa (rispetto a un osservatore che si trovi lontano dal buco nero). Mediante questo processo il buco nero perde massa e a un osservatore esterno sembrerebbe che il buco stesso abbia appena emesso una particella. Tuttavia questa descrizione, anche se evocativa e in un certo senso intuitiva, \u00e8 sbagliata: nella teoria dei campi in spaziotempo curvo, ossia quando anche la gravit\u00e0 \u00e8 in gioco, non \u00e8 possibile definire chiaramente cosa sia una particella.\nUna differenza importante tra la radiazione del buco nero, cos\u00ec come calcolata da Hawking, e la radiazione termica emessa da un corpo nero \u00e8 che quest'ultima ha carattere statistico (solo la sua media soddisfa la legge di Planck della radiazione del corpo nero), mentre la prima soddisfa esattamente questa legge. Cos\u00ec una radiazione termica contiene informazioni sul corpo che l'ha emessa, mentre la radiazione di Hawking sembra non contenerne: dipende solo dalla massa, dal momento angolare orbitale e dalla carica del buco nero, in base a quello che viene chiamato il teorema dell'essenzialit\u00e0, (no-hair theorem).\nProcessi di emissione.\nUn buco nero emette una radiazione termica a una temperatura\nove \"formula_2\" \u00e8 la costante di Planck ridotta (pari ad formula_3), formula_4 \u00e8 la velocit\u00e0 della luce, formula_5 \u00e8 la costante di Boltzmann e formula_6 \u00e8 la gravit\u00e0 di superficie dell'orizzonte degli eventi. In particolare la radiazione proveniente dal buco nero di Schwarzschild \u00e8 una radiazione di corpo nero con una temperatura pari a \ndove formula_8 \u00e8 la costante gravitazionale ed formula_9 \u00e8 la massa del buco nero.\nEvaporazione dei buchi neri.\nQuando una particella fugge nell'universo esterno il buco nero perde una piccolissima quantit\u00e0 d'energia e perci\u00f2 secondo la teoria della relativit\u00e0 di Einstein la sua massa si deve ridurre. La potenza emessa da un buco nero nella forma della radiazione di Hawking pu\u00f2 essere calcolata per il caso pi\u00f9 semplice di un buco nero di massa M, non rotante e privo di carica (buco nero di Schwarzschild). Combinando le formule del raggio di Schwarzschild del buco nero, la radiazione della legge di Stefan-Boltzmann della radiazione del corpo nero, la formula prima menzionata della temperatura della radiazione e la formula della superficie di una sfera (l'orizzonte degli eventi del buco nero) otteniamo:\nDove P \u00e8 la dispersione d'energia, \"formula_2\" \u00e8 la costante di Planck ridotta (=h/2\u03c0), c \u00e8 la velocit\u00e0 della luce, G \u00e8 la costante gravitazionale ed M \u00e8 la massa del buco nero. Questa formula non \u00e8 ancora stata ottenuta nel quadro della gravit\u00e0 semiclassica. La potenza della radiazione di Hawking emessa da un buco nero con massa (teorica) pari a quella solare \u00e8 uguale a formula_12 Watt. Perci\u00f2 definire \u201cnero\u201d un oggetto del genere \u00e8 comunque un'ottima approssimazione. Partendo dal presupposto di un universo completamente vuoto (idealizzazione), cos\u00ec che nessuna materia o radiazione cosmica di fondo possa precipitare nel buco nero, \u00e8 possibile calcolare quanto tempo il buco nero impiegherebbe ad evaporare. La massa del buco nero \u00e8 ora una funzione M(t) del tempo t. Il tempo che il buco nero impiega ad evaporare \u00e8:\nPer un buco nero di una massa solare (circa ), otteniamo un tempo di evaporazione pari a 1067 anni (molto pi\u00f9 lungo dell'et\u00e0 attuale dell'universo). Tuttavia, per un buco nero di (circa un miliardesimo della massa della Luna), il tempo di evaporazione \u00e8 pari a circa 3 miliardi di anni. \u00c8 questo il motivo per cui gli astronomi stanno cercando tracce dell'esplosione di buchi neri primordiali. Nelle unit\u00e0 standard questo significa che\nQuindi, ad esempio, un buco nero che vive un secondo ha una massa di , equivalente a un'energia di . La potenza iniziale \u00e8 di .\nL'evaporazione di un buco nero ha diverse conseguenze significative: "}
{"id": "470023", "revid": "287204", "url": "https://it.wikipedia.org/wiki?curid=470023", "title": "Celeborn", "text": "Celeborn \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. \u00c8 un Elfo Sindarin, marito di Galadriel, padre di Celebr\u00edan, sposa di Elrond. Il personaggio appare nei romanzi \"Il Silmarillion\", \"Il Signore degli Anelli\", nei \"Racconti incompiuti\" e in \"The History of Middle-earth\".\nIl personaggio.\nA differenza di molti altri personaggi le cui origini sono ben definite, non \u00e8 possibile desumere la sua storia da \"Il Signore degli Anelli\" e da \"Il Silmarillion\": da quest'ultima opera sappiamo infatti che \u00e8 nato nel Doriath ed \u00e8 imparentato con Thingol e che qui ha conosciuto sua moglie Galadriel. Nelle appendici de \"Il Signore degli Anelli\", invece, apprendiamo che alla fine della Prima Era si \u00e8 trasferito nel Lindon insieme alla moglie. Celeborn e Galadriel hanno poi avuto una figlia, Celebr\u00edan, che in seguito ha sposato Elrond e dal quale ha avuto tre figli, Elladan, Elrohir e Arwen. In seguito, in un'epoca non specificata nel romanzo, Celeborn e Galadriel sono divenuti il Signore e la Dama del regno di Lothl\u00f3rien: essi hanno ospitato la Compagnia dell'Anello durante il loro viaggio e hanno fornito loro le barche e molti doni, in particolare la Fiala di Galadriel, che \u00e8 stata regalata a Frodo. Durante la Guerra dell'Anello, ha dovuto combattere contro gli Orchi che hanno invaso pi\u00f9 volte il suo reame, e dopo aver conseguito la vittoria ha attraversato il fiume Anduin e ha incontrato il re del Bosco Atro Thranduil (che ha dovuto anch'egli combattere contro gli Orchi), con cui si \u00e8 spartito il regno. In seguito, ha partecipato al matrimonio di sua nipote Arwen con Aragorn, che era appena diventato Re del Regno Riunito di Arnor e Gondor. Nel prologo del romanzo, c'\u00e8 scritto che dopo la partenza di Galadriel per Valinor si \u00e8 trasferito a Gran Burrone insieme ai nipoti Elladan ed Elrohir e che non \u00e8 documentato l'anno in cui ha abbandonato la Terra di Mezzo per raggiungere Galadriel, portando con s\u00e9 l'ultimo ricordo dei Giorni Antichi della Terra di Mezzo (sappiamo solo che quando Arwen ha deciso di lasciarsi morire a Lothl\u00f3rien dopo la morte di Aragorn, Celeborn aveva gi\u00e0 abbandonato il suo vecchio reame elfico). Sua moglie Galadriel lo descrive come l'Elfo pi\u00f9 saggio, ma quando accoglie la Compagnia giudica avventata la scelta di Gandalf di attraversare le miniere di Moria, e viene per questo redarguito da Galadriel.\nLa sua storia viene per\u00f2 approfondita nei \"Racconti incompiuti\": viene intanto specificato che \u00e8 figlio di Galadhon, figlio a sua volta di Elmo, fratello di Thingol; inoltre, ha un fratello, Galathil, che \u00e8 il padre di Nimloth, moglie di Dior. Viene poi narrato che Celeborn e Galadriel si sono spostati dal Lindon nell'Eregion, dove sono rimasti fino a quando quel regno non \u00e8 stato distrutto da Sauron. Dopo la caduta dell'Eregion, Celeborn si \u00e8 trasferito a Gran Burrone, dove \u00e8 stato raggiunto molti anni dopo da Galadriel. In seguito, si sono spostati nel Belfalas e nel 1981 T.E., dopo la scomparsa di Amroth, sono divenuti il Signore e la Dama di Lothl\u00f3rien. Infine, viene detto che Celeborn era molto restio ad abbandonare la Terra di Mezzo.\nLa primissima versione, probabilmente, lo indicava come un Nandor della Valle dell'Anduin. Altre versioni pi\u00f9 recenti lo indicano invece come un Telerin di Valinor che segu\u00ec i Noldor e l'amata Galadriel nella Terra di Mezzo anche dopo il Fratricidio di Alqualond\u00eb ai danni dei Teleri, compiuta da F\u00ebanor e dai suoi seguaci. Inoltre, Amroth inizialmente era figlio di Celeborn e Galadriel.\nNell'adattamento cinematografico di Peter Jackson, in cui \u00e8 interpretato dall'attore neozelandese Marton Csokas, Celeborn si unisce invece a Frodo, Bilbo, Gandalf, Elrond e Galadriel sulla nave per Valinor.\nNome.\nCeleborn (pronuncia: ) \u00e8 un nome Sindarin, composto da \"celeb\" (\"argento\") e dal suffisso \"-orn\" (\"albero\") e significa quindi \"albero d'argento\". \u00c8 anche il nome dell'albero di Tol Eress\u00eba discendente di Telperion.\nNegli ultimi scritti, Tolkien riscrisse le origini di questo personaggio, facendone come detto uno dei Teleri, il cui nome in Quenya \u00e8 quindi Teleporno (pronuncia: ): \"telep-, telpe\" \u00e8 infatti la radice Telerin per argento (derivata dall'arcaico \"kyelep-\", cos\u00ec come il Sindarin \"celeb\" e l'originale Quenya \"tyelep-, tyelpe\", poi sostituito dalla forma Telerin).\nNegli ultimi scritti filologici, Tolkien sogger\u00ec anche una nuova etimologia del nome, \"alto argento\", ottenuto facendo derivare il suffisso \"-orn\" dall'antico aggettivo \"orn\u0101\" (\"ascendente, alto\") e non dal sostantivo \"orn\u0113\" (\"albero\"). La nuova etimologia \u00e8 da collegarsi all'alta statura del personaggio, di cui Tolkien parla in altri scritti pubblicati postumi."}
{"id": "470032", "revid": "35813", "url": "https://it.wikipedia.org/wiki?curid=470032", "title": "Antonio Pignatelli", "text": ""}
{"id": "470034", "revid": "1983214", "url": "https://it.wikipedia.org/wiki?curid=470034", "title": "Mamma Lucia", "text": ""}
{"id": "470042", "revid": "35813", "url": "https://it.wikipedia.org/wiki?curid=470042", "title": "Bartolomeo Mauro Cappellari", "text": ""}
{"id": "470043", "revid": "76963", "url": "https://it.wikipedia.org/wiki?curid=470043", "title": "Billy Preston", "text": "Biografia.\nNato nel 1946 a Houston in Texas, si trasfer\u00ec con la famiglia a Los Angeles in California all'et\u00e0 di tre anni. Fin da piccolissimo mostr\u00f2 un precoce talento di bambino prodigio per il pianoforte. A dieci anni gi\u00e0 accompagnava sulla scena cantanti come Mahalia Jackson, James Cleveland e Andra\u00e9 Crouch. A 11 anni apparve nel popolare programma televisivo condotto da Nat King Cole con il quale si esib\u00ec in un duetto all'organo. L'anno successivo, sempre assieme a Nat King Cole, recit\u00f2 la parte del giovane W.C. Handy nel film \"St. Louis Blues\" (1958). Diviene cosi' con Philip Hepburn e Steven Perry uno dei primi attori bambini afroamericani cui il cinema di Hollywood offra una parte di rilievo lontana dai tradizionali modelli stereotipati.\nNel 1962 si un\u00ec in tourn\u00e9e come organista alla band musicale diretta da Little Richard. Alla fine degli anni sessanta suon\u00f2 con i Beatles nell'album e film \"Let It Be\", cosa che gli permise anche di sfondare come solista con la loro etichetta, la Apple Records. Nella sua prolifica carriera ha suonato anche con i Rolling Stones, Ray Charles, Eric Clapton, Bob Dylan, Sam Cooke, Sammy Davis Jr., Miles Davis, Sly Stone, Aretha Franklin, Novecento the Jackson 5, Quincy Jones, Elton John, Dream Theater, Red Hot Chili Peppers, Jovanotti, Nino D'Angelo, Tool, J.J. Cale. Nel 1998 compare nel film , tra i molti musicisti della banda \"Louisiana Gator Boys\" che i The Blues Brothers e la loro banda sfidano in una competizione musicale.\nEbbe anche successo come autore, con le canzoni \"You're So Beautiful\" (scritta per Joe Cocker) e come interprete, in coppia con Syreeta Wright, del brano \"With You I'm Born Again\" (1980). Nel 1997 registra l'album \"You and I\" prodotto da Lino Nicolosi e Pino Nicolosi. L'album include \"You and I\", duetto con Dora Nicolosi, cantante del gruppo Novecento, e viene ripubblicato nel 2003. Billy Preston \u00e8 scomparso a soli 59 anni, a causa di una pluriennale ipertensione maligna e conseguente malattia ai reni, per la quale sub\u00ec anche un trapianto nel 2002. La sua salute continu\u00f2 a peggiorare anche dopo l'intervento. Si ricover\u00f2 volontariamente in una clinica riabilitativa a Malib\u00f9, in California, ma l\u00ec si ammal\u00f2 di pericardite, che gli caus\u00f2 problemi respiratori. Il 21 novembre 2005 entr\u00f2 in coma. Preston mor\u00ec il 6 giugno 2006, a Scottsdale, Arizona.\nLa collaborazione con i Beatles.\nBilly, che era venuto per la prima volta in contatto con i Beatles nel 1962 quando il quartetto di Liverpool aveva compiuto una tourn\u00e9e britannica insieme a Little Richard, aveva collaborato con loro nell'ultimo periodo di attivit\u00e0 del gruppo. In particolare nell'album \"Let It Be\" nei brani \"Let It Be\", \"I Me Mine\" e \"I've Got a Feeling\", partecip\u00f2 anche al film documentario dell'ultimo concerto dei Beatles suonando insieme a loro nel celebre concerto sul tetto della Apple. Preston collabor\u00f2 inoltre (con un ruolo abbastanza limitato) anche nell'album \"Abbey Road\" in particolare in \"I Want You (She's So Heavy)\" e \"Something\". \n\u00c8 stato l'unico musicista con il quale i Beatles abbiano condiviso il nome sull'etichetta di un disco: il singolo \"Get Back\" (1969), infatti, figura eseguito da \u00abI Beatles con Billy Preston\u00bb. Dopo lo scioglimento dei Beatles, Billy continuer\u00e0 a collaborare con Harrison; lo troviamo in \"My Sweet Lord\" e George, a sua volta, \u00e8 presente in molti pezzi dell'album \"Encouraging Words\".\nNel 1973 il singolo \"Will It Go Round in Circles\" arriva primo nella Billboard Hot 100 per due settimane. Nel 1974 \"Nothing from Nothing\" arriva primo nella Billboard Hot 100, poi incluso nella colonna sonora del film \"Gimkana pazza\" (1975). Preston diede inoltre un notevole contributo e partecip\u00f2 nel 1974 al tour del Concerto per il Bangladesh e nel 2002, dopo la morte di Harrison, al Concert for George. Preston collabor\u00f2 in alcuni singoli anche con John Lennon e Ringo Starr.\nCitazioni.\nBilly Preston viene citato in \"China Town\" (singolo del rapper italiano Caparezza, il terzo estratto dal sesto album in studio Museica e pubblicato il 29 agosto 2014) con \"-Ho dato un nuovo volto a questi capelli da Billy Preston.-\""}
{"id": "470049", "revid": "35813", "url": "https://it.wikipedia.org/wiki?curid=470049", "title": "Francesco Saverio Castiglioni", "text": ""}
{"id": "470051", "revid": "35813", "url": "https://it.wikipedia.org/wiki?curid=470051", "title": "Annibale Sermattei della Genga", "text": ""}
{"id": "470052", "revid": "35813", "url": "https://it.wikipedia.org/wiki?curid=470052", "title": "Annibale della Genga", "text": ""}
{"id": "470054", "revid": "35813", "url": "https://it.wikipedia.org/wiki?curid=470054", "title": "Barnaba Chiaramonti", "text": ""}
{"id": "470055", "revid": "35813", "url": "https://it.wikipedia.org/wiki?curid=470055", "title": "Giovanni Angelo Braschi", "text": ""}
{"id": "470056", "revid": "35813", "url": "https://it.wikipedia.org/wiki?curid=470056", "title": "Gian Vincenzo Antonio Ganganelli", "text": ""}
{"id": "470057", "revid": "767487", "url": "https://it.wikipedia.org/wiki?curid=470057", "title": "Carlo Rezzonico", "text": ""}
{"id": "470058", "revid": "35813", "url": "https://it.wikipedia.org/wiki?curid=470058", "title": "Prospero Lorenzo Lambertini", "text": ""}
{"id": "470059", "revid": "35813", "url": "https://it.wikipedia.org/wiki?curid=470059", "title": "Lorenzo Corsini", "text": ""}
{"id": "470062", "revid": "648716", "url": "https://it.wikipedia.org/wiki?curid=470062", "title": "Tropoj\u00eb", "text": "Tropoj\u00eb (in italiano \"Trop\u00f2glie\") \u00e8 un comune albanese situato nella prefettura di Kuk\u00ebs, al confine col Kosovo.\nIn seguito alla riforma amministrativa del 2015, sono stati accorpati a Tropoj\u00eb i comuni di Bajram Curri, Bujan, Byty\u00e7, Fierz\u00eb, Lekbibaj, Llugaj e Margegaj, portando la popolazione complessiva a 20 517 abitanti (dati del censimento 2011).\nLa citt\u00e0 \u00e8 attraversata dal fiume Valbona che sorge nelle vicine Alpi Albanesi.\nEtimologia.\nL\u2019antico nome di Tropoj\u00eb era \"Trebopolje\" com\u2019\u00e8 segnato nelle carte medievali serbe e nei registri ottomani. La parola stessa deriva dall\u2019antico slavo, \"trebiti\" (pulire) e \"polje\" (campo), cio\u00e8 \"campo pulito\".\nStoria.\nLe testimonianze archeologiche rinvenute nella zona, come castelli o tumuli, dimostrano che l'area era popolata sin dall'antichit\u00e0. La regione si trova nell'estensione geografica delle trib\u00f9 Dardani.\nTropoja era il centro del commercio commerciale da est (Vilayet del Kosovo) a ovest (Vilayet di Scutari) per ottenere prodotti importati dal mar Adriatico.\nCinema.\nTropoj\u00eb viene citata nel film \"Io vi trover\u00f2\" come luogo di origine dei mafiosi albanesi che rapiscono la figlia del protagonista, interpretato da Liam Neeson."}
{"id": "470064", "revid": "35813", "url": "https://it.wikipedia.org/wiki?curid=470064", "title": "Pietro Francesco Orsini", "text": ""}
{"id": "470065", "revid": "1522738", "url": "https://it.wikipedia.org/wiki?curid=470065", "title": "Partito del Movimento Nazionalista", "text": "Il Partito del Movimento Nazionalista (in turco Milliyet\u00e7i Hareket Partisi, MHP) \u00e8 un partito politico turco.\n\u00c8 il braccio politico dei Lupi grigi.\nStoria.\nIl partito nasce negli anni '70 ad opera di Alparslan T\u00fcrke\u015f. Il MHP si caratterizza subito come un partito fortemente nazionalista, avverso alle minoranze etniche, in modo particolare Curdi ed Armeni, e contrario alle politiche del Partito Popolare Repubblicano.\nNel suo programma si trovano anche accessi all'ideologia panturanica, ovvero panturca.\nNel 1980, dopo l'intervento militare del generale Kenan Evren, il partito venne bandito, come molti altri, dai militari e costretto allo scioglimento. Nel 1983, il partito fu rifondato con il nuovo nome di Partito dell'Impegno Nazionalista (\"Milliyet\u00e7i \u00c7al\u0131\u015fma Partisi\" - MCP) e nel 1992 riacquist\u00f2 il nome originario. Dopo la morte di T\u00fcrke\u015f e sotto la guida di Devlet Bah\u00e7eli il partito assunse posizioni pi\u00f9 moderate ed accentu\u00f2 la sua componente laica. Ci\u00f2 provoc\u00f2 la frattura con la componente filo-islamista, che diede vita al Partito della Grande Unione, che, per\u00f2, a causa della concorrenza del Partito per la Giustizia e lo Sviluppo, islamico-conservatore, ha ottenuto alle elezioni del 2002 appena l'1,1% dei voti.\nAlle elezioni del 1999, l'MHP, grazie alla cattura in Kenya del leader separatista curdo \u00d6calan, ottenne una grande visibilit\u00e0 per le sue battaglie nazionaliste e, con il 18% dei voti, divenne il secondo partito ed entr\u00f2 in un governo formato con il Partito della Madrepatria (ANAP) e il Partito della Sinistra Democratica (DSP).\nNelle politiche del 2005, con l'8,3% il MHP non \u00e8 riuscito a superare lo sbarramento elettorale del 10%. In Turchia, infatti \u00e8 in uso un sistema proporzionale con uno sbarramento molto alto. L'eliminazione di tale sbarramento, considerato anti-democratico, \u00e8 uno dei parametri richiesti dall'Unione europea alla Turchia per la sua adesione alla stessa.\nAlle elezioni del 2007 il MHP \u00e8 ritornato alla Camera. Il MHP, infatti, ha approfittato dello scontro tra laici e islamisti. Nei due anni precedenti, infatti, la vita politica turca \u00e8 stata caratterizzata dallo scontro tra l'AKP, islamisti moderati, da un lato e il CHP, sinistra nazionalista, e DSP, socialdemocratici, dall'altra. L'AKP, infatti, aveva cercato di eleggere l'islamista Gul presidente della Repubblica. Ci\u00f2 aveva provocato le proteste di piazza dei partiti laici, che vedevano in questa elezione un attentato alla laicit\u00e0 dello Stato. L'AKP, pur non riuscendo ad eleggere Gul, ottenne le elezioni anticipate. L'AKP fin\u00ec per porsi come un partito islamista, ma attento al rispetto delle prassi democratiche ed alla riduzione del peso dei militari nella vita politica turca. MHP, pertanto, ebbe gioco facile a porsi come l'unico partito veramente garante dei tradizionalisti religiosi, preoccupati dalle manifestazioni di piazza dei laici, del sostegno dei militari alle tesi laiciste e che consideravano l'AKP troppo centrista. L'MHP ottenne alle elezioni politiche il 14,3% dei consensi ed elesse ben 69 deputati, non riuscendo a costringere l'AKP ad una coalizione, ma riuscendo comunque ad avere un'ampia compagine parlamentare. Il risultato parlamentare fu ancora migliorato nelle elezioni del giugno 2015 con il 16,29% dei voti e 82 seggi. Da quelle elezioni nessun partito risult\u00f2 avere una maggioranza parlamentare, l'MHP rifiut\u00f2 governi di colazioni sia con l'AKP che con gli altri due partiti di opposizione. Nelle successive elezioni del novembre 2015 il partito perse significativamente consensi, attestandosi all'11,90% dei voti e conquistando solo 40 seggi. Dopo le elezioni la leadership di Devlet Bah\u00e7eli \u00e8 stata contesta da pi\u00f9 parti, anche per il suo appoggio al progetto di riforma in senso presidenziale di Erdo\u011fan, accusato da pi\u00f9 parti, in Turchia e all'estero, di portare avanti un disegno autoritario. Bah\u00e7eli tuttavia si \u00e8 rifiutato di indire un congresso del partito, operando al contempo per sostituire a livello locale i rappresentanti politici contrari alla sua leadership. In ottemperanza a una decisione della magistratura (che pure in precedenza, secondo alcuni sotto l'influenza del governo, aveva dato ragione a Bah\u00e7eli) il congresso si terr\u00e0 a giugno o luglio 2016, e alcuni analisti hanno osservato che dal risultato di quel congresso dipender\u00e0 il futuro politico della Turchia, poich\u00e9 l'MHP, con una diversa leadership, sembra l'unico partito in grado di scalfire significativamente il consenso del l'AKP"}
{"id": "470066", "revid": "35813", "url": "https://it.wikipedia.org/wiki?curid=470066", "title": "Michelangelo Conti", "text": ""}
{"id": "470068", "revid": "287204", "url": "https://it.wikipedia.org/wiki?curid=470068", "title": "Giovanni Francesco Albani", "text": ""}
{"id": "470069", "revid": "2074952", "url": "https://it.wikipedia.org/wiki?curid=470069", "title": "Rasheed Wallace", "text": "Nato a Philadelphia, Wallace ha giocato per l'University of North Carolina, prima di passare alla NBA nel 1995. Originariamente selezionato dai Washington Bullets (ora conosciuti come Washington Wizards) alla quarta scelta nel Draft NBA del 1995, \u00e8 stato poi ceduto ai Portland Trail Blazers nella stagione successiva. A Portland \u00e8 stato un giocatore chiave che ha contribuito a portare la squadra alle finali di Western Conference del 1999 e 2000. \u00c8 stato un giocatore del NBA All-Star nel 2000 e nel 2001. Wallace nella sua stagione migliore (2002) ha mantenuto una media di 19,4 Punti per partita. Wallace compare nella seconda squadra All-Rookie dopo la sua folgorante prima stagione.\nDurante la stagione 2003-04 Portland lo scambia con gli Atlanta Hawks, dove ha giocato una sola partita prima di essere ceduto ai Detroit Pistons. Con i Pistons, Wallace ha vinto il campionato NBA nel 2004, ma ha perso le finali NBA nella stagione successiva. Singolarmente, Wallace \u00e8 stato un NBA All-Star nel 2006 e nel 2008. Dopo la stagione 2008-09, Wallace ha lasciato i Pistons come free agent e ha firmato con i Boston Celtics, dove ha giocato fino al pensionamento nel 2010. Ha firmato un contratto per giocare un anno per i New York Knicks nel 2012.\nWallace \u00e8 attualmente il leader di tutti i tempi della NBA per falli tecnici con 317. Wallace detiene anche il record per singola stagione di falli tecnici. Nella stagione 2000-01, Wallace ha ricevuto 41 falli tecnici in un arco di 80 partite, circa un fallo tecnico per ogni due partite. Il 17 aprile 2013, Wallace ha annunciato il suo secondo ritiro.\nCaratteristiche tecniche.\nRasheed Wallace \u00e8 stato principalmente un'ala grande e all'occorrenza un centro. Giocatore molto carismatico e dal carattere estroverso, qualit\u00e0 che lo hanno portato a collezionare in campo numerosi falli tecnici, ma anche caratterizzato da un QI cestistico fuori dal comune; riguardo a questo Bill Ellerbee, suo coach ai tempi della Simon Gratz High School, disse: \"\u00e8 troppo avanzato, non siamo noi ad allenare lui, \u00e8 lui che allena noi\". Discreto al rimbalzo, ambidestro al tiro e capace di destreggiarsi in fase offensiva sia sotto canestro, sia al tiro dalla media distanza e anche nel tiro da 3 punti, mettendo a referto in questa disciplina statistiche inusuali per la sua posizione (durante la permanenza a Detroit ha fatto registrare in totale 4,2 tentativi di tripla per partita). Altra sua caratteristica \u00e8 stata la precisione nel passaggio a lungo raggio per innescare il contropiede a seguito di un rimbalzo difensivo.\nCarriera.\nGiocatore.\nCollege.\nWallace frequenta la prestigiosa North Carolina University dell'allenatore Dean Smith. Durante il suo breve periodo presso la North Carolina, le giocate di Wallace hanno avuto risonanza sotto i riflettori nazionali. \u00c8 stato nominato nella seconda squadra dell'All-American dall'AP al suo secondo anno.\nWallace e il suo futuro compagno di NBA Jerry Stackhouse hanno aiutato a condurre i Tar Heels (come vengono chiamati gli abitanti della North Carolina ) alla Final Four NCAA nel 1995. Ha lasciato la North Carolina per entrare nel draft NBA 1995, dopo la sua stagione da sophomore per essere selezionato con la quarta scelta assoluta dai Washington Bullets.\nWashington Bullets (1995\u20131996)\nCome rookie con i Bullets, Wallace ha giocato in 65 partite, di cui 51 nel quintetto titolare sostituendo l'infortunato Chris Webber. Wallace \u00e8 stato selezionato per la squadra di rookie per il All-Star Weekend. Alla fine dell'anno, si rompe il pollice sinistro durante una partita contro Orlando e non \u00e8 tornato fino alla successiva stagione. Wallace ha segnato 655 punti e ha giocato 1.788 minuti durante la sua stagione di rookie a Washington.\nA Washington gioca un buon anno: la sua media punti \u00e8 di 10,1, ma la presenza in squadra di due stelle come Chris Webber e Juwan Howard, che giocano all'incirca nel suo stesso ruolo, ne limitano l'impiego e le prospettive future. Viene cos\u00ec scambiato con i Portland Trail Blazers, nell'estate del 1996, mentre nella capitale si trasferisce Rod Strickland.\nPortland Trail Blazers (1996\u20132004).\nA Portland trova una squadra molto pi\u00f9 competitiva rispetto a quella di Washington. Wallace diventa subito il terzo marcatore della squadra, e dopo un periodo di esitazione gli viene dato il ruolo di ala grande titolare. Nella stagione 1996-97, per la prima volta in carriera, gioca i play-off, dove per\u00f2 i Blazers vengono eliminati al primo turno dai Los Angeles Lakers.\nL'anno dopo, con il nuovo coach Mike Dunleavy, il suo peso all'interno della squadra cresce ancora, dato che il suo minutaggio sale da 30 a 37 minuti a partita. Dietro Isaiah Rider e Arvydas Sabonis \u00e8 ancora il terzo marcatore di squadra. Nei play-off arriva per\u00f2 un'altra eliminazione al primo turno, per mano sempre dei Lakers. Nella stagione corta 1998-99 i Blazers diventano una delle potenze della Western Conference: nei play-off eliminano prima i Phoenix Suns e poi gli Utah Jazz; devono per\u00f2 arrendersi in finale di Conference contro i San Antonio Spurs. Per Wallace questi play-off sono la consacrazione al livello di stella, dato che su un palcoscenico importante duella alla pari con gente come Karl Malone e Tim Duncan. L'anno dopo, con le aggiunte di Steve Smith e l'esperienza di Scottie Pippen, i Blazers riprovano l'assalto alla finale NBA. In stagione regolare Wallace \u00e8 il primo marcatore di squadra con 16,4 punti a partita. Nei play-off i Blazers eliminano prima i Minnesota Timberwolves, poi gli Utah Jazz, ma sono sconfitti nella finale di Conference dai Los Angeles Lakers, al termine di una serie di sette partite molto combattute.\nPer Portland \u00e8 una notevole delusione. Dopo questa eliminazione i dissidi in spogliatoio e i gesti sconsiderati di alcuni giocatori aumentano. Nelle stagioni a seguire Wallace si distingue per questi atti sconsiderati, vincendo pi\u00f9 volte la classifica NBA per il maggior numero di falli tecnici. Il talento mantiene la squadra in linea di galleggiamento, e nelle stagioni 2000-01, 2001-02 e 2002-03 la squadra viene sempre eliminata al primo turno di play-off. Il gesto pi\u00f9 sconsiderato di Wallace avviene durante una partita di \"regular season\" quando, dopo aver avuto un litigio con l'arbitro Tim Donaghy, lo aspetta a fine partita fuori dall'impianto di gioco per cercare di ottenere giustizia. A met\u00e0 della stagione 2003-04, nell'opera di depurazione dello spogliatoio dei Blazers da elementi non tranquilli, Wallace viene ceduto, insieme a Wesley Person, agli Atlanta Hawks in cambio di Theo Ratliff, Dan Dickau e Shareef Abdur-Rahim.\nAtlanta Hawks (2004) e Detroit Pistons (2004\u20132009).\nIn un fatto quasi unico nella storia NBA, Wallace gioca solo una partita con la maglia degli Hawks, segnando 20 punti con 6 rimbalzi e 5 stoppate. Viene poi scambiato in un giro a tre squadre, finendo ai Detroit Pistons. Alla corte di coach Larry Brown trova una squadra competitiva, formata dalla point guard Chauncey Billups, dalla shooting guard Richard Hamilton, dall'ala piccola Tayshaun Prince e dall'omonimo Ben Wallace come secondo lungo. A detta di tutti Rasheed \u00e8 il tassello conclusivo per la squadra. Nei play-off i Pistons eliminano prima i Milwaukee Bucks, poi in una serie combattutissima, conclusasi alla settima partita, i New Jersey Nets e infine nella finale della Eastern Conference gli Indiana Pacers. Arrivano cos\u00ec alla finale NBA, ma da sfavoriti, dato che devono affrontare i Lakers del quartetto O'Neal, Bryant, Malone e Payton. In una delle maggiori sorprese delle finali NBA, i Pistons vincono il titolo per 4-1.\nL'anno dopo, la cavalcata dei Pistons nei play-off \u00e8 simile: solo i Miami Heat provano ad ostacolare Detroit, ma la squadra di Larry Brown ha ragione di O'Neal e compagni in sette partite. In finale i \"pistoni\" incontrano gli Spurs: la serie \u00e8 molto combattuta, dato che entrambe le squadre sono prettamente difensiviste. In gara-5 e con la situazione appaiata sul 2-2, i Pistons potrebbero portarsi avanti 3-2 con la possibilit\u00e0 di avere due match ball a San Antonio: nel finale punto a punto, tuttavia, i Pistons perdono (forse) per un errore di Rasheed, che raddoppia Manu Gin\u00f3bili quasi defilato all'angolo lasciando a Robert Horry la possibilit\u00e0 di segnare il tiro della vittoria. Tuttavia, nonostante tutti i pronostici fossero sfavorevoli, i Pistons sbancarono l'Arena di San Antonio in gara-6 e portarono la serie alla bella. In gara-7, giocatasi questa volta in Texas, i Pistons devono per\u00f2 arrendersi ai padroni di casa. L'anno dopo in panchina non c'\u00e8 pi\u00f9 Brown, bens\u00ec Flip Saunders: Detroit compila il miglior record dell'NBA e nei play-off battono prima i Bucks poi, in sette sudate partite, i Cleveland Cavaliers. In finale, per\u00f2, contro una squadra forte come gli Heat sorgono dei malumori, poich\u00e9 l'allenatore usa spesso la difesa a zona e i raddoppi, strumenti che sono visti dai cinque titolari come dei dubbi sulle loro capacit\u00e0 difensive. Contro un'ottima Miami i Pistons devono arrendersi in sei gare nonostante il fattore campo sia dalla loro. Anche nelle due stagioni successive la squadra raggiunge la finale di Conference, ma viene battuta prima dai Cleveland Cavaliers sempre per 4 a 2, dopo essere passata in vantaggio per 2 a 0, e poi dai Boston Celtics con il medesimo risultato.\nNei play-off del campionato 2008-2009 Detroit esce invece al primo turno, sconfitta per 4 a 0 da Cleveland.\nBoston Celtics (2009\u20132010).\nIl 6 luglio 2009 viene ufficializzato, sul sito dei Boston Celtics, l'ingaggio di Rasheed Wallace, dopo la firma di un contratto triennale da circa 11 milioni di dollari.\nIl 25 giugno 2010, dopo aver disputato nel complesso una buona stagione con i Celtics, e l'anello sfuggito solo a gara-7 delle Finals contro i Lakers, annuncia a sorpresa il ritiro dal basket giocato bench\u00e9 abbia ancora due anni di contratto. La dirigenza dei Celtics in un primo momento cerca di convincere il giocatore a tornare in rosa; il 10 agosto 2010 per\u00f2, in seguito all'acquisizione di Shaquille O'Neal, i Celtics decidono di svincolare Wallace pagandogli i due anni rimanenti di contratto.\nNew York Knicks (2012\u20132013).\nDopo due anni di assenza dal parquet, il 3 ottobre 2012 Wallace annuncia il suo ritorno in campo, firmando un contratto con i New York Knicks. Il suo ritorno \u00e8 stato reso possibile soprattutto grazie alla sua amicizia con Mike Woodson, allenatore dei Knicks e assistente allenatore durante la sua militanza nei Pistons.\nInfortunatosi a met\u00e0 dicembre, Wallace ha poi subito una frattura da stress al piede, che lo ha costretto a rimanere tre mesi lontano dai campi, ma soprattutto lo ha obbligato a rivolgersi ad un chirurgo per l'operazione che gli avrebbe permesso di recuperare in tempo per i play-off. Il 17 aprile 2013 giunge la notizia del suo ritiro.\nAllenatore.\nDopo il secondo ritiro, nell'estate del 2013 i Pistons gli offrono un posto come assistente allenatore nello staff di Maurice Cheeks; Sheed accetta, ed inizia cos\u00ec la sua carriera da allenatore. Stando alle prime notizie, Wallace si dovrebbe occupare dell'allenamento dei lunghi in una squadra che ne annovera, tra le sue file, due giovani ma molto promettenti: Greg Monroe, che i Pistons sperano sia prossimo all'esplosione definitiva, e per il secondo anno Andre Drummond. Inoltre i Pistons avevano acquisito, in estate, un giocatore dall'indubbio talento ma incostante come Josh Smith, che pu\u00f2 giocare come ala piccola o come ala grande.\nHa lavorato nei Pistons per la stagione 2013-14, ma non \u00e8 stato rinnovato dal nuovo allenatore Stan Van Gundy dopo quella stagione."}
{"id": "470070", "revid": "71433", "url": "https://it.wikipedia.org/wiki?curid=470070", "title": "Charmed", "text": ""}
{"id": "470072", "revid": "35813", "url": "https://it.wikipedia.org/wiki?curid=470072", "title": "Pietro Vito Ottoboni", "text": ""}
{"id": "470073", "revid": "72573042", "url": "https://it.wikipedia.org/wiki?curid=470073", "title": "Traduttore universale", "text": "Il traduttore universale \u00e8 un dispositivo immaginario, presente in numerose storie di fantascienza, in grado di tradurre in tempo reale qualsiasi linguaggio in una forma comprensibile, in modo biunivoco.\nStar Trek.\nIl traduttore universale \u00e8 una tecnologia essenziale nell'universo immaginario di \"Star Trek\", popolato di numerose specie aliene, ed \u00e8 presente in tutte le serie, nelle quali \u00e8 possibile osservare la sua notevole evoluzione.\nNella serie tv ' il traduttore, che assomiglia ad un computer palmare (o ad un telecomando), viene utilizzato prevalentemente dall'addetta alle comunicazioni, il guardiamarina Hoshi Sato, che \u00e8 anche autrice della sua invenzione. In ' \u00e8 integrato col sistema di comunicazione (il distintivo o \"badge\" sul petto) di ogni membro della nave. Nella serie \" un traduttore universale miniaturizzato \u00e8 impiantato direttamente nell'orecchio dei Ferengi; non \u00e8 chiaro se si tratti di un impianto fisso o rimovibile; nell'episodio \"Omini verdi\" (Little Green Men)\" sembrerebbe fisso, ma raggiungibile per la riparazione dall'esterno.\nIl traduttore universale appare dotato di algoritmi di intelligenza artificiale ed \u00e8 in grado di apprendere una nuova lingua dopo un breve periodo di ascolto ed analisi automatica del linguaggio, la cui struttura viene comparata con quella di tutte le lingue conosciute per individuarne le similarit\u00e0. La sua funzione specifica \u00e8 quella di leggere le onde cerebrali emesse da ogni forma di vita che incontra, essendo queste molto simili in tutte le specie aliene e inviarne altre in modo che il cervello abbia l'impressioni di sentire nella stessa lingua. Tuttavia non appare a volte in grado di decifrare linguaggi alieni troppo complessi, se si discostano in modo notevole da tutti quelli gi\u00e0 presenti nel suo database o le onde cerebrali sono sconosciute.\nAltri.\nInoltre, nella serie di fantascienza \"Doctor Who\", la macchina del tempo chiamata TARDIS (Time And Relative Dimension In Space) ha la capacit\u00e0 di tradurre quasi tutte le lingue nella testa delle persone che vi viaggiano, eccetto quelle antecedenti alla civilt\u00e0 dei signori del tempo e il gallifreyano."}
{"id": "470078", "revid": "2149408", "url": "https://it.wikipedia.org/wiki?curid=470078", "title": "Martin", "text": ""}
{"id": "470080", "revid": "35813", "url": "https://it.wikipedia.org/wiki?curid=470080", "title": "Benedetto Odescalchi", "text": ""}
{"id": "470085", "revid": "35813", "url": "https://it.wikipedia.org/wiki?curid=470085", "title": "Emilio Altieri", "text": ""}
{"id": "470088", "revid": "212348", "url": "https://it.wikipedia.org/wiki?curid=470088", "title": "Malon", "text": ""}
{"id": "470089", "revid": "121533806", "url": "https://it.wikipedia.org/wiki?curid=470089", "title": "Cavalieri di Nettuno", "text": "I , nella traduzione del manga Guerrieri dei mari, sono dei personaggi dell'anime e manga \"I Cavalieri dello zodiaco\"; le loro armature vengono chiamate \"Scale\" e prendono il nome da mostri marini presenti nella mitologia; a differenza dei Cavalieri di Atena, possono combattere utilizzando qualsiasi tipo di arma.\nGenerali degli abissi.\nTra i cavalieri di Nettuno, i generali degli abissi (detti anche i sette Generali di Poseidone) sono i guerrieri di grado pi\u00f9 alto. La loro potenza \u00e8 simile a quella dei Cavalieri d'oro, ma le loro armature (Scale), sono meno resistenti di quelle d'oro (Gold Cloth) dei custodi delle dodici case, anche se nel manga classico viene specificato che la \"capacit\u00e0 difensiva\" delle 7 Scale dei 7 Generali, \u00e8 simile a quella delle Gold Cloth.\nI Generali degli abissi non ricevono addestramenti: quando Nettuno si risveglia, gli spiriti dei Generali si risvegliano nei nuovi corpi di esseri umani per tornare a nuova vita. Essi difendono le colonne dei 7 mari che sostengono la volta del Regno marino di Nettuno.\nDi seguito sono elencati i Generali degli abissi che affrontano i Cavalieri di bronzo nel manga e nell'anime:\nAbadir.\n, Isaac di Kraken nella traduzione del manga, \u00e8 doppiato da Ry\u016bsei Nakao nella versione giapponese e da Federico Danti e Dania Cericola (da bambino) in quella italiana. Protettore della colonna dell'Oceano Artico, la sua armatura rappresenta il Kraken, mitologica creatura marina mostruosa presente in numerose culture e leggende del mare. Il nome originale del personaggio \u00e8 Isaac (ossia Isacco), nome d'origine ebraica appartenente anche ad uno dei patriarchi dell'Antico Testamento. Il nome italiano, (Abadir), invece deriva dalla lingua fenicia e designa un tipo di pietre che si dicevano essere cadute dal cielo. La mitologia greca racconta che la pietra che Rea diede da mangiare a Crono al posto di Zeus fosse appunto un'abadir.\nIn passato \u00e8 stato allievo del Cavaliere d'oro di Aquarius (Maestro dei ghiacci nell'anime) e compagno di addestramento di Cristal il Cigno, uno dei protagonisti della storia. Quando Cristal si trova a combattere i Generali degli abissi di Nettuno scopre che Abadir \u00e8 stato attirato dal cosmo del sovrano degli abissi nel suo santuario sottomarino, dove diventa il Generale di Kraken, protettore della Colonna dell'Artico. Mentre Cristal inizialmente non riesce a combattere contro il suo vecchio amico, Abadir, pieno di risentimento verso il Cavaliere del Cigno, colpevole di aver ucciso il loro vecchio maestro, non si fa scrupoli ed \u00e8 sul punto di sconfiggerlo; lo scontro viene deciso proprio dal colpo segreto lasciato in eredit\u00e0 da Aquarius a Cristal, l\"'Aurora Execution\" (\"Per il sacro Aquarius\"). Prima di spirare il Generale degli abissi chiede perdono all'amico e gli rivela che il vero artefice della guerra tra Atena e Nettuno non \u00e8 quest'ultimo, bens\u00ec, come si scoprir\u00e0 in seguito, Dragone del mare.\nIl suo colpo si chiama ed \u00e8 una tecnica di attacco basata sulle energie fredde (lo stesso tipo d'energia usato da Cristal e dal suo maestro Aquarius) che consiste in un potente getto di aria congelante dalla temperatura molto vicina allo zero assoluto.\nCavallo del mare.\n, Baian di Sea Horse nella traduzione del manga, \u00e8 doppiato da Sh\u014d Hayami nella versione giapponese e da Luca Semeraro in quella italiana. Protettore della colonna dell'Oceano Pacifico settentrionale, la sua armatura rappresenta l'ippocampo, un essere met\u00e0 cavallo e met\u00e0 pesce che secondo la leggenda trainava il carro di Nettuno.\nCavallo del mare \u00e8 il primo Generale degli abissi che i Cavalieri di bronzo affrontano nel regno di Nettuno. Durante queste battaglie, Cavallo del mare si imbatte in Pegasus, con cui inizia un duro combattimento. Cavallo del mare sottovaluta l'avversario e subito riesce a metterlo in difficolt\u00e0 con i suoi colpi. Pegasus, tuttavia, ottiene la vittoria elevando il proprio cosmo allo stesso livello dei Cavalieri d'oro, e la stessa armatura di bronzo, bagnata del sangue dei Cavalieri d'Oro, diventa d'oro per qualche momento, conferendogli maggior potenza in attacco. Messo in difficolt\u00e0 da Pegasus, che nel frattempo riesce anche a scoprire il punto debole della sua difesa, Cavallo del mare viene facilmente sconfitto e, contemporaneamente alla sua morte, la sua colonna dell'Oceano Pacifico settentrionale viene distrutta per mano di Pegasus grazie allo scudo dell'armatura di Libra.\nDalla Saint Seiya Encyclopedia si apprende che Cavallo del mare con il suo cosmo pu\u00f2 manovrare a piacimento i venti e le correnti marine. Attraverso queste abilit\u00e0 pu\u00f2 utilizzare tre colpi:\nCrisaore.\n, Krishna di Crisaore nella traduzione del manga, \u00e8 doppiato da Satou Masaharu nella versione giapponese e da Tony Fuochi in quella italiana.Protettore della colonna dell'Oceano Indiano, la sua armatura rappresenta Crisaore, figlio di Nettuno, nonch\u00e9 custode della lancia sacra del padre (infatti il nome del personaggio significa \"Portatore della Lancia\"). Il nome originale di Crisaore deriva da Krishna, eroe indiano avatar del dio Vishn\u00f9.\nCrisaore \u00e8 il terzo Generale degli abissi che i Cavalieri di bronzo affrontano nel regno di Nettuno. Egli attacca Sirio di sorpresa, ferendolo subito al viso con la lancia d'oro (\"Golden Lance\") forgiata dal dio Nettuno, con la quale riesce a trafiggere l'armatura del Dragone svariate volte. Il Cavaliere di Atena decide che \u00e8 meglio schivare gli affondi dell'avversario, ma ben presto si rende conto che si sta solo stancando. Per poter vincere decide quindi di sfidare la lancia del Generale degli abissi provando a pararla con lo scudo, sperando che si infranga. L'arma per\u00f2 riesce a perforare persino il suo resistentissimo scudo, trapassandolo e ferendo il cavaliere al fianco. Nonostante Sirio stia per soccombere riesce per\u00f2 a utilizzare, togliendosi l'armatura, la spada \"Excalibur\" donatagli in punto di morte da Capricorn e a distruggere cos\u00ec la lancia di Crisaore e buona parte della sua vestigia. Il Cavaliere di Nettuno si priva anch'egli dell'armatura, e sfrutta l'energia \"Kundalini\", la sua energia interiore (corrispondente al cosmo dei Cavalieri), per combattere Sirio utilizzando l'attacco \"Mah\u0101 Ro\u015fni\" (\"Grande Illuminazione\" in sanscrito), che indebolisce Sirio fino a privarlo della vista a causa della forte luce che sprigiona il colpo. Infine Atena mostra a Sirio i chakra di Crisaore e cos\u00ec ottiene la vittoria colpendoli tutti con l'Excalibur.\nI suoi colpi sono:\nKira.\n, Io di Scilla nella traduzione del manga, \u00e8 doppiato da Issei Futamata nella versione giapponese e da Massimiliano Lotti in quella italiana. Protettore della colonna dell'Oceano Pacifico meridionale, la sua armatura rappresenta il mostro mitologico Scilla, che attirava i naviganti con la parte superiore del suo corpo con le fattezze di donna, per poi ucciderli con la parte inferiore del suo corpo. Il nome originale di Kira, ovvero Io, deriva dal personaggio della mitologia greca Io, sacerdotessa di Era argiva, figlia di Inaco, dio fluviale e re di Argo. Nel mito viene descritta unicamente la parte superiore del mostro Scilla, mentre la parte inferiore non viene mai specificata. I sei animali (orso, vampiro, aquila, libellula, lupo e serpente), dunque, sono esclusivamente un'aggiunta del manga da parte di Kurumada.\nKira combatte contro Andromeda. Kira, proprio come il mostro mitologico Scilla, \u00e8 in grado di creare delle illusioni per attirare in trappola gli avversari, cos\u00ec da attaccarli in un secondo momento attraverso i suoi potentissimi colpi, ognuno per ogni bestia di cui era formata la stessa Scilla nella parte inferiore del corpo (libellula, aquila, serpente, lupo, vampiro, orso). Attraverso questi colpi, dunque, Kira attacca Andromeda, riuscendo all'inizio a metterlo in difficolt\u00e0. Tuttavia, il cavaliere di bronzo riesce a trovare delle difese adatte per ognuno degli attacchi di Kira con la sua catena e riesce infine a immobilizzare lo stesso Generale degli abissi. Andromeda scaglia poi le barre gemellari dell'armatura di Libra contro la colonna per distruggerla e vi riesce, nonostante Kira, ancora legato con le catene, si frapponga all'improvviso tra Andromeda e la colonna con il suo corpo, subendo in pieno l'urto delle armi di Libra e finendo ucciso.\nL'attacco di Kira nel manga si chiama \"Seiju no Kiba\" (\"Artigli della Sacra Bestia\") e con esso evoca letteralmente l'attacco di una bestia diversa a seconda della tecnica usata da Kira grazie alle componenti della sua armatura. Diversamente da altri personaggi dei Cavalieri dello Zodiaco quindi, i colpi di Kira si basano quasi esclusivamente sulle componenti fisiche che formano la sua armatura: quando, infatti, Andromeda distrugge le varie componenti della sua corazza, Kira non pu\u00f2 pi\u00f9 sfruttare quelle tecniche; in questa caratteristica \u00e8 molto simile allo stesso Andromeda, che basa quasi tutto il suo stile di combattimento sulle sue catene.\nNello specifico gli attacchi evocati e le relative componenti sono:\nNella versione italiana dell'anime Kira dice di lanciare illusioni e non reali colpi (come dimostrazione della sua potenza) successivamente chieder\u00e0 ad Andromeda quale animale preferisce per ricevere il colpo finale, come per molte altre occasioni questo avviene per mitigare i toni feroci dell'anime della versione originale, infatti nella versione giapponese (e nel manga) Kira lancia realmente le sue bestie con i loro letali effetti; nel caso del Vampiro ad esempio (occasione in cui afferma che i suoi colpi sono in realt\u00e0 realistiche illusioni) nella versione originale Kira lancia un vero vampiro che affonda i canini nella gola di Andromeda per succhiarne il sangue (come fanno appunto i vampiri nell'immaginazione popolare).\nLemuri.\n, Kaysa di Lymnades nella traduzione del manga, \u00e8 doppiato da Keaton Yamada nella versione giapponese e da Sergio Roman\u00f2 in quella italiana. Protettore della colonna dell'Oceano antartico, la sua armatura rappresenta le Limniadi, un tipo di Naiadi dei laghi. Il nome originale di Lemuri, \"Kaysa\", significa \"caccia\" in portoghese. Il volto di Lemuri senza elmo non viene mai mostrato nell'anime e nel manga, ma Masami Kurumada lo ha personalmente disegnato per il modellino myth del personaggio, raffigurandolo con capelli neri corti e crespi. Nella serie animata, inoltre, Lemuri ha una carnagione albina, forse per sottolineare la sua strana natura.\nLemuri ha la capacit\u00e0 di potersi trasformare in una qualsiasi altra persona, assumendone le sembianze e imitandone la voce, il carattere e anche, se si tratta di un Cavaliere, i colpi segreti. Usa questa abilit\u00e0 per leggere nel cuore del suo avversario, trasformarsi nella persona pi\u00f9 cara e poterlo cos\u00ec colpire a tradimento. Riesce in questo modo a sconfiggere Pegasus (mutandosi prima in Castalia e poi in sua sorella Patricia), Cristal (mutandosi nel suo maestro Aquarius) e Andromeda (mutandosi in suo fratello Phoenix), nonostante quest'ultimo sia avvertito dalle sue catene del pericolo. Non riesce per\u00f2 nel suo intento contro Phoenix: nonostante si trasformi prima nel suo fratello Andromeda e poi nella sua amata Esmeralda viene ucciso dal Cavaliere di bronzo, che riesce a mantenere la freddezza. In realt\u00e0 Lemuri non riesce a tramutarsi in Esmeralda, viene finito quando ancora \u00e8 mutato in Andromeda, ma riesce a scrutare nel cuore di Phoenix e a riportare alla luce l'amore per Esmeralda che persino lui credeva sopito, e questo lo rende contento nonostante la sconfitta e la morte ormai prossima. Phoenix, tra s\u00e9 e s\u00e9, ringrazier\u00e0 il suo nemico per avergli riportato vicina, almeno per un attimo, la donna che amava.\nLemuri, nel manga, viene definito da Syria \"il pi\u00f9 terribile fra i Sette Generali\": questo grazie alla capacit\u00e0 di leggere nella mente e disorientare i nemici come in un labirinto per attirarli a s\u00e9 (solo Cristal si era diretto effettivamente di propria volont\u00e0 alla sua colonna), per poi trasformarsi nelle persone a loro care e ucciderli con un colpo a sorpresa. Gli inganni messi in atto da Lemuri vengono definiti come assolutamente micidiali per qualunque avversario. Oltre all'abilit\u00e0 di trasformarsi, Lemuri dispone di un colpo segreto, gli , in cui scaglia dalle sue mani una serie di raggi elettrici volti a finire l'avversario, il quale avr\u00e0 l'impressione che i colpi partano dagli occhi di una gigantesca salamandra.\nSyria.\n, Sorrento di Siren nella traduzione del manga, \u00e8 doppiato da Shioya Yoku nella versione giapponese e da Enrico Carabelli (ep. 96-97, 100), Alberto Mancioppi (ep. 110-114, ep. 29-31 Hades) e Diego Sabre (ep. 111) in quella italiana. Protettore della colonna dell'Oceano Atlantico meridionale, la sua armatura rappresenta una sirena greca, ovvero una donna alata e con zampe da rapace, pi\u00f9 simile all'arpia. Le abilit\u00e0 di Syria \u00e8 probabile che si ispirino a quelle di Orfeo della Lira, uno degli antagonisti del primo film \"La dea della discordia\", su cui verr\u00e0 ricavato anche il Cavaliere d'argento Orpheo per la serie di Hades e anche alle sirene che Ulisse incontra nell\"'Odissea\". Come nel mito omerico le sirene cantano con voce soave per attirare i marinai e farli incagliare sugli scogli per poi predarli, il guerriero di Nettuno colpisce con la musica del flauto prima incantando e poi uccidendo l'avversario.\nSyria \u00e8 il primo Generale degli abissi che compare nella storia. Si reca a uccidere i Cavalieri di bronzo in gravi condizioni dopo il combattimento contro Gemini alle dodici case, ma incontra Toro che viene sconfitto e ferito nello scontro, in quanto il suono del flauto di Syria ha il terribile potere di indebolire chi l'ascolta di ben 100 volte. Decide di risparmiare il Cavaliere d'oro su richiesta di Atena, conducendo quest'ultima da Nettuno. Nei combattimenti nel Santuario marino di Nettuno viene sconfitto da Andromeda grazie al suo Cosmo immenso. Syria riesce a riprendersi e scopre la verit\u00e0 su Dragone del mare, il quale sta rivelando a Phoenix di essere lui l'artefice di quella guerra e non il dio Nettuno. Essendo fedele a Nettuno, Syria decide di porre fine a quella guerra insensata e permette a Phoenix di distruggere la sua colonna e, risparmiando Kanon per disprezzo, si allontana. In seguito incontra nuovamente l\"'alter ego\" di Nettuno, Julian Kedives, nelle sembianze di uno studente di musica e si offre di aiutarlo ad accudire tutti i bambini rimasti orfani a causa delle violente inondazioni provocate dal dio dei mari.\nNella serie animata, rispetto al manga, lo scontro con Toro non esiste e Syria compare per la prima volta al termine della saga filler di Asgard, inviato dal Signore dei Mari a punire Ilda di Polaris per non essere riuscita a sconfiggere i Cavalieri di Atena. Il compimento della sua missione viene ostacolato da Orion che s'immola nel tentativo di ucciderlo, sacrificio che risulta vano poich\u00e9 Syria si salva grazie al potere del flauto. Sempre dall'anime, si viene a sapere che \u00e8 stato maestro di Mime: ci\u00f2 va apparentemente in contrasto con quanto sostenuto (e visto) in precedenza, ovvero che il cavaliere del nord fosse stato allenato dal padre adottivo Folken, sostenitore dell'addestramento fisico e strenuo oppositore alla predisposizione musicale del ragazzo. Dopo averlo sconfitto (ed ucciso) in duello, \u00e8 tuttavia verosimile che Mime si sia ritrovato nuovamente libero di seguire la propria inclinazione: pu\u00f2 darsi quindi che il Generale degli Abissi sia subentrato come precettore in un secondo momento, istruendo l'allievo nell'arte del combattimento unita alle melodie ed armonie sonore. \nI suoi colpi sono:\n- Nel manga durante il duello contro Aldebaran e poi quello contro Shun, viene specificato chiaramente che per quanto ci si provi, \u00e8 impossibile evitare gli effetti della musica di Sorrento. \n- Nella versione italiana dell'anime, diversamente dalla versione originale e dal manga, i colpi di Syria non hanno un nome.\nAltri guerrieri.\nMarina.\nNettuno \u00e8 a capo anche di un esercito di soldati semplici dotati di armature squamate. Dalla Saint Seiya Encyclopedia s'apprende che tali soldati (\"Marina\") hanno la forza fisica dei Cavalieri di Bronzo, vale a dire, una forza fisica molto superiore a quella dei normali esseri umani.\nTitis.\n, nella traduzione del manga Tetis di Mermaid, doppiata da Hiromi Tsuru nella versione originale e da Roberta Federici (ep. 100-111) ed Elda Olivieri (ep. 114) in quella italiana.\nCome rango e come potenza simile ad un Cavaliere d'argento, Titis \u00e8 colei che ha risvegliato lo spirito del dio Nettuno che si era reincarnato in Julian Kedives. Nel manga si viene a sapere che ella \u00e8 la portavoce primaria del dio Poseidon, ed \u00e8 fedelissima al suo dio per un debito di riconoscenza che risale a quando aveva le fattezze di un pesce ed era stata liberata dalle maglie di una rete proprio da un Julian bambino.\nNella battaglia contro i Cavalieri di bronzo accoglie al Santuario Marino Pegasus e Andromeda, attirandoli con un canto armonioso, ma viene sconfitta dai due eroi ed \u00e8 costretta a lasciarli passare (anche dietro ordine di Dragone del mare). Successivamente si scontra con Kiki, ma quando \u00e8 sul punto di sconfiggerlo viene affrontata da Tisifone, che riesce ad avere la meglio su di lei. Alla fine, mentre il Santuario marino sta crollando su s\u00e9 stesso, Titis prende il corpo di Julian Kedives (ormai liberato dallo spirito di Nettuno) e, a costo della propria vita, riesce a portarlo sano e salvo in superficie. Nell'anime al contrario, si salva, infatti nel finale la si vede nuotare nel mare tramutata in sirena.\nL'armatura di Titis nella sua forma a riposo raffigura una sirena met\u00e0 donna e met\u00e0 pesce. La tecnica di combattimento che viene mostrata (solo nell'anime) \u00e8 la \"Sottile trama corallina\" (\"Death Coral Trap\"), in cui Titis usa la sua voce per incantare i nemici come facevano le sirene nella mitologia, nello stesso momento una fitta rete di corallo li avvolge e li soffoca poco a poco.\nAltri media.\nI 7 Generali degli abissi del manga/anime classico appaiono come personaggi giocabili nel videogioco per PlayStation 3\" \" e nel videogioco \"\" per PS3, PS4 e PC, ed in vari videogiochi per cellulari.\nDi tutti \u00e8 7 i Marine General compresi anche i personaggi di Titis e Poseidon sono stati creati da Bandai dei modellini, delle action figure(in due versioni diverse myth cloth e myth cloth ex) vendute in Giappone e nel mondo.\nI Marine General appaiono anche in alcuni capitoli di \"Saint Seiya Origin\"."}
