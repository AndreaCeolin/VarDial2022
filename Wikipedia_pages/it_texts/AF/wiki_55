{"id": "474896", "revid": "125478328", "url": "https://it.wikipedia.org/wiki?curid=474896", "title": "Eugenio di Beauharnais", "text": "Biografia.\nInfanzia.\nEug\u00e8ne de Beauharnais nacque il 3 settembre 1781 a Parigi, dal visconte Alexandre de Beauharnais, un ufficiale dell'esercito regio, e dalla creola Marie-Jos\u00e8phe-Rose de Tascher de la Pagerie, pi\u00f9 conosciuta come \"Jos\u00e9phine de Beauharnais\".\nCrebbe in un periodo storicamente turbolento. Negli anni 1789 e 1790, quando la madre e la sorella Ortensia erano in Martinica, assist\u00e9 alle sedute dell'Assemblea costituente, alle quali partecipava il padre. Il 20 aprile 1792 l'Assemblea legislativa dichiar\u00f2 guerra all'Austria. Alexandre de Beauharnais raggiunse l'esercito portando con s\u00e9 il figlio. Il giovane Eug\u00e8ne, undicenne, divideva il proprio tempo tra un collegio di Strasburgo e il quartier generale di Wissembourg. L'avvento della Convenzione sconvolse la vita familiare. Nel 1794 gli sposi Beauharnais furono arrestati e imprigionati a Parigi. Alexandre de Beauharnais fu ghigliottinato, la moglie invece rilasciata. Nell'autunno del 1795 i giovani Eug\u00e8ne e Ortensia furono inviati in un pensionato a Saint-Germain.\nEpoca napoleonica.\nNel periodo del Direttorio Jos\u00e9phine de Beauharnais, che teneva un salotto a Parigi, conobbe il giovane generale Napoleone Bonaparte, con il quale si spos\u00f2 il 9 marzo 1796, a Parigi. Bonaparte prese Eug\u00e8ne come proprio aiutante di campo e lo port\u00f2 con s\u00e9 in Egitto, dove Eug\u00e8ne assistette alla battaglia terrestre di Abukir. Il colpo di Stato del 18 brumaio, con il quale Napoleone divenne console, lanci\u00f2 pure Eug\u00e8ne \u2013 ormai giovane ufficiale\u00a0\u2013 nel gran mondo. Eug\u00e8ne era a Marengo e, con la proclamazione dell'Impero, il 18 maggio 1804, fu nominato grand'ufficiale della Legion d'onore, generale di brigata e colonnello generale dei cacciatori della guardia. Napoleone aveva estrema fiducia in lui e si appoggiava al Beauharnais, il cui motto era \u00ab\"Honneur et Fid\u00e9lit\u00e9\"\u00bb (onore e fedelt\u00e0).\nMassoneria.\nCon la costituzione del Regno d'Italia e l'incoronazione di Napoleone (30 marzo 1805) , Fu il primo Gran Maestro del Grande Oriente d\u2019Italia, fondato il 20 giugno 1805, ed il primo Sovrano gran commendatore del Supremo Consiglio d'Italia del Rito scozzese antico ed accettato.\nIl 20 giugno 1805 \u00e8 tutt'oggi la data considerata dal Grande Oriente d'Italia come il momento in cui ebbe inizio la storia dell'Ordine e Beauharnais ne viene nominato gran maestro. Furono massoni del Grande Oriente d'Italia di Beauharnais i generali Giuseppe e Teodoro Lechi, il pittore Andrea Appiani, ed ancora Gian Domenico Romagnosi, Francesco Saverio Salfi, Vincenzo Monti, Melchiorre Gioia, Ugo Foscolo.\nVicer\u00e9 d'Italia.\nNel 1805 Napoleone nomin\u00f2 Eug\u00e8ne di Beauharnais vicer\u00e9 del neocostituito Regno d'Italia, dove, da quel momento, pass\u00f2 almeno la met\u00e0 del proprio tempo fissando la propria residenza principale nella Villa Reale di Monza, che volle circondata dal pi\u00f9 grande parco recintato d'Europa. Bonaparte voleva che alla guida dello Stato satellite vi fosse un uomo a lui assolutamente fedele e che non avesse obiettivi politici propri: Eug\u00e8ne di Beauharnais era dunque per lui il candidato ideale. Il 14 gennaio 1806, a Monaco, spos\u00f2 Augusta di Baviera, figlia secondogenita del re Massimiliano I e della sua prima moglie Augusta Guglielmina; la coppia ebbe sette figli. Il viaggio di nozze da Monaco a Milano, passando per Venezia, fu trionfale.\nCome regalo di nozze Eug\u00e8ne concesse Villa Mirabellino alla moglie, che ne fece la sua residenza preferita durante il suo soggiorno a Monza. Il 16 gennaio 1808 fond\u00f2, presso il Palazzo del Monte di Piet\u00e0, la Borsa Valori. Nel 1809 si form\u00f2 la Quinta coalizione antinapoleonica. Eug\u00e8ne era al comando dell'esercito d'Italia: sub\u00ec dapprima una sconfitta a Sacile, ma presto riusc\u00ec a respingere il nemico, riuscendo a congiungersi con la Grande Armata, alla periferia di Vienna, dove partecipa alla vittoria di Raab. Sempre durante la campagna d'Austria del 1809, pot\u00e9 annoverare varie vittorie ed \u00e8 considerato colui che maggiormente contribu\u00ec alla vittoria nella battaglia di Wagram. Nel 1812 ottenne il comando delle truppe italiane, francesi e bavaresi del IV Corpo d'armata in partenza per la Russia. Fu il culmine della sua carriera militare, in cui si segnal\u00f2 per la sua condotta eroica nella battaglia di Ostrovno.\nCaduta del Regno d'Italia.\nTuttavia, le condizioni spaventose della ritirata dalla Russia lo segnarono per sempre: il suo carattere si fece triste e invecchi\u00f2 prematuramente. La defezione di Gioacchino Murat lo lasci\u00f2 a capo dei resti della Grande Armata, ormai ridotta a poche migliaia di uomini. In sessanta giorni egli riusc\u00ec ad eseguire una ritirata magistrale, sfuggendo all'accerchiamento nemico e riuscendo ad unirsi ai nuovi coscritti inviati da Napoleone. Egli raggiunse in seguito l'Italia, dove dovette sedare le rivolte in corso e cercare di mantenere la sicurezza. Tuttavia, dopo la disfatta in Sassonia, gli austriaci minacciavano ormai la pianura del Po.\nDate le oscillazioni di Murat tra la fedelt\u00e0 e il tradimento, Eug\u00e8ne era in pratica solo ad affrontare gli eserciti austriaco e napoletano. Tuttavia, egli resistette alle pressioni del suocero Massimiliano, che lo istigava ad abbandonare Napoleone con la promessa di metterlo a capo del Regno d'Italia. Anche se il fatto che Eug\u00e8ne non avesse dato seguito ad un invito di Napoleone, nel gennaio del 1814, di lasciare l'Italia, gli valse un'accusa di tradimento da parte di alcuni generali. Con la battaglia sul Mincio, l'8 febbraio 1814, sconfisse gli austriaci del feldmaresciallo Bellegarde.\nIl 6 aprile 1814, Napoleone si dichiar\u00f2 pronto ad abdicare, atto che fu formalizzato il giorno 11. Il 16 aprile Eug\u00e8ne comunicava di avere concluso anch'egli un armistizio, la Convenzione di Schiarino-Rizzino. Egli sper\u00f2 ancora, per qualche giorno, che il Regno d'Italia e il suo trono potessero essere salvati dalla disfatta napoleonica, ma, dopo i disordini milanesi del 20 aprile, con il linciaggio a morte ad opera della folla inferocita del ministro delle finanze Giuseppe Prina, cap\u00ec di non avere pi\u00f9 non soltanto il sostegno delle potenze vincitrici, ma nemmeno quello della popolazione. La gente lo identificava infatti con i detestati francesi e cos\u00ec il giorno 26 abdic\u00f2, lasciando il giorno successivo l'Italia per ritirarsi in esilio in Baviera, presso i suoceri.\nUltimi anni.\nAl Congresso di Vienna sperava di ottenere un principato e una rendita annuale. Gli proposero Pontecorvo, di cui Bernadotte era, in precedenza, principe ereditario. Ma la proposta non ebbe seguito in quanto quel territorio venne restituito al pontefice. Nel frattempo\u00a0\u2013 mentre era ritornato a Monaco, dove il suocero gli aveva affidato il ducato di Leuchtenberg \u2013 Napoleone lasciava l'isola d'Elba e sbarcava a Golfe-Juan, il 1\u00ba marzo 1815. In questa fase Eug\u00e8ne non ebbe alcun ruolo, n\u00e9 politico n\u00e9 militare, e si limit\u00f2 ad assistere ai Cento Giorni di Napoleone, che si chiusero con la disfatta di Waterloo, e alla seconda abdicazione. Tuttavia, nel marzo 1815, a Vienna (con l'Art. 64 del Protocollo \"separato e segreto\"), le potenze vincitrici stabilirono - nonostante le rimostranze del cardinale Consalvi, che partecipava in qualit\u00e0 di osservatore in rappresentanza dello Stato Pontificio - che Eug\u00e8ne poteva continuare ad usufruire dei beni ricevuti nel 1810, come \"appannaggio\", in qualit\u00e0 di vicer\u00e9 d'Italia. Si trattava di 2.300 tenute agricole e 137 palazzi urbani. In un secondo tempo, con un'abile operazione, il cardinale Giacomo Antonelli riusc\u00ec a riscattare i beni dell'appannaggio.\nEug\u00e8ne trascorse gli ultimi anni a gestire il proprio patrimonio, a sistemare la numerosa progenie, dedicandosi pure al disegno e alla musica. Uomo di sua stretta fiducia fu in quegli anni il conte modenese Massimiliano Cantadori, sposo di Giuseppina Maria Sforza e influente esponente della massoneria. A Monaco, egli e la moglie fecero costruire un palazzo dove il principe sistem\u00f2 la propria biblioteca e la collezione di dipinti, ereditate dalla madre, che Eug\u00e8ne mise a disposizione del pubblico.\nMorte.\nMor\u00ec per un colpo apoplettico a quarantadue anni (1824), lasciando numerosi figli imparentati con le maggiori case regnanti d'Europa. \u00c8 sepolto a San Michele a Monaco, nel celebre monumento tombale realizzato dallo scultore danese Bertel Thorvaldsen (1770-1844).\nDiscendenza.\nEugenio e Augusta di Baviera ebbero sette figli:\nCelebrazioni.\nEugenio di Beauharnais \u00e8 stato uno dei protagonisti delle celebrazioni promosse dal \"Comitato Nazionale per le celebrazioni del bicentenario del Primo Regno d'Italia\" a partire dal 2005. Il Comitato Nazionale \u00e8 stato costituito con decreto del Ministero per i Beni e le Attivit\u00e0 Culturali del 19 aprile 2005, presidente Vittorio Sgarbi. Nel Comitato erano rappresentate Istituzioni Nazionali, locali e Internazionali, Istituti Culturali \u2013 Musei italiani e stranieri. Tra i molteplici eventi organizzati, una serie di conferenze svoltesi nella Sala da Ballo di Villa Bonaparte a Milano hanno rievocato la personalit\u00e0 storica di Eugenio nella breve stagione del Regno italico. Le conferenze sono state poi raccolte nel volume \"Il Primo Regno d'Italia, 1805-1814\", edito da Betagamma di Viterbo nel 2009.\nIn occasione del bicentenario della fine del Regno d'Italia Napoleonico, nella primavera del 2014 il Comune di Monza ed enti collegati hanno realizzato la rassegna \"Il parco del vicer\u00e9. L'eredit\u00e0 di Eugenio di Beauharnais\", che ripercorre le opere e i lasciti di Beauharnais nel suo ruolo di vice di Napoleone.\nBibliografia.\nIn italiano.\nScottish Rite (Masonic order). Grande Oriente d'Italia. Convegno nazionale di studi, Aldo "}
{"id": "474897", "revid": "466539", "url": "https://it.wikipedia.org/wiki?curid=474897", "title": "Eremurus", "text": "Eremurus \u00e8 un genere di piante erbacee perenni appartenente alla famiglia delle Asphodelaceae. \u00c8 conosciuto anche con il nome di \"candela del deserto\".\nDescrizione.\nHa una radice corta e tozza e fiori bianchi, gialli o rosa.\nL'infiorescenza ha una forma a spiga. Si compone di molti fiori di colore rame, giallo brillante, bianco neve, rosa pastello, arancio o qualsiasi combinazione di questi colori. Le foglie crescono in ciuffi di sottili, verdi strisce. Le specie sono note per le radici spesse che crescono fuori dalla parte centrale. L'eremoro \u00e8 noto anche per essere relativamente alto e, a seconda della variet\u00e0, pu\u00f2 raggiungere un'altezza di tre metri.\nDistribuzione e habitat.\nIl genere \u00e8 originario dell'Asia occidentale e centrale. La specie \"Eremurus thiodanthus\" \u00e8 originaria della Crimea.\nTassonomia.\nIl genere \"Eremurus\" comprende le seguenti specie:\nUsi.\nLe piante spesso sono coltivate a scopo ornamentale."}
{"id": "474898", "revid": "3446450", "url": "https://it.wikipedia.org/wiki?curid=474898", "title": "Caroline Herschel", "text": ""}
{"id": "474899", "revid": "473148", "url": "https://it.wikipedia.org/wiki?curid=474899", "title": "Eugenio Beauharnais", "text": ""}
{"id": "474902", "revid": "2039709", "url": "https://it.wikipedia.org/wiki?curid=474902", "title": "Miroslav Klose", "text": "Considerato uno dei migliori attaccanti della sua generazione, con la Nazionale tedesca si \u00e8 laureato campione del mondo nel 2014, vicecampione del mondo nel 2002 e vicecampione d'Europa nel 2008.\nCon 137 presenze \u00e8 il secondo calciatore tedesco con pi\u00f9 apparizioni in Nazionale, alle spalle di Lothar Matth\u00e4us, e con 71 reti \u00e8 il miglior marcatore nella storia della selezione tedesca; nelle 49 partite in cui Klose \u00e8 andato in rete, la Germania non ha mai perso.\nCapocannoniere del , \u00e8 inoltre il miglior marcatore nella storia dei Mondiali maschili, con 16 reti.\nBiografia.\nNato in Slesia, nella citt\u00e0 di Opole, attuale Polonia ma appartenente alla Germania sino al termine della seconda guerra mondiale, \u00e8 figlio di J\u00f3zef Klose, calciatore professionista, e di Barbara Je\u017c, giocatrice di pallamano.\nLa famiglia Klose, appartenente alla minoranza tedesca in Polonia, si trasfer\u00ec in Germania nel 1986. Nella citt\u00e0 di Kusel, Renania-Palatinato, il giovane Klose si appassion\u00f2 al calcio, inizi\u00f2 a giocare per un club locale, il SG Blaubach-Diedelkopf, e incominci\u00f2 l'apprendistato professionale per diventare carpentiere.\n\u00c8 sposato con Sylwia Klose ed \u00e8 padre dei gemelli Luan e Noah. Come ha dichiarato in un'intervista a Der Spiegel nel 2007, a casa parlano tra di loro in polacco, mentre i suoi figli studiano il tedesco a scuola.\nCaratteristiche tecniche.\nAttaccante prolifico, forte fisicamente e molto abile nel gioco aereo, si faceva notare per il senso della posizione e la freddezza sotto porta. Dotato di buona tecnica e notevole intelligenza tattica, oltre a essere un efficace realizzatore, era abile nel mandare in gol i compagni di squadra, qualit\u00e0 che gli consentiva di risultare decisivo anche senza segnare.\nCarriera.\nClub.\nL'esordio all'Homburg e poi il Kaiserslautern.\nKlose inizia la sua carriera all'Homburg, squadra militante nella Fu\u00dfball-Regionalliga dividendosi tra prima e seconda squadra. Prima dell'inizio della stagione 1999-2000 viene acquistato dal Kaiserslautern dove si rende protagonista di una grande annata (pi\u00f9 di venti gol) con la seconda squadra, guadagnandosi cos\u00ec la fiducia della societ\u00e0 e il meritato esordio in Bundesliga con la prima squadra del Kaiserslautern.\nNella stagione successiva gioca in pianta stabile con la prima squadra esordendo cos\u00ec anche in Coppa UEFA. Le sue prestazioni sono pi\u00f9 che convincenti tanto che a met\u00e0 campionato arriva la prima chiamata in Nazionale tedesca (dove fa il suo esordio andando in gol). Chiude la stagione segnando 11 gol (9 in campionato e 2 in Coppa UEFA) con il Kaiserslautern e altri 2 con la Nazionale.\nNelle sue quattro stagioni disputate con i \"biancorossi\" riesce sempre a raggiungere la doppia cifra (11 gol nel 2000-2001, 16 nel 2001-2002, 13 nel 2002-2003 e 12 nel 2003-2004) rivelandosi cos\u00ec uno dei migliori giovani del panorama calcistico mondiale. La sua avventura con il Kaiserslautern si chiude con 147 partite in cui Klose \u00e8 riuscito a siglare 52 gol.\nWerder Brema.\nNell'estate del 2004 viene acquistato per cinque milioni di euro dal Werder Brema, il club che aveva vinto la Bundesliga nella stagione precedente. Il suo esordio arriva il 6 agosto mentre il 29 dello stesso mese arriva il suo primo gol con la nuova maglia. Chiude il primo campionato con il Werder con 15 reti segnate in 32 partite, classificandosi quinto nella graduatoria dei migliori marcatori. In quell'anno arriva anche il suo esordio in Champions League dove trova due volte la via del gol.\nNella sua seconda stagione a Brema sfiora la vittoria del titolo, dato che il Werder arriva secondo alle spalle del Bayern Monaco. Miro riesce comunque a consolarsi vincendo il suo primo titolo di capocannoniere della Bundesliga (25 gol in 26 partite) e risultando anche il miglior assist-man della competizione (16 assist sempre in 26 sfide). Complessivamente si tratta della miglior stagione della sua carriera dato che tra campionato, coppe e Nazionale riuscir\u00e0 a mettere a segno 42 reti.\nLa stagione dopo il Mondiale 2006 la sua permanenza al Werder Brema \u00e8 a rischio dato il forte interessamento di diversi club europei come il Barcellona, il Bayern Monaco e la Juventus ma alla fine i dirigenti decidono di tenersi stretti il loro campione. L'annata si apre con la vittoria della Coppa di Lega tedesca vinta a Lipsia contro il Bayern, per lui \u00e8 il primo titolo di club conquistato. In campionato i \"biancoverdi\" si classificano al terzo posto centrando per il quinto anno consecutivo la qualificazione alla Champions League. La stagione termina con 13 gol in campionato, 2 in Coppa UEFA e 4 in Nazionale (19 totali).\nL'avventura di Klose a Brema termina con 63 gol in 132 partite.\nBayern Monaco.\nIl 26 giugno 2007 il rende ufficiale la cessione della punta al Bayern Monaco per 15 milioni di euro. Dopo le visite mediche avvenute due giorni dopo, Klose firma un contratto quadriennale con la squadra di Monaco di Baviera dove trova il neo-acquisto Luca Toni e il giovane Lukas Podolski come compagni di reparto.\nL'esordio con la nuova maglia \u00e8 avvenuto nel quarto di finale di Coppa di Lega tedesca proprio contro il Werder (vittoria dei bavaresi per 4-1). Il 28 luglio 2007 Klose segna il suo primo gol con la maglia del Bayern decidendo cos\u00ec la finalissima (1-0 contro lo Schalke 04), per Miro si tratta del \"bis\" del trionfo dell'annata precedente. Nella prima partita di Bundesliga con la maglia del Bayern realizza invece una doppietta contro l'Hansa Rostock, un mese dopo ha realizzato contro il Cottbus la sua prima tripletta con la squadra bavarese. A fine anno Klose vince per la prima volta sia la Bundesliga (per lui 10 gol) e sia la Coppa di Germania (vicecapocannoniere con 5 reti). Chiude la prima stagione segnando 21 volte con la maglia dei bavaresi.\nNella stagione 2008-2009 il Bayern non vince nessun titolo, classificandosi al secondo posto in campionato (di nuovo 10 gol per Miro). Le prestazioni migliori Klose le fornisce per\u00f2 in Champions League dove realizza 7 gol in 8 partite chiudendo da vicecapocannoniere del torneo (dopo gli ottavi di finale era al comando ma un infortunio del bomber e l'eliminazione ai soli quarti hanno permesso a Lionel Messi la rimonta e il sorpasso). Nonostante l'infortunio di marzo, l'attaccante tedesco \u00e8 stato il miglior realizzatore del club in tutte le competizioni giocate chiudendo l'annata con 20 gol totali.\nNella stagione successiva due infortuni l'hanno tenuto per diversi mesi fuori dai campi fino al rientro, in cui ha realizzato una doppietta. Il 17 febbraio 2010, durante l'incontro di Champions League contro la Fiorentina, realizza, a pochi minuti dalla fine, il gol del 2-1 per la sua squadra bavarese in netto fuorigioco, ma ci\u00f2 nonostante l'arbitro norvegese Tom Henning \u00d8vreb\u00f8 convalida la rete scatenando numerose polemiche. In campionato, invece, il 24 aprile 2010 segna il gol del definitivo 1-1 contro il Borussia M\u00f6nchengladbach. A fine campionato si laurea campione di Germania per la seconda volta e soprattutto gioca la prima finale di Champions League della sua carriera, ma i bavaresi vengono sconfitti 2-0 dall'Inter a Madrid, dovendosi quindi accontentare solo del secondo posto.\nLa stagione seguente inizia con la vittoria in Supercoppa di Germania contro lo Schalke 04, battuto per 2-0 con il gol del raddoppio firmato proprio da Klose. Il 15 settembre 2010 segna il cinquantesimo gol con la maglia del Bayern contro la Roma in Champions League (vittoria per 2-0). Per il resto della stagione per\u00f2 il tecnico olandese Louis van Gaal lo lascia spesso in panchina, preferendogli i compagni di club e Nazionale Thomas M\u00fcller e Mario G\u00f3mez, chiude cos\u00ec l'ultima annata in Baviera con il magro bottino di 6 reti stagionali, queste aggiunte a quelle degli anni passati portano il bottino totale con la maglia del Bayern Monaco a 53 gol in 150 apparizioni.\nLazio.\nIl 9 giugno 2011 viene ufficializzato il suo acquisto, a parametro zero, da parte della Lazio, con la quale il centravanti teuto-polacco ha sottoscritto un contratto biennale. Esordisce con i biancocelesti il 18 agosto 2011, nella partita di andata dei play-off di Europa League contro i macedoni del Rabotni\u010dki terminata 6-0 per la Lazio, nella quale realizza un gol e tre assist. Il 9 settembre 2011, durante la prima gara di campionato in casa del Milan, segna il suo primo gol in Serie A. Il 16 ottobre 2011 segna al 93' la rete del definitivo 2-1 in favore della formazione biancoceleste nel derby capitolino con la Roma.\nNel periodo laziale viene inserito anche nella lista dei cinquanta giocatori selezionabili per la conquista del Pallone d'oro FIFA 2011, anche se poi non verr\u00e0 selezionato tra i ventitr\u00e9 calciatori candidati per la vittoria finale. Alla fine della sua prima stagione con la maglia della Lazio risulta essere il miglior marcatore stagionale delle \"Aquile\", sia in campionato con 12 gol, sia in totale in tutte le competizioni giocate con 15 reti.\nNella seconda stagione in maglia laziale, il 26 settembre, alla quarta giornata di campionato, segna una rete di mano nei primi minuti della partita contro il Napoli, ma confessa prontamente l'accaduto all'arbitro Luca Banti, gesto che viene in seguito elogiato dal presidente della FIFA Joseph Blatter. Per questo gesto, il 17 ottobre la Fiorentina lo annuncia vincitore del \"Cartellino Viola\". A gennaio si infortuna rientrando dopo due settimane, ma viene subito colpito duro ed \u00e8 costretto a poco meno di due mesi di stop a causa di una lesione al legamento collaterale del ginocchio destro.\nIl 5 maggio 2013 segna una cinquina contro il Bologna, nella gara valida per la trentacinquesima giornata di campionato finita 6-0 in favore dei romani. L'ultimo calciatore che aveva realizzato cinque gol in una singola partita di Serie A era stato Roberto Pruzzo, nella stagione 1985-1986. Il 26 maggio 2013 vince la Coppa Italia battendo in finale la Roma per 1-0. Per la seconda stagione consecutiva risulta essere il miglior marcatore stagionale \"biancoceleste\" con un bottino di 16 reti, una in pi\u00f9 dell'anno precedente. Il 18 agosto 2013 perde la Supercoppa italiana 2013 contro la Juventus per 4-0.\nIl 14 settembre 2014, dopo avere vinto il Mondiale con la , viene premiato dal presidente della Lazio Claudio Lotito, con una targa celebrativa, per il Mondiale vinto e per il record di reti raggiunti nella storia del Mondiale. Il 1\u00ba febbraio 2015, in occasione della sconfitta contro il , indossa per la prima volta la fascia da capitano. Il 9 febbraio successivo, in occasione della sconfitta interna, per 0-1, contro il Genoa, gioca la sua centesima partita in Serie A. In occasione della partita casalinga, vinta per 4-0 contro la Fiorentina, del 9 marzo 2015 mette a segno una doppietta che gli permette di raggiungere quota 50 reti con la maglia \"biancazzurra\". Il 20 maggio 2015 perde la finale di Coppa Italia dove la Lazio viene sopraffatta dalla Juventus per 2-1. Il 31 maggio successivo mette a segno il gol che chiude le marcature nel 2-4, in favore della Lazio, contro il Napoli; tale risultato permette alla societ\u00e0 biancoceleste di tornare in Champions League dopo 8 anni dall'ultima partecipazione mentre la sua marcatura gli vale il decimo posto, a pari merito con Simone Inzaghi, tra i calciatori ad avere segnato pi\u00f9 reti con la maglia della Lazio.\nLa quinta stagione si apre l'8 agosto successivo, giocando da titolare e perdendo la Supercoppa italiana 2015, per 2-0, contro i Campioni d'Italia della Juventus. Il 18 agosto 2015 disputa la sua prima partita, in maglia \"biancoceleste\", in Champions League in occasione del turno preliminare, vinto per 1-0, contro i tedeschi del Bayer Leverkusen. Il 13 marzo 2016, in occasione della vittoria casalinga per 2-0 contro l'Atalanta, mette a segno una doppietta, che oltre a fare vincere la partita alla sua squadra gli permette di diventare lo straniero che, in maglia biancoceleste, ha realizzato pi\u00f9 reti nei campionati italiani, superando l'argentino Juan Carlos Morrone e il macedone Goran Pandev fermi a 48 reti. Il 15 maggio successivo disputa la sua ultima partita con la squadra biancoceleste nella sconfitta interna, per 2-4, contro la Fiorentina, realizzando una rete su calcio di rigore. Lascia cos\u00ec la squadra romana dopo 63 gol in 171 presenze in tutte le competizioni.\nNazionale.\nGli inizi.\nTitolare nel dal 2000, alla fine della sua prima stagione in Bundesliga \u00e8 convocato in Nazionale, con la quale esordisce (dopo avere rifiutato la chiamata della ) il 24 marzo 2001 contro l' andando a segnare il gol della vittoria all'89' (a 17 minuti dall'ingresso in campo). Quattro giorni dopo, alla sua seconda presenza, trova di nuovo il gol-vittoria nel finale (questa volta contro la ) segnando cos\u00ec due reti in 32 minuti giocati con la maglia della Nazionale.\nIl 13 febbraio, in una sfida giocata proprio nello stadio del Kaiserslautern, realizza la sua prima tripletta con la maglia della Nazionale ai danni di .\nMondiali 2002 ed Europei 2004.\nNel 2002 disputa i Mondiali, raggiungendo la finale. Il suo esordio nella massima competizione calcistica internazionale avviene contro l', a cui segna una tripletta (la seconda consecutiva e la terza totale in dodici apparizioni in Nazionale). Gioca quindi tutte le sfide del torneo collezionando sette presenze e mettendo a segno cinque reti, che gli valgono il secondo posto nella classifica dei cannonieri dopo il brasiliano Ronaldo. Si laurea cos\u00ec vicecampione del mondo e vicecapocannoniere; ci\u00f2 gli vale l'inserimento nell'All Star Team della competizione.\nNel 2004 \u00e8 tra i convocati tedeschi per i Campionati europei che si disputano in Portogallo Gioca cos\u00ec due spezzoni di gara subentrando dalla panchina; i teutonici vengono eliminati al primo turno.\nMondiali 2006.\nViene quindi inserito nella lista dei convocati per il campionato mondiale 2006 che si svolge in Germania. Nella gara d'apertura del torneo sigla una doppietta contro la . A questi gol seguiranno le marcature contro (doppietta) e che gli permettono di chiudere, nuovamente, a quota 5 reti, numero sufficiente questa volta per laurearsi capocannoniere del torneo e vincere la Scarpa d'oro destinata al miglior marcatore della Coppa del Mondo FIFA. Viene nuovamente inserito nell'All Star Team del Mondiale. Dopo essere stato eliminato in semifinale dall', che vincer\u00e0 poi il titolo, riesce ad avere la meglio sul e a piazzarsi di nuovo sul podio mondiale.\nEuropei 2008.\nDue anni dopo \u00e8 parte della squadra che partecipa al Campionato europeo in Svizzera e Austria. Dopo essere rimasto a secco nelle tre partite del girone eliminatorio, realizza la prima rete nei quarti di finale per il momentaneo 2-0 sul (3-2 finale). Replica in semifinale segnando all'80' il gol del vantaggio per 2-1 contro la contribuendo cos\u00ec al 3-2 finale che ha qualificato i tedeschi alla finalissima contro la . Klose \u00e8 partito titolare accanto a Lukas Podolski con cui formava la coppia d'attacco anche nel Bayern Monaco; la gara termina con la sconfitta per 1-0.\nIl 10 settembre 2008, dopo sei anni, \u00e8 tornato a realizzare una tripletta nel 3-3 contro la .\nMondiali 2010.\nViene selezionato anche per il Mondiale 2010 in Sudafrica. Nell'esordio contro l' realizza il secondo gol tedesco (4-0 finale), mentre nella gara successiva contro la riceve il suo primo rosso (per doppia ammonizione) ai campionati del mondo. Il suo rientro \u00e8 agli ottavi di finale, in una partita che vede di fronte ai tedeschi l': Klose segna la prima rete dei suoi. Nel giorno dei quarti di finale Klose festeggia la presenza numero 100 con la Nazionale tedesca, realizzando una doppietta contro l' mandando avanti la Germania ed eguagliando, con 14 reti in una fase finale del campionato del mondo, il connazionale Gerd M\u00fcller (solo Ronaldo, con 15, ha fatto meglio). In semifinale i tedeschi sono di nuovo sconfitti dalla e devono cos\u00ec accontentarsi di nuovo del terzo posto che ottengono battendo l'. Klose viene lasciato in panchina per la \"finalina\" e deve cos\u00ec rinunciare sia al record di Ronaldo e sia al titolo di capocannoniere del Mondiale (la Scarpa d'oro questa volta andr\u00e0 al connazionale Thomas M\u00fcller che segner\u00e0 il suo quinto decisivo gol proprio in questa sfida).\nTra settembre 2010 e marzo 2011 ha messo a segno la sua pi\u00f9 lunga striscia di partite a segno consecutive, sei, in cui ha segnato nove reti. Il 29 marzo 2011, nella sfida vinta 2-1 contro l'Uruguay, ha raggiunto quota 109 presenze in Nazionale superando cos\u00ec J\u00fcrgen Klinsmann (che lo ha allenato sia in Nazionale che a Monaco di Baviera) diventando il secondo calciatore ad avere vestito pi\u00f9 volte la maglia della nazionale tedesca.\nEuropei 2012.\nNell'Europeo 2012 viene convocato e che gli permette di giocare la sua prima partita da titolare solamente nei quarti di finale, partita in cui realizza il momentaneo 3-1 contro la , eliminata dai teutonici con un 4-2. In semifinale, come sei anni prima, l' elimina nuovamente i tedeschi che si devono accontentare ancora una volta di una medaglia minore.\nMondiali 2014.\nKlose viene nuovamente convocato da Joachim L\u00f6w per il Mondiale 2014 in Brasile, dove esordisce contro il Ghana, subentrando a Mario G\u00f6tze e segnando dopo soli 122 secondi il gol che gli permette di eguagliare il record di 15 reti totali nei campionati del mondo di calcio, detenuto da Ronaldo da otto anni. Il 26 giugno successivo passa il turno, qualificandosi al primo posto davanti a , e .\nIl 30 giugno successivo, seppur non scendendo in campo, supera gli ottavi di finale battendo l' per 2-1, dopo i tempi supplementari. Partecipa al quarto di finale vinto per 1-0 contro la , venendo sostituito al minuto 69 da Andr\u00e9 Sch\u00fcrrle. L'8 luglio, nella semifinale vinta 7-1 contro il , Klose segna il secondo gol della Germania, diventando con 16 reti il miglior marcatore di tutti i tempi nella storia dei Mondiali, superando i 15 gol del brasiliano Ronaldo stabiliti nel mondiale 2006. Il 13 luglio 2014 si laurea campione del mondo dopo la vittoria in finale sull' per 1-0, ottenuta grazie al goal decisivo di G\u00f6tze, subentrato al suo posto, durante i tempi supplementari.\nL'11 agosto 2014 decide di dare il proprio addio alla Nazionale tedesca dopo 137 presenze e 71 reti messe a segno. Il 3 settembre 2014, a D\u00fcsseldorf, in occasione dell'amichevole tra Germania e Argentina, replay della finale Mondiale andata in scena 52 giorni prima a Rio de Janeiro, viene premiato assieme a Philipp Lahm e Per Mertesacker per il contributo dato alla Nazionale in tutta la carriera.\nAllenatore.\nIl 1\u00ba novembre 2016, dopo avere deciso di smettere l'attivit\u00e0 di calciatore, viene ingaggiato dalla Nazionale tedesca per diventare il nuovo collaboratore tecnico della selezione teutonica al fianco del CT Joachim L\u00f6w.\nL'11 maggio 2018 diventa il nuovo allenatore della formazione \"Under-17\" del .\nNella stagione 2020/2021 ricopre il ruolo di allenatore in seconda di Hansi Flick in prima squadra.\nIntenzionato ad allenare una prima squadra, avendo conseguito il patentino da poco, nel giugno del 2021 \u00e8 costretto a fermarsi poich\u00e9 gli vengono diagnosticate due trombosi a una gamba.\nStatistiche.\nTra club e nazionale maggiore ha giocato 820 partite segnando 339 reti, alla media di 0,41 gol a partita.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "474904", "revid": "1305772", "url": "https://it.wikipedia.org/wiki?curid=474904", "title": "SimCity", "text": "SimCity, anche scritto Sim City, \u00e8 un videogioco di simulazione della gestione di una citt\u00e0, sviluppato per Amiga e MacOS nel 1989 e poi convertito per numerose altre piattaforme.\nQuesto titolo diede inizio alla serie di \"SimCity\", nonch\u00e9 alla pi\u00f9 ampia e generica serie di \"Sim\". Sono stati realizzati nel tempo seguiti quali \"SimCity 2000\", \"SimCity 3000\", \"SimCity 4\", il reboot \"SimCity\", gli spin off \"Streets of SimCity \", \"SimCopter\", \"SimCity Societies\" e \"SimCity BuildIt\" (quest'ultima solo per smartphone).\nModalit\u00e0 di gioco.\nNel gioco bisogna creare una nuova citt\u00e0 partendo dal nulla o da una citt\u00e0 gi\u00e0 esistente. Per migliorare la qualit\u00e0 di vita dei sim-cittadini occorre occuparsi della costruzione di stazioni di polizia, caserme dei pompieri, centrali elettriche ed altri servizi che permettono alla citt\u00e0 di sopravvivere. Inoltre potranno essere variate le imposte per coprire le spese. Per complicare il gi\u00e0 difficile compito di gestire la citt\u00e0, ci sono una serie di disastri che possono abbattersi su di essa: tornado, inondazioni, incendi, disastri aerei, invasioni da parte di mostri, terremoti.\nLa visuale del gioco \u00e8 dall'alto, sostituita nel seguito da una visuale isometrica.\nScenari.\nOltre alla costruzione di una citt\u00e0 partendo da zero c'\u00e8 la possibilit\u00e0 di giocare ad uno degli scenari proposti, in cui il giocatore dovr\u00e0 risolvere dei problemi ben precisi. Ogni scenario ha il titolo di una citt\u00e0:\nStoria.\nNel 1984 il programmatore Will Wright lavorava per la Br\u00f8derbund e, mentre stava realizzando il videogame \"Raid on Bungeling Bay\", si rese conto che la preparazione degli scenari era pi\u00f9 divertente della loro distruzione durante il gioco; tale idea lo spinse a realizzare autonomamente un videogioco di costruzione, il primo del genere. Grazie ai suggerimenti di un vicino di casa, un urbanista che aveva avuto esperienze di progettazione con i computers durante gli studi al MIT, Wright complet\u00f2 la prima versione per Commodore 64 di \"Sim City\" nel 1985, proponendolo alla stessa societ\u00e0 Broderbund che per\u00f2 rifiut\u00f2 di distribuirlo, ritenendo che un gioco che non avesse un obiettivo di vittoria definito, non potesse avere successo. Due anni dopo, durante una festa, Wright conobbe Jeff Brown al quale raccont\u00f2 la storia del gioco; Brown si dimostr\u00f2 subito interessato al prodotto e insieme fondarono la Maxis, convertendo \"Sim City\" per le piattaforme IBM, Mac e Amiga. \nIl successo del gioco port\u00f2 all'edizione da parte della Maxis di una serie di videogiochi manageriali con la riconoscibile sigla di \"Sim\" alcuni dei quali ispirati dalla ricerca contenuta nel saggio di architettura \"A Pattern Language\" di Christopher Alexander. \nNel novembre del 2007 Electronic Arts, proprietaria dei diritti di \"SimCity\", ha deciso di rendere disponibile gratuitamente il gioco per la piattaforma XO-1 facente parte del progetto One laptop per child. Nel gennaio del 2008 la societ\u00e0 ha deciso di rendere disponibile il codice sorgente con licenza GPL 3 rendendolo un progetto open source. Dato che il codice originale era vecchio di 24 anni e sviluppato originariamente per il Commodore 64, l'Electronic Arts ha affidato a uno sviluppatore l'aggiornamento del codice originale al fine di ottenerne una versione utilizzabile sui moderni computer. Il nuovo gioco ha preso il nome di \"Micropolis\" - nome identico a quello utilizzato come titolo provvisorio tra il 1985 ed il 1989 durante lo sviluppo del gioco - dato che l'Electronic Arts ha voluto mantenere il possesso del marchio \"SimCity\".\nRiconoscimenti.\nSim City \u00e8 stato dichiarato uno dei dieci videogiochi pi\u00f9 importanti di tutti i tempi da Henry Lowood della Stanford University, nel marzo 2007."}
{"id": "474906", "revid": "438678", "url": "https://it.wikipedia.org/wiki?curid=474906", "title": "Indice di T\u00f6rnqvist", "text": "L'indice di T\u00f6rnqvist \u00e8 un numero indice utilizzato in statistica ed economia per misurare la variazione nei volumi o nei prezzi di determinati aggregati.\nSi tratta in particolare di una media geometrica ponderata degli indici dei prezzi (o delle quantit\u00e0) dei singoli beni dell'aggregato, con pesi di ponderazione costituiti dalla media aritmetica delle quote di valore del bene sul valore totale dell'aggregato.\nLa sua applicazione \u00e8 particolarmente diffusa come indice di quantit\u00e0 di input di lavoro e capitale negli studi di analisi della produttivit\u00e0.\nA volte \u00e8 indicato come indice di Divisia, perch\u00e9 costituisce una delle possibili approssimazioni al caso discreto di quell'indice definito in ambito continuo.\nL'indice dei prezzi di T\u00f6rnqvist.\nDato un aggregato formula_1, dove formula_2 e formula_3 sono, rispettivamente, il prezzo e la quantit\u00e0 del bene \"i\" al tempo \"t\", l'indice dei prezzi di T\u00f6rnqvist che misura la variazione della componente dei prezzi dell'aggregato tra il tempo s e il tempo t \u00e8 uguale a:\ndove formula_5 \u00e8 la quota del valore del bene \"i\" sul valore dell'aggregato nel periodo \"t\", ovvero:\nCome gi\u00e0 detto l'indice \u00e8 una media geometrica ponderata. La somma degli esponenti dei fattori, che costituiscono i pesi di ponderazione, \u00e8 infatti uguale all'unit\u00e0:\nL'indice \u00e8 di frequente presentato e applicato sotto forma logaritmica:\nInoltre, poich\u00e9 \nl'indice \u00e8 spesso calcolato come segue:\nL'indice dei volumi di T\u00f6rnqvist.\nL'indice dei volumi di T\u00f6rnqvist, che misura la variazione della componente delle quantit\u00e0 dell'aggregato tra il tempo s e il tempo t, \u00e8, analogamente a quanto visto per il corrispondente indice dei prezzi, uguale a:\no, esprimendo il tutto in forma logaritmica:\nPropriet\u00e0 dell'indice di T\u00f6rnqvist.\nDate le propriet\u00e0 desiderabili che un numero indice dovrebbe soddisfare cos\u00ec come individuate da Irving Fisher e successivamente in quello che \u00e8 chiamato l\"'approccio assiomatico\" ai numeri indice, ed in particolare quelle di:\nL'indice di T\u00f6rnqvist soddisfa le prime tre, ma non quelle di inversione dei fattori e circolarit\u00e0.\nVa osservato che, mentre gli indici di Laspeyres e di Paasche soddisfano solo le prime due propriet\u00e0, l'indice di Fisher le soddisfa tutte ad eccezione dell'ultima.\nPer quanto riguarda poi la propriet\u00e0 di circolarit\u00e0, sebbene l'indice di T\u00f6rnqvist non la soddisfi formalmente, similmente a quanto accade per l'indice di Fisher, gli errori nel \"concatenamento\" sono piccoli. Cos\u00ec in genere sar\u00e0 vero che:"}
{"id": "474909", "revid": "78273", "url": "https://it.wikipedia.org/wiki?curid=474909", "title": "Il'ja Grigor'evi\u010d Erenburg", "text": ""}
{"id": "474910", "revid": "309289", "url": "https://it.wikipedia.org/wiki?curid=474910", "title": "Pe\u010dora (fiume)", "text": "La Pe\u010dora (o Peciora) (; in komi \u041f\u0435\u0447\u04e7\u0440\u0430; in nenec \u0421\u0430\u043d\u044d\u0440\u043e\u02ee \u044f\u0445\u0430) \u00e8 un fiume della Russia europea settentrionale, tributario del Mar Glaciale Artico e sfocia nella Baia della Pe\u010dora, un golfo del Mare della Pe\u010dora.\nPercorso.\nNasce dal versante occidentale degli Urali settentrionali, all'estremit\u00e0 sudorientale del territorio della Repubblica dei Komi. Scorre dapprima con direzione mediamente occidentale, nella loro zona pedemontana; curva successivamente verso nord, entrando in una vasta zona pianeggiante spesso interessata da paludi, ricevendo in successione, fra gli altri, gli affluenti Ily\u010d, \u0160\u010dugor e Usa dalla destra, Un'ja, Severnaja Mylva, Ko\u017eva e Ly\u017ea da sinistra. Tocca, in questo tratto, i centri di Troicko-Pe\u010dorsk, Vuktyl e Pe\u010dora, il maggiore centro urbano del suo corso.\nA valle della confluenza della Usa, il fiume volge il suo corso nuovamente in direzione occidentale, ricevendo la Laja dalla destra e la I\u017ema da sinistra; dopo la confluenza della Pi\u017ema e della Cil'ma compie una brusca svolta di circa 90\u00b0 dirigendosi nuovamente verso nord, formando numerosi rami morti e bracci laterali; segna in questo tratto il confine fisico fra i monti Timani e la vasta zona pianeggiante della Bol'\u0161ezemel'skaja Tundra (tundra della grande terra). Riceve l'affluente \u00cbrsa, taglia dopo pochi chilometri il Circolo Polare Artico, riceve successivamente la Kuja e la \u0160apkina da destra e la Sula da sinistra e, superato il piccolo centro di Oksino, prende direzione nordorientale prima di sfociare, presso Nosovaja, nel golfo omonimo, parte del pi\u00f9 ampio mare della Pe\u010dora, non lontano dalla cittadina di Nar'jan-Mar.\nRegime.\nIl fiume \u00e8 bloccato dai ghiacci per lunghi periodi, all'incirca da fine ottobre - primi di novembre a maggio (primi di giugno nel basso corso); la tarda primavera vede il disgelo e un grosso aumento di portata, che fa s\u00ec che in questa breve stagione venga scaricato il 60% della portata annua che, alla foce, \u00e8 di circa 130\u00a0km\u00b3.\nLa Pe\u010dora \u00e8 navigabile per quasi tutta la sua lunghezza, fino a Troicko-Pe\u010dorsk; nelle stagioni di massima portata (tarda primavera e inizio autunno), si pu\u00f2 arrivare ancora pi\u00f9 a monte fino a Ust'-Un'ja. Le navi oceaniche possono invece risalire il suo corso per 110\u00a0km a monte della foce fino a Nar'jan-Mar.\nIdrometria.\nLa portata del fiume Pe\u010dora \u00e8 stata misurata per 48 anni, con discontinuit\u00e0 nel periodo 1916-1945 e 1980-1998, nei pressi della cittadina di Oksino, a circa 141\u00a0km dalla foce. L'area di drenaggio a monte dal punto di misura \u00e8 pari a 312.000\u00a0km\u00b2, circa il 97% del bacino idrografico del fiume.\nLa portata media nel corso dell'anno, nel periodo in esame, si attesta a 4\u00a0379\u00a0m\u00b3/s, distribuita nei vari mesi come da grafico seguente:\nAmbiente.\nNell'alto bacino della Pe\u010dora, intorno alla confluenza in essa dell'affluente Ily\u010d, \u00e8 situata la riserva naturale Pe\u010doro-Ily\u010dskij, che costituisce la zona centrale della foresta vergine di Komi, uno dei patrimoni mondiali dell'umanit\u00e0."}
{"id": "474913", "revid": "1632387", "url": "https://it.wikipedia.org/wiki?curid=474913", "title": "Fitoplancton", "text": "Per fitoplancton si intende l'insieme degli organismi autotrofi fotosintetizzanti presenti nel plancton, ovvero da quegli organismi autotrofi in grado di sintetizzare sostanza organica a partire dalle sostanze inorganiche disciolte, utilizzando la radiazione solare come fonte di energia.\nIl fitoplancton si trova alla base della catena alimentare nella grande maggioranza degli ecosistemi acquatici.\nIl fitoplancton produce inoltre la met\u00e0 dell'ossigeno totale prodotto dagli organismi vegetali della Terra.\nFattori di crescita.\nLa crescita e la successione stagionale della biomassa del fitoplancton sono influenzate da vari fattori di carattere chimico, fisico e biologico, tra i quali principalmente:\nIntensit\u00e0 luminosa.\nL'intensit\u00e0 luminosa influisce sull'attivit\u00e0 fotosintetica. Nelle regioni temperate le condizioni favorevoli per lo sviluppo vanno dalla primavera all'autunno. Un eccesso di intensit\u00e0 luminosa pu\u00f2 anche avere effetti inibitori sulla fotosintesi.\nLa penetrazione della luce alle varie profondit\u00e0 \u00e8 uno dei fattori pi\u00f9 importanti che influiscono sulla distribuzione delle varie specie lungo la colonna d'acqua.\nTemperatura.\nEntro certi limiti l'aumento di temperatura favorisce i processi metabolici, quindi ad una maggiore temperatura corrisponde generalmente una maggiore produzione di biomassa fitoplanctonica. La temperatura influisce anche su altri fattori importanti per il fitoplancton, quali ad esempio la solubilit\u00e0 dell'ossigeno ed i movimenti delle masse d'acqua, ai quali il plancton \u00e8 per definizione vincolato.\nDisponibilit\u00e0 di nutrienti.\nLa disponibilit\u00e0 di nutrienti (azoto e fosforo, e in misura minore oligoelementi quali il ferro) \u00e8 legata alla loro immissione dall'esterno del corpo d'acqua ed alla loro mobilitazione dal fondo, dove avviene la degradazione della sostanza organica e dove quindi essi tendono ad accumularsi.\nNel caso di un lago la mobilitazione di nutrienti dal fondo \u00e8 legata alle fasi di piena circolazione (vedi propriet\u00e0 termiche dei laghi) che avvengono, per un tipico lago di zona temperata, in primavera ed in autunno.\nFattori biologici.\nLe interazioni fra le diverse specie dell'ecosistema acquatico, quali competizione, predazione, parassitismo, hanno una notevole influenza sul fitoplancton, in particolare sulla successione stagionale delle specie che lo compongono.\nEsempi.\nLa combinazione di questi fattori porta all'aumento di biomassa del fitoplancton, nota come \"fioritura\" (\"bloom\" in inglese).\nNella fascia intertropicale ad esempio, dove l'intensit\u00e0 luminosa non subisce variazioni stagionali rilevanti, la dinamica del fitoplancton dipende principalmente dalla frequenza con cui i nutrienti possono raggiungere gli strati superiori dell'oceano, un processo indotto dalla presenza di forti venti che permettono alle acque pi\u00f9 profonde e fredde di emergere in superficie (upwelling). Queste nuove masse di acqua arricchita in nutrienti stimolano la crescita e riproduzione dei produttori primari. La grande biomassa del fitoplancton e la presenza di acqua superficiale pi\u00f9 fredda, permettono di identificare le zone di upwelling, rilevabili dalla pi\u00f9 bassa temperatura superficiale dell'acqua e dall'alta concentrazione di clorofilla.. A differenza delle acque tropicali, la acque polari e temperate hanno invece buoni livelli di sostanze nutritive e la loro fioritura dipende soprattutto dall'aumento dell'irradiazione solare\nClassificazione funzionale di Porter.\nLe diverse specie che compongono il fitoplancton possono essere suddivise secondo il loro ruolo all'interno della rete trofica in:\nClassificazione funzionale di Reynolds.\nUn altro tipo di classificazione funzionale riguarda le risposte che le varie specie hanno, in un ecosistema lacustre, nei confronti della variazione stagionale dei fattori di crescita (intensit\u00e0 luminosa, disponibilit\u00e0 di nutrienti, ecc.). Si possono cos\u00ec distinguere:\nAnalisi via telerilevamento.\nPoich\u00e9 i pigmenti contenuti nel fitoplancton assorbono energia nelle regioni blu e rosse dello spettro emettendo luce verde, la misura della radianza della superficie d'acqua a specifiche lunghezze d'onda pu\u00f2 essere considerata un indice della concentrazione di quest'ultimo nelle zone meno profonde di oceani e mari."}
{"id": "474917", "revid": "292162", "url": "https://it.wikipedia.org/wiki?curid=474917", "title": "Vittoria (Italia)", "text": "Vittoria (\"Vitt\u00f2ria\" in ) \u00e8 un comune italiano di abitanti del libero consorzio comunale di Ragusa in Sicilia.\nFondata nel 1607, \u00e8 la citt\u00e0 pi\u00f9 giovane del libero consorzio comunale e presenta, pertanto, una moderna struttura a scacchiera con strade larghe e rettilinee. Vittoria si trova a pochi chilometri dall'aeroporto di Comiso.\nGeografia fisica.\nTerritorio.\nIl suo territorio si sviluppa sulla piana di Vittoria, affacciata sul Canale di Sicilia, anticamente detta \"Plaga Mesopotamica Sicula\", poich\u00e9 delimitata da due fiumi: l'Ippari e il Dirillo. La citt\u00e0 fu fondata su una pianura molto fertile nota come Contrada Boscopiano.\nA Sud della citt\u00e0 si sviluppa la \"Riserva naturale Pino d'Aleppo\", lungo il fiume Ippari, fino alla foce. Le coste che si affacciano sul mare sono basse, sabbiose e raramente articolate da scogli. Il punto pi\u00f9 alto, anche se scarsamente montuoso, \u00e8 il monte Calvo (250 metri).\nPer quanto riguarda i confini amministrativi, Vittoria \u00e8 sita fra i comuni di Acate e Ragusa, mentre nella parte collinare confina con i comuni di Comiso e Chiaramonte Gulfi.\nDista 27\u00a0km da Ragusa; 108\u00a0km da Siracusa; 131\u00a0km da Catania e 117\u00a0km da Caltanissetta. Ha un'altitudine di 168 metri s.l.m. e ha una superficie di 182,48\u00a0km\u00b2.\nClima.\nIl clima \u00e8 quello Mediterraneo. La sua scarsa altitudine determina delle temperature medie pi\u00f9 calde rispetto a quelle che si registrano sul resto del territorio dei monti Iblei. La temperatura media pi\u00f9 fredda si registra nel mese di gennaio mentre i mesi pi\u00f9 caldi sono luglio ed agosto.\nStoria.\nNella valle del fiume Ippari si notano tracce di insediamenti preistorici risalenti all'et\u00e0 del bronzo. Alla foce dell'omonimo fiume e attorno alla costa si trovano le rovine di Kamarina, citt\u00e0 greca colonia della dorica Siracusa risalente al VI secolo a.C.\nLa citt\u00e0 fu fondata ufficialmente il 24 aprile del 1607 dalla contessa Vittoria Colonna Henriquez-Cabrera. Morto il marito Luigi III, Almirante di Castiglia, duca di Medina de Rioseco e conte di Modica, la contessa si trov\u00f2 a dover fronteggiare gravi difficolt\u00e0 economiche provocate dalle spese di rappresentanza inconsulte cui Luigi III si era dato nella circostanza del matrimonio di Filippo III, re di Spagna, con Margherita d'Austria nel 1599. Vittoria Colonna decise di richiedere al re di Spagna la concessione di un privilegio regio per la fondazione di un nuovo insediamento, che le avrebbe consentito di risollevare le sorti del patrimonio familiare. La zona prescelta fu quella di Boscopiano (Bosco Plano), ove tra l'altro alcune famiglie, come i Baroni Carf\u00ec, vivevano gi\u00e0 nel 1583 in contrada Boscopiano e Serra Rovetto.\nLa richiesta venne accolta, ed il privilegio regio, concesso dal re Filippo III il 31 dicembre 1606 a Madrid, dispose la riedificazione dell'antica Kamarina con il nome di Vittoria, in onore della sua fondatrice. Il nucleo cittadino sorse attorno al castello e alla chiesa Madre; dopo il terremoto del 1693 fu ampliato e continua ad espandersi tuttora. Dalla sua fondazione fino all'abolizione della feudalit\u00e0 nel 1812, la citt\u00e0 fece parte della Contea di Modica. Vittoria registr\u00f2 un notevole sviluppo economico e demografico, attirando le popolazioni delle localit\u00e0 vicine. Successivamente rest\u00f2 nell'ambito del Circondario di Modica (fino al 1926), suddivisione della neo-provincia di Siracusa, per passare infine alla Provincia di Ragusa.\nDal 1638 Vittoria cominci\u00f2 ad essere chiamata \"Universit\u00e0\", con lo stesso valore dell\u2019odierno \"Comune\" o \"Municipio\".\nSimboli.\nLo stemma o simbolo di Vittoria rappresenta un'aquila nera con ali in posizione di riposo con una corona baronale sulla testa, che porta tra gli artigli un festone, su cui c'\u00e8 scritto \"Victoria pulchra civitas post Camerinam\" (\"Vittoria citt\u00e0 bella dopo Kamarina\"). Sul petto dell'aquila \u00e8 raffigurata una torre, simbolo della famiglia Henriquez Cabrera. In seguito al grande sviluppo del vigneto nell'Ottocento, fra gli artigli dell'aquila apparvero dei rigogliosi grappoli d'uva, a significare la vocazione vinicola della citt\u00e0. Tutto lo stemma \u00e8 su campo azzurro e, sullo stesso, vi \u00e8 una corona a 5 torri di \u201cCitt\u00e0\u201d.\nTale stemma si pu\u00f2 trovare anche nella basilica di San Giovanni Battista e al teatro Vittoria Colonna.\nMonumenti e luoghi d'interesse.\nNel cuore del centro storico della citt\u00e0 troviamo il castello \"Colonna Henriquez\", costruito nel marzo 1607, sede, dapprima, della contea di Modica, poi carcere, infine oggi Museo civico polivalente.\nNei pressi della villa comunale troviamo la \"Fontana del Gar\u00ec\", detta anche \"Fonte Garibaldi\". Realizzata nel 1822 dai Frati cappuccini, come abbeveratoio per animali e successivamente anche per i cittadini. Realizzata in pietra di Comiso in stile neoclassico, per volont\u00e0 di Rosario Cancellieri, nel 1879, fu arricchita da cinque teste di leoni in bronzo e ghisa, dai quali sgorga l'acqua.\nIn piazza \"Sei Martiri della Libert\u00e0\" troviamo un tempietto di forma circolare detto il \"Calvario\", costruito nel 1859; esso ospita una cappella adornata da affreschi e costituita da ben otto colonne nella parte superiore, le quali reggono una trabeazione circolare chiusa da una cupoletta. Ogni anno vi si svolge la sacra funzione del Venerd\u00ec Santo.\nLe chiese che si trovano a Vittoria sono:\nData la modernit\u00e0 della citt\u00e0, questa ha meno monumenti artistici di altre citt\u00e0 della provincia. Si distingue, tuttavia, per la variet\u00e0 degli stili che caratterizzano alcuni edifici. Infatti Vittoria \u00e8 ricca di testimonianze dello stile Liberty, qui introdotto dal grande architetto palermitano Ernesto Basile. I palazzi e le case in stile Liberty qui presentano strutture sobrie ed eleganti con sporgenti balconate, balaustre dalla ricca e raffinata decorazione, portali sormontati da fregi con motivi floreali, impreziositi di particolari plastico-decorativi di raro equilibrio compositivo.\nTeatro comunale Vittoria Colonna.\nSituato nella centrale Piazza del Popolo, il Teatro comunale Vittoria Colonna fu progettato nel 1863 dall'architetto Giuseppe Di Bartolo Morselli e fu intitolato alla fondatrice della citt\u00e0. Di stile neoclassico, presenta sulla facciata due ordini di colonne, una inferiore nell'ingresso (tuscanico) e l'altra sulla loggia superiore (ionico). Tutte le sculture che decorano il prospetto sono di Corrado Leone, artista non molto noto. \u00c8 possibile ammirare nella parte alta del prospetto due statue raffiguranti Apollo e Diana in mezzo a una natura morta di strumenti e animali; mentre nei due estremi della facciata superiore all'interno di due nicchie le statue raffiguranti Fauno e Danza. Sempre nella parte superiore sono presenti sopra le finestre 7 medaglioni con i mezzi busti di musicisti, letterati e personaggi storici (Bellini, Alfieri, Vittoria Colonna ecc.). L'interno ha una forma a ferro di cavallo con quattro ordini di palchi, ed \u00e8 dotato di circa 380 posti. Il pittore vittoriese Giuseppe Mazzone ne ha curato la decorazione interna (volta, soffitto del vestibolo) con degli affreschi raffiguranti grandi compositori e letterati. Sulla volta \u00e8 rappresentata la danza intrecciata di amorini e uno svolazzo di trine; le figure ruotano attorno al rosone centrale. Nel 2005 \u00e8 stato dichiarato \"Monumento Portatore di una cultura di Pace\" da parte dell'UNESCO. Oggi il teatro \u00e8 sede di continui appuntamenti come saggi, spettacoli teatrali, musical e concerti.\nBasilica di San Giovanni Battista.\nLa chiesa madre, ubicata nel centro storico della citt\u00e0, in piazza Ferdinando Ricca, \u00e8 una chiesa a croce latina, a tre navate di colonne corinzie, ricostruita tra il 1695 e il 1706, dopo il terremoto del 1693.\nChiesa Santa Maria delle Grazie.\nSorge a fianco del Teatro Comunale, affacciandosi sulla Piazza del Popolo. La costruzione della Chiesa cominci\u00f2 nell'anno 1612 ad opera dei monaci dell'Ordine dei Frati Minori e i lavori furono ultimati nel 1619. La Chiesa e il Convento delle Grazie rimasero danneggiati dal terremoto del 1693 e la ricostruzione nelle forme attuali fu completata nel 1754. Contiene opere d'arte. Ha una sola navata e l'altare reca al centro un grande quadro che raffigura la Madonna della Grazia di artisti caravaggeschi. Notevoli i quattro dipinti ovali con le figure della Charitas, della Fides, della Spes e dell'Obedientia. Sono molti i quadri che ornano la chiesa fra cui il \"Miracolo del pane\" di Sant' Antonio, recentemente restaurato, \"l'Addolorata\" e \"Sant'Agata in carcere e in catene\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nOltre alla lingua ufficiale italiana, a Vittoria si parla la lingua siciliana nella sua variante metafonetica sud-orientale. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nTradizioni e folclore.\nLa festivit\u00e0 di San Giovanni Battista.\nLa principale festivit\u00e0 della citt\u00e0 \u00e8 la festa del patrono San Giovanni Battista, che si svolge a partire dal 23 giugno per poi concludersi la prima domenica di luglio. A Vittoria, il culto di San Giovanni Battista si \u00e8 sviluppato in seguito al terremoto del 1693: prima di questo, la compatrona era Santa Rosalia, dal 1624.\nCome molte citt\u00e0 del sud-est siciliano, Vittoria affonda le sue origini prima del terremoto. Il borgo, non era arrivato neanche all'altezza dell'odierna Piazza del Popolo, quindi la chiesa e il convento delle Grazie erano ancora in periferia. Dopo pi\u00f9 di 80 anni dalla fondazione, il terremoto, che fece solo poche vittime a Vittoria, fece pensare al popolo che un Santo li avesse protetti. Cos\u00ec, secondo una leggenda, nell'urna in cui si misero i nomi di tutti Santi che si veneravano l\u00ec, il nome di S. Giovanni Battista usc\u00ec tre volte.\nSono cos\u00ec due le feste dedicate al santo patrono: la prima si svolge l'11 gennaio di ogni anno per ricordare il sisma del 1693, la seconda - quella pi\u00f9 sentita - si svolge tra la fine di giugno e la prima settimana di luglio, e la prima domenica del mese di luglio \u00e8 dunque il giorno festivo della citt\u00e0.\nLa notte del 23 giugno segna l'inizio delle cerimonie con il tradizionale \"Viagghiu a San Ciuvanni\", che parte da tre paesi vicini: Comiso, Acate e Scoglitti. Si compie un pellegrinaggio che da questi paesi arriva fino alla Basilica, dove si celebra la Messa dell'alba alle ore 4.30. A questa seguono altre celebrazioni fino a Mezzogiorno.\nI festeggiamenti continuano fino al primo sabato di luglio, quando nel pomeriggio ci sono la tradizionale sfilata del carretto siciliano e la \"Cena\", un'asta dei doni offerti dalle famiglie, dagli artigiani, dai pasticcieri e dai produttori vitivinicoli e ortofrutticoli della citt\u00e0. Segue la \"Notte Bianca\", durante la quale le attivit\u00e0 commerciali del centro storico restano aperte fino a tarda notte e si esibiscono artisti e cantanti locali e nazionali. La mattina seguente, il paese si risveglia con lo sparo di mortaretti e nel pomeriggio arriva l\"'Uscita\" e la processione, che dura fino a tarda notte. A terminare i festeggiamenti ci pensa il tradizionale \"Ioucu i fuocu\", lo spettacolo pirotecnico.\nEconomia.\nEconomicamente, il territorio di Vittoria \u00e8 uno dei pi\u00f9 interessanti della Sicilia.\n\u00c8 il comune della provincia con reddito medio pro capite pi\u00f9 basso (\u20ac 6.610) dopo Acate, ed \u00e8 il terzo con la percentuale pi\u00f9 bassa di dichiaranti IRPEF (57,7%).\nSettore primario.\nL'attivit\u00e0 principale continua ad essere quella agricola; molto diffusa \u00e8 la coltura in serra, in cui si coltivano maggiormente pomodoro, ciliegino, melanzane, peperoni, e zucchine.\nVittoria \u00e8 un grosso centro di produzione ortofrutticola, di vini e di olio, che continuano ad alimentare la produzione e il commercio. Famoso \u00e8 il Cerasuolo, vino tipico vittoriese DOCG.\nRilevante \u00e8 anche la floricoltura, che alimenta l'apposito \"mercato dei fiori\"; in cui il fiore in assoluto pi\u00f9 prodotto risulta essere il garofano.\nInoltre, per quanto riguarda l'allevamento, si ha una discreta produzione di ovini e bovini.\nLa pesca \u00e8 sviluppata grazie al porto peschereccio di Scoglitti.\nSettore secondario.\nLe attivit\u00e0 industriali sono per la maggior parte quelle di trasformazione legate all'agricoltura; e quella metallurgica.\nSettore terziario.\nPer lo smercio dei prodotti locali, come uva, olio e ortaggi, a Vittoria \u00e8 stato edificato il pi\u00f9 grande mercato ortofrutticolo d'Italia. Vi sono inoltre diverse agenzie di trasporto. Il turismo si avvale soprattutto nelle aree costiere, come Scoglitti.\nInfrastrutture e trasporti.\nMobilit\u00e0 urbana.\nA Vittoria non sono presenti trasporti urbani; in precedenza erano presenti due linee (linea 2 e 4) di servizio urbano, entrambe con capolinea alla stazione F.S."}
{"id": "474918", "revid": "3446736", "url": "https://it.wikipedia.org/wiki?curid=474918", "title": "David H. Levy", "text": ""}
{"id": "474919", "revid": "14894", "url": "https://it.wikipedia.org/wiki?curid=474919", "title": "Antonio da Sangallo il vecchio", "text": ""}
{"id": "474921", "revid": "729019", "url": "https://it.wikipedia.org/wiki?curid=474921", "title": "Erennio Ponzio", "text": "Biografia.\nPadre di un comandante sannita e ritenuto persona saggia e intelligente, durante la battaglia delle Forche Caudine (321 a.C.) ebbe l'onere, dopo che gli fu posta la questione dalla sua gente, di decidere la sorte dei nemici romani, oramai accerchiati. Egli consigli\u00f2 loro di liberarli tutti e farli ritornare indietro sani e salvi, ma il suo consiglio non fu accettato; ritenendo che qualunque altra punizione o richiesta ignominiosa avrebbe provocato una reazione da parte dei Romani che il suo popolo non avrebbe potuto fronteggiare, Erennio consigli\u00f2 quindi di ucciderli tutti ad uno ad uno.\nNon trovandosi una soluzione, il figlio lo mand\u00f2 quindi a chiamare e chiese al padre una soluzione che fosse una via di mezzo, come richieste di leggi a favore dei Sanniti, ma il vecchio ripet\u00e9 le stesse cose. Ponzio opt\u00f2 poi per la scelta punitiva, con richieste e varie condizioni per la pace e con i soldati romani spogliati di tutti i loro averi e scherniti e feriti dai vincitori."}
{"id": "474929", "revid": "767487", "url": "https://it.wikipedia.org/wiki?curid=474929", "title": "Peter Rice", "text": "Ha studiato alla Queen's University di Belfast e all'Imperial College di Londra.\n\u00c8 stato cofondatore dell\"'Atelier Piano &amp; Rice\" insieme a Renzo Piano.\nHa lavorato per la societ\u00e0 Arup. Ha firmato alcuni tra i pi\u00f9 rappresentativi progetti di architettura, come il Centre Georges Pompidou, la Sydney Opera House, l'edificio dei Lloyd's di Londra, la piramide del Louvre, il Mound Stand al Lord's Cricket Ground, l'Aeroporto Internazionale del Kansai e l'Aeroporto di Stansted.\nPensiero.\nSosteneva che la simbiosi tra architetto ed ingegnere originasse le migliori costruzioni: l'ingegnere sarebbe stato l'effettivo inventore mentre l'architetto avrebbe fornito l'input creativo. Inoltre giudicava restrittiva la concezione anglosassone del lavoro di ingegnere preferendo l'interpretazione francese ed italiana di tale ruolo.\nRiconoscimenti.\nNel 1992 \u00e8 stato insignito della medaglia d'oro del Royal Institute of British Architects."}
{"id": "474931", "revid": "287204", "url": "https://it.wikipedia.org/wiki?curid=474931", "title": "Indice di Tornqvist", "text": ""}
{"id": "474932", "revid": "86599", "url": "https://it.wikipedia.org/wiki?curid=474932", "title": "Cratere Dar\u00edo", "text": "Dar\u00edo \u00e8 un cratere d'impatto presente sulla superficie di Mercurio, a 26,24\u00b0 di latitudine sud e 9,46\u00b0 di longitudine ovest. Il suo diametro \u00e8 pari a 151\u00a0km.\nIl cratere \u00e8 stato battezzato dall'Unione Astronomica Internazionale in onore del poeta e giornalista nicaraguense Rub\u00e9n Dar\u00edo."}
{"id": "474933", "revid": "2107274", "url": "https://it.wikipedia.org/wiki?curid=474933", "title": "L'era del diamante", "text": "L'era del diamante. Il sussidiario illustrato della giovinetta (titolo originale: \"The Diamond Age or, A Young Lady's Illustrated Primer\") \u00e8 un romanzo di fantascienza del 1995 di Neal Stephenson, vincitore del Premio Hugo 1996 e del Premio Locus. \u00c8 considerato appartenere al filone cyberpunk o postcyberpunk.\n\u00c8 un romanzo di formazione incentrato su una ragazza ed ambientato in un mondo in cui la nanotecnologia influenza ogni aspetto della vita. I temi principali includono l'educazione, le classi sociali, la segregazione culturale e la risposta della societ\u00e0 ai cambiamenti tecnologici.\nIl romanzo \u00e8 stato pubblicato inizialmente nel 1995 dalla Bantam Books.\nAmbientazione.\nProgresso scientifico.\n\"L'era del diamante\" \u00e8 ambientato in un prossimo futuro, drasticamente rivoluzionato dall'avanzamento scientifico nel campo delle nanotecnologie. \nLa nanotecnologia molecolare \u00e8 presente in ogni aspetto del mondo del romanzo, a cominciare dai \"compilatori di materia\", gli assemblatori molecolari che costituiscono il principale mezzo di produzione quotidiano dell'universo narrativo.\nVi sono espliciti riferimenti ai risultati ottenuti da veri ricercatori delle nanotecnologie, come Richard Feynman, Eric Drexler e Ralph Merkle, ritratti in un affresco nel laboratorio di progettazione e costruzione di impianti nanotecnologici.\nLe maggiori citt\u00e0 sono dotate di sistemi difensivi composti da sciami di nanomacchine e di compilatori di materia pubblici in grado di replicare acqua, cibo elementare e coperte, per gli strati pi\u00f9 poveri della popolazione; la polizia e la criminalit\u00e0 si fronteggiano usando espedienti nanotecnologici sempre pi\u00f9 raffinati, mentre \u00e8 pratica comune iniettarsi nanomacchine come protezione sanitaria o impiantare nel proprio corpo modifiche tecnologiche permanenti.\nVi sono inoltre esempi di tecnologie avanzate, quali la \"chevaline\", un cavallo meccanico in grado di fungere da mezzo di trasporto ma sufficientemente leggero da essere condotto con una sola mano, e \"giornali elettronici\" che riportano notizie personalizzate. \nI compilatori di materia ricevono energia dall'Alimentatore, una rete analoga a quella elettrica della societ\u00e0 moderna, in grado di veicolare allo stesso tempo energia e molecole base, rapidamente assemblate dai macchinari in forme pi\u00f9 complesse. La fonte da cui si origina questa rete \u00e8 sotto il controllo del phylum Neovittoriano. La natura gerarchica della rete di alimentazione rispetto all'Alimentatore, contrapposta alla nuova tecnologia che sembra in procinto di svilupparsi, il Seme, ricalca il conflitto culturale delineato nel romanzo tra occidente, neovittoriano e ipertecnologico, e oriente, cinese e tradizionalista. Un conflitto che vede nell'Alimentatore un sistema di distribuzione centralizzato, contrapposto al metodo di creazione del Seme, pi\u00f9 flessibile, multicentralizzato e indeterminato.\nPhylum.\nLa societ\u00e0 in \"L'era del diamante\" \u00e8 strutturata in Phylum o Trib\u00f9, ovvero gruppi di persone unite dalla condivisione di un medesimo sistema valoriale, un simile retaggio, la stessa religione, e altre analogie culturali. Nel futuro estremamente globalizzato del romanzo, tali differenziazioni culturali hanno soppiantato il sistema governativo dello Stato-nazione. Le citt\u00e0 sono pertanto in larga parte divise in Concessioni, enclave sovrane appartenenti o affiliate ai diversi phylum, localizzate all'interno o nei pressi delle citt\u00e0 di tutto il mondo, che spesso si mantengono separate dalle altre trib\u00f9 con lo scopo di detenere una sovranit\u00e0 autonoma e indipendente. Assieme alle zone non destinate alle concessioni, vanno a formare le singole metropoli.\nIl sistema dei phylum coesiste con quello degli stati nazionali attraverso un sistema di giustizia e di mutua protezione condiviso, noto come Protocollo economico comune (PEC). Le regole del PEC hanno lo scopo di consentire la convivenza pacifica ed economicamente fruttuosa tra i diversi phylum, anche in presenza di sistemi di valori molto diversi. Il PEC \u00e8 attento a salvaguardare i diritti della propriet\u00e0 personale e prevede pene particolarmente severe per chi metta a rischio le capacit\u00e0 economiche di un'altra persona. Il ruolo del PEC \u00e8 assimilabile a quello che nella nostra societ\u00e0 rivestono organizzazioni sovranazionali come l'ONU o il Fondo Monetario Internazionale.\nAll'interno di tale contesto sociale, i \"Teta\" sono gli individui che non appartengono a nessun phylum e costituiscono i cittadini di serie B del sistema PEC, spesso socialmente svataggiati ed economicamente poveri. Nel romanzo \u00e8 mostrato come i bisogni materiali dei Teta siano soddisfatti dai prodotti di scarsa qualit\u00e0 degli assemblatori molecolari gratuiti e come, in relazione alla giustizia, privi delle influenze politiche di phylum e altri gruppi organizzati, siano spesso in balia di un'analogamente scarsa difesa giudiziaria d'ufficio.\nIl romanzo indica tre phylum principali: gli Han (formato da cinesi Han), i Neovittoriani di Nuova Atlantide (formato principalmente da anglosassoni, ma aperto anche a indiani, africani e altri membri della sfera di influenza anglosassone che si identificano con la loro cultura) e i Nippon (formato da giapponesi). \u00c8 questione dibattuta nell'universo narrativo se includere, come quarto tra i phylum maggiori, l'Hindustan (formato da popolazioni ind\u00f9), costituito da una costellazione di piccoli gruppi eterogenei riuniti sotto un'unica formula poco chiara dall'esterno.\nInternamente il phylum di Nuova Atlantide \u00e8 un'oligarchia corporativa governata da \"Lord\" azionisti, riunificati dalla fedelt\u00e0 alla rappresentativa Monarchia britannica e da un rigido codice morale di derivazione vittoriana. Altri phylum e entit\u00e0 collettive sono meno definiti nella loro organizzazione, come il gruppo hacker CryptNet o la struttura ad alveare dei Tamburini.\nTrama.\nNella Shanghai ipertecnologica del XXI secolo, sotto la Repubblica Costiera Cinese, il geniale progettista John Percival Hackworth ha realizzato il Sussidiario Illustrato della Giovinetta, un rivoluzionario nanocomputer educativo dalle possibilit\u00e0 straordinarie, commissionatogli, per l'educazione non convenzionale della nipote, da uno dei capi della sua trib\u00f9, il facoltoso Lord Alexander Chung-Sik Finkle-McGraw dei potenti neovittoriani. \nContro la rigida morale della propria comunit\u00e0, Hackworth ha creato illegalmente un'altra copia del Sussidiario per sua figlia, ma questa viene rubata e finisce in mano a Nell, una bambina Teta di 4 anni appartenente alla classe pi\u00f9 povera e disagiata della societ\u00e0. Da quel momento la vita di Nell cambia e, con le potenzialit\u00e0 riservate alle \u00e9lite dei ceti pi\u00f9 elevati, riuscir\u00e0 a farsi largo in un mondo virtuale creato per lei dal Sussidiario, e in quello reale, nel contrasto tra moderne classi sociali e tradizioni dell'antica Cina, sullo sfondo di un complotto tecnologico-politico volto a destabilizzare l'equilibrio del sistema delle trib\u00f9; Nell si trover\u00e0 cos\u00ec ad avere un ruolo decisivo per lo sviluppo futuro dell'umanit\u00e0.\nAlla storia di formazione di Nell si intrecciano la decadenza sociale di Hackworth, pi\u00f9 egli si addentra nel mistero della nuova tecnologia del Seme in procinto di affermarsi come rivoluzione tecnologica, e la vicenda di Miranda, attrice interattiva impiegata nell'interfaccia del Sussidiario di Nell fino a divenirne una figura materna, che decide di mettersi alla ricerca della bambina.\nSeguiamo inoltre, come presenza costante nel romanzo, le avventure formative di Nell nel mondo virtuale creato dal Sussidiario per la sua educazione, attraverso storie pedagogiche ispirate alla narrativa fantastica e per ragazzi, con prove di sempre maggior difficolt\u00e0 che spingono Nell a un processo di apprendimento di nuove conoscenze tecnologiche e dinamiche interpersonali."}
{"id": "474935", "revid": "104458", "url": "https://it.wikipedia.org/wiki?curid=474935", "title": "Lambert Adolphe Jacques Qu\u00e9telet", "text": ""}
{"id": "474936", "revid": "47767", "url": "https://it.wikipedia.org/wiki?curid=474936", "title": "Dar\u00edo", "text": ""}
{"id": "474937", "revid": "599013", "url": "https://it.wikipedia.org/wiki?curid=474937", "title": "Ruben Dar\u00edo", "text": ""}
{"id": "474939", "revid": "86599", "url": "https://it.wikipedia.org/wiki?curid=474939", "title": "Cratere Degas", "text": "Degas \u00e8 un cratere d'impatto presente sulla superficie di Mercurio, a 37,12\u00b0 di latitudine nord e 127,99\u00b0 di longitudine ovest, di 54,9\u00a0km di diametro. \nIl cratere \u00e8 dedicato al pittore francese Edgar Degas."}
{"id": "474941", "revid": "1573940", "url": "https://it.wikipedia.org/wiki?curid=474941", "title": "Chiesa di Santa Maria della Vittoria (Roma)", "text": "Santa Maria della Vittoria \u00e8 una chiesa barocca di Roma, situata in via XX Settembre.\nStoria e descrizione.\nDedicata inizialmente a san Paolo e costruita per i Carmelitani Scalzi tra il 1608 e il 1620, la chiesa fu rinominata in occasione della battaglia della Montagna Bianca (presso Praga) nella Guerra dei trent'anni, che vide una temporanea vittoria delle truppe cattoliche su quelle protestanti. Sull'altare maggiore fu posta un'icona della Madonna proveniente dalla Boemia. La dedicazione alla Madonna Regina della Vittoria fu confermata da un breve di Innocenzo X (1644-1655). Architetto della chiesa fu Carlo Maderno.\nLa facciata (1626) \u00e8 invece di Giovanni Battista Soria e si richiama al vicino prospetto di Santa Susanna: \u00e8 su due ordini, con un timpano triangolare alla sommit\u00e0 e un timpano arcuato al di sopra del portale d'accesso. L'interno \u00e8 costituito da un'unica navata coperta da volta a botte ed \u00e8 delimitata da tre cappelle per lato; il soffitto presenta affreschi di Gian Domenico Cerrini (\"Trionfo della Vergine Maria sulle eresie\" nella navata e \"Assunzione della Vergine\" nella cupola)\nSempre all'interno si possono ammirare tre pale d'altare del Domenichino (1630), una del Guercino ed un dipinto di Guido Reni.\nEstasi di Santa Teresa.\nL'attrazione principale \u00e8 l'altare del transetto sinistro, con lo spettacolare gruppo scultoreo dell\"Estasi di santa Teresa d'Avila\", opera di Gian Lorenzo Bernini, compiuta per il cardinale veneziano Federico Corner tra il 1644 e il 1652, durante il pontificato di papa Innocenzo X. La cappella \u00e8 costituita da un altare convesso che apre il suo retroscena in uno spazio ovale, da cui la luce scende da una finestra sul soffitto, invisibile dal punto di osservazione, creando un effetto soprannaturale. Il gruppo scultoreo con santa Teresa d'Avila e l'angelo che le trafigge il cuore con un dardo sono illuminati da una luce che spiove cos\u00ec dall'alto, come guidata dai raggi metallici dorati sullo sfondo.\nL'intero complesso sembra cos\u00ec una sorta di palco teatrale, e il paragone con il mondo scenico \u00e8 esplicitato da Bernini nei rilievi delle pareti laterali, con i personaggi della famiglia Corner che assistono alla scena da due palchetti. Tutto l'insieme \u00e8 decorato da una profusione di ori, affreschi e marmi preziosi. La santa, distesa su una nuvola, esprime la sua sensualit\u00e0 attraverso il piede scalzo; ci\u00f2 contribuisce ad elevare l'emozionalit\u00e0 gi\u00e0 presente attraverso l'estasi. Le numerose pieghe del panneggio sia del manto di santa Teresa che dell'angelo associate alla nuvola riducono al minimo il senso di corporeit\u00e0 delle figure.\nSulla parete laterale esterna sinistra della chiesa \u00e8 possibile notare tre mensole arcuate sporgenti marmoree che sorreggono il complesso in cui trova posto la finestra che dona l'illuminazione apparentemente soprannaturale al gruppo scultoreo del Bernini, un piccolo capolavoro di ingegno che contribuisce al fascino dell'installazione."}
{"id": "474943", "revid": "3447027", "url": "https://it.wikipedia.org/wiki?curid=474943", "title": "James Hopwood Jeans", "text": ""}
{"id": "474945", "revid": "125411301", "url": "https://it.wikipedia.org/wiki?curid=474945", "title": "Giacomo Serpotta", "text": "Si distinse nell'arte dello stucco. Si deve a lui l'invenzione della tecnica detta allustratura.\nLa sua fu una famiglia di scultori: praticarono il mestiere il padre Gaspare, il fratello Giuseppe (con il quale collabor\u00f2 lungamente) e il figlio Procopio.\nBiografia.\nIl principale biografo di Giacomo Serpotta, il sacerdote Filippo Meli, afferma che lo scultore non usc\u00ec mai dalla Sicilia, ma la sua produzione artistica rivela influenze berniniane, in particolare nella statua equestre dedicata a Carlo II e nell\"Estasi di Santa Monica\", in cui sono ravvisabili evidenti analogie con due lavori di Bernini quali il cavallo di Costantino, in Vaticano, e la \"Santa Teresa\". Si form\u00f2 quindi probabilmente a Roma, anche se non vi sono prove storiche per dimostrarlo.\nCertamente nel 1679 era in Sicilia, quando gli fu commissionata per la citt\u00e0 di Messina una statua equestre di Carlo II di Spagna. L'opera venne distrutta nel corso dei moti del 1848, e tutto ci\u00f2 che ne resta \u00e8 un bozzetto che si trova in un museo di Trapani. Inizia con l\"Oratorio di San Manuel Iacono\" (1678) la sua lunga attivit\u00e0 di decoratore in stucco d'interni di edifici sacri nella citt\u00e0 di Palermo, che viveva un periodo fiorente delle arti. Tra le sue opere pi\u00f9 alte ricordiamo le decorazioni degli oratori del Rosario di Santa Cita, del Rosario a San Domenico, di San Lorenzo, la chiesa di San Marco a Vicari, in provincia di Palermo, dove decora tutto l'interno e la chiesa di San Francesco d'Assisi.\nIl Serpotta lavor\u00f2 molto anche ad Alcamo, dove si possono ammirare molte sue opere sparse tra il monastero di San Francesco di Paola (detto \"Badia Nuova\") e la chiesa dei Santi Cosma e Damiano (detta di \"Santa Chiara\" poich\u00e9 annessa al monastero delle clarisse).\nI rilievi di Serpotta, che si dilatano sulle pareti degli edifici come ramificazioni sinuose e sensuali, riflettono solo in parte i motivi della scultura barocca, ma l'interpretano in chiave assolutamente personale e inedita con un gusto che prelude gi\u00e0 chiaramente allo stile rococ\u00f2. I suoi \"Teatrini\", vere e proprie nicchie di grande profondit\u00e0 ed elevata complessit\u00e0, rappresentano un elemento innovativo e geniale che ha cambiato il volto delle decorazioni a stucco nel periodo barocco innovandone il linguaggio formale. Mirabili ed esemplari sono sia quelli dell'Oratorio del Santissimo Rosario in Santa Cita, in cui vengono ripercorsi i misteri gaudiosi e dolorosi, che quelli, altrettanto straordinari anche se mutilati da furti e atti di vandalismo, dell'Oratorio di San Lorenzo, incentrati questa volta sulla vita dei santi Francesco e Lorenzo.\nIn et\u00e0 neoclassica nell'ambito dei viaggi formativi del Grand Tour l'architetto francese L\u00e9on Dufourny esalt\u00f2 l'opera del Serpotta. In et\u00e0 contemporanea sono stati condotti studi approfonditi ed elenchi completi della produzione, osservazioni condotte dal professore e critico d'arte Giulio Carlo Argan e dallo storico d'arte americano Donald Garstang.\nNel 1932, in occasione del secondo centenario della morte di Serpotta lo scultore Antonio Ugo gli ha dedicato un busto in bronzo, collocato nel chiostro di san Domenico.\nOpere.\nPalermo e provincia.\nPalermo.\nCiminna\n1680, Ciclo, apparato decorativo in stucchi della cornine della tela di San Gregorio Magno? (opera incerta)\nBottega dei Serpotta.\nGaspare Serpotta.\nPadre, (1634 - 1670).\nSono documentati interventi decorativi nella chiesa di Sant'Agnese in Agone di Roma.\nGiuseppe Serpotta.\nFratello maggiore (1653 - 1719)\nGiovanni Maria Serpotta.\nFiglio di Procopio Serpotta.\nPietro Antonio Anversa.\nStuccatore. \nDomenico Castelli.\nCollabora alla realizzazione delle decorazioni dell'Oratorio dei Santi Pietro e Paolo e dell'Oratorio di Santa Caterina d'Alessandria all'Olivella.\nProcopio De Ferrari.\nCollabora alla realizzazione delle decorazioni documentate nella chiesa della Madonna dell'Itria di Monreale nel 1677.\nBartolomeo Sanseverino.\nFiglio di Nicol\u00f2 Sanseverino, valente allievo di Giacomo Serpotta, attivo come pittore, scultore plastico e stuccatore, dalla met\u00e0 degli anni '30 agli anni '70 del XVIII secolo.\nGaspare Firriolo.\nGenero di Procopio Serpotta e fratello minore di Giuseppe Firriolo.\nTommaso Firriolo.\nGenero di Giacomo Serpotta, figlio di Angelo e nipote di Gaspare Firriolo.\nProcopio Geraci.\nPrimo marito della sorella Rosalia Serpotta.\nGiuseppe Teresi.\nSecondo marito della sorella Rosalia Serpotta.\nGiuseppe Gianforma.\nGiuseppe Gianforma, palermitano, stabilitosi a Ispica intorno al 1740 ed attivo tra il 1740 ed il 1770 in tutta l'area iblea da Modica a Scicli, da Chiaramonte Gulfi a Noto. Capostipite della bottega omonima, padre e maestro di Gioacchino e Giovanni.\nVincenzo Messina.\nVincenzo Messina."}
{"id": "474946", "revid": "86599", "url": "https://it.wikipedia.org/wiki?curid=474946", "title": "Cratere Delacroix", "text": "Delacroix \u00e8 un cratere d'impatto presente sulla superficie di Mercurio, a 44,35\u00b0 di latitudine sud e 129,45\u00b0 di longitudine ovest. Il suo diametro \u00e8 pari a 158\u00a0km.\nIl cratere \u00e8 dedicato al pittore francese Eug\u00e8ne Delacroix."}
{"id": "474948", "revid": "200154", "url": "https://it.wikipedia.org/wiki?curid=474948", "title": "Igor Stravinski", "text": ""}
{"id": "474950", "revid": "287204", "url": "https://it.wikipedia.org/wiki?curid=474950", "title": "Cratere Derzhavin", "text": "Derzhavin \u00e8 un cratere d'impatto presente sulla superficie di Mercurio, a 46,11\u00b0 di latitudine nord e 36,93\u00b0 di longitudine ovest, nella parte orientale della maglia Shakespeare. Il suo diametro \u00e8 pari a 156\u00a0km.\nIl cratere \u00e8 stato battezzato dall'Unione Astronomica Internazionale in onore del poeta russo Gavriil Romanovi\u010d Der\u017eavin."}
{"id": "474951", "revid": "1305772", "url": "https://it.wikipedia.org/wiki?curid=474951", "title": "Der\u017eavin", "text": "Der\u017eavin, \u2013 \u00e8 un cognome russo di alcuni personaggi"}
{"id": "474953", "revid": "77358", "url": "https://it.wikipedia.org/wiki?curid=474953", "title": "Yaroslav di Kiev", "text": ""}
{"id": "474954", "revid": "287204", "url": "https://it.wikipedia.org/wiki?curid=474954", "title": "Cratere Despr\u00e9z", "text": "Despr\u00e9z \u00e8 un cratere d'impatto presente sulla superficie di Mercurio, a 81,05\u00b0 di latitudine nord e 102,89\u00b0 di longitudine ovest. Il suo diametro \u00e8 pari a 47,05\u00a0km.\nIl cratere \u00e8 stato battezzato dall'Unione Astronomica Internazionale in onore del compositore francese Josquin Despr\u00e9z."}
{"id": "474957", "revid": "27723", "url": "https://it.wikipedia.org/wiki?curid=474957", "title": "Josquin Despr\u00e9z", "text": ""}
{"id": "474958", "revid": "1610933", "url": "https://it.wikipedia.org/wiki?curid=474958", "title": "Cervo comune", "text": ""}
{"id": "474959", "revid": "36426", "url": "https://it.wikipedia.org/wiki?curid=474959", "title": "Despr\u00e9z", "text": ""}
{"id": "474960", "revid": "1573940", "url": "https://it.wikipedia.org/wiki?curid=474960", "title": "Eresus", "text": "Eresus , \u00e8 un genere di ragni cribellati della famiglia degli Eresidi, diffusi nelle regioni calde dell'Europa e del Mediterraneo.\nEtimologia.\nIl nome deriva dal toponimo greco , Ereso, citt\u00e0 dell'isola greca di Lesbo, luogo di rinvenimento dei primi esemplari del genere.\nDescrizione.\nL\"eresus\" ha un corpo piccolo e tozzo, caratterizzato negli esemplari maschi da livree rosse screziate di bianco e nelle femmine da livree nere con piccole aree gialle o bianche. Il genere \u00e8 caratterizzato da un forte dimorfismo sessuale e la femmina \u00e8 molto pi\u00f9 grande del maschio.\nDistribuzione e habitat.\nLe specie di questo genere si trovano in Europa, in Nord Africa e nell'Asia occidentale, di solito vivono sotto le pietre o all'interno dei muschi. Sono capaci di scavare gallerie profonde coperte da una seta spessa e giallastra formata anche da avanzi di alimenti, in particolare di elitre di coleotteri.\nSpecie.\nAl dicembre 2012, il genere comprende 14 specie e 5 sottospecie:"}
{"id": "474961", "revid": "36426", "url": "https://it.wikipedia.org/wiki?curid=474961", "title": "Desprez", "text": ""}
{"id": "474962", "revid": "86599", "url": "https://it.wikipedia.org/wiki?curid=474962", "title": "Cratere Dickens", "text": "Dickens \u00e8 un cratere d'impatto presente sulla superficie di Mercurio, a 73,4\u00b0 di latitudine sud e 155,63\u00b0 di longitudine ovest. Il suo diametro \u00e8 pari a 77,31\u00a0km.\nIl cratere \u00e8 dedicato al romanziere britannico Charles Dickens."}
{"id": "474963", "revid": "287204", "url": "https://it.wikipedia.org/wiki?curid=474963", "title": "Dickens (disambigua)", "text": ""}
{"id": "474964", "revid": "116031208", "url": "https://it.wikipedia.org/wiki?curid=474964", "title": "Kim Fields", "text": " Il suo nome completo \u00e8 Kim Victoria Fields. Sposata con Johnathon Franklin Freeman fra il 1995 e il 2001, \u00e8 stata in quel periodo accreditata con il nome di Kim Fields Freeman. \u00c8 stata alla fine degli anni settanta la prima attrice bambina afroamericana a raggiungere il successo negli Stati Uniti in ruoli non stereotipati. Da allora ha conosciuto una lunga carriera al cinema e alla televisione.\nBiografia.\nKim Fields \u00e8 nata a New York nel 1969, nel pieno della lotta per i diritti civili negli Stati Uniti, con la comunit\u00e0 afroamericana impegnata a contestare l'immagine stereotipata che di essa \u00e8 stata data al cinema e in tv : attori bambini come Steven Perry, Marc Copage, George Spell, Kevin Hooks, Erin Blunt e poi anche Todd Bridges e Gary Coleman si trovavano in prima fila in questa battaglia. La situazione era particolarmente difficile per le bambine afroamericana, il cui modello esclusivo era stato quello di \"Topsy\", la piccola schiava de \"La capanna dello zio Tom\" (1853), personaggio che al di l\u00e0 delle buone intenzioni dell'autore abolizionista Harriet Beecher Stowe si era trasformato in una pietosa caricatura, cui le poche attrici bambine afroamericane del passato (da Dorothy Morrison a Jannie Hoskins e Hannah Washington) si erano dovute loro malgrado adattare. \nKim Fields \u00e8 arrivata al successo con la sitcom \"L'albero delle mele\", andata in onda sulla NBC fra il 1979 e il 1988. In questa serie ha interpretato il ruolo della studentessa Tootie Ramsey, teenager spiritosa e pettegola. Nella prima stagione \u00e8 stata costretta a recitare sui pattini a rotelle in quanto non era abbastanza alta da garantire le giuste angolazioni nelle riprese; un'altra delle sue caratteristiche principali era l'apparecchio portato ai denti per qualche stagione. Pur avendo all'epoca meno di 14 anni, Kim ha dimostrato la sua precoce abilit\u00e0 nel recitare in situazioni drammatiche: il suo personaggio si imbatte in un fotografo pedofilo (ep. 2x14, \"Strane sessioni fotografiche\"), fa abuso di alcolici (ep. 3x01, \"Problema alcoolico\"), si lascia andare a crisi di fanatismo per il proprio idolo dello spettacolo (ep. 3x15, \"Starstruck\"), incontra una ragazza-squillo che vuole farla entrare nel giro della prostituzione (ep. 3x17, \"Fuga\")\nNel 1979 ha interpretato il ruolo di Lidya Haley in \"Radici 2\".\nNel 1980 ha interpretato nel film TV \"I figli del divorzio\" il ruolo drammatico di Denise, una giovane ginnasta che, a causa della separazione dei genitori, inizia a fare abuso di alcolici finendo cos\u00ec per rovinare la sua carriera.\nFra il 1993 e il 1998 ha interpretato il ruolo di Regine Hunter nella sit-com \"Living Single\", mai trasmessa in Italia.\nNella sua carriera ha partecipato inoltre come guest star ad alcuni episodi di altre serie di successo, come \"Mork &amp; Mindy\", \"Il mio amico Arnold\" e \"Willy, il principe di Bel Air\". \nNel maggio 2007, sei anni dopo il divorzio dal primo marito, ha partorito un figlio, Alexander Sebastian, frutto della relazione con Christopher L. Morgan con cui si \u00e8 poi sposata il 31 luglio dello stesso anno.\n\u00c8 laureata in scienze della comunicazione con specializzazione in giornalismo e produzione TV presso l'Universit\u00e0 Pepperdine."}
{"id": "474965", "revid": "86599", "url": "https://it.wikipedia.org/wiki?curid=474965", "title": "Cratere Donne", "text": "Donne \u00e8 un cratere d'impatto presente sulla superficie di Mercurio, a 2,99\u00b0 di latitudine nord e 13,93\u00b0 di longitudine ovest. Il suo diametro \u00e8 pari a 86\u00a0km.\nIl cratere \u00e8 dedicato al poeta britannico John Donne."}
{"id": "474966", "revid": "119698695", "url": "https://it.wikipedia.org/wiki?curid=474966", "title": "Vicente Merino Bielich", "text": "Biografia.\nFu vicepresidente supplente del Cile per dieci giorni dal 3 agosto al 13 agosto 1946, durante un intervallo nel governo del vicepresidente Alfredo Duhalde V\u00e1squez. Inoltre fu capo della stazione navale di Talcahuano, capo della missione navale negli Stati Uniti, direttore generale e comandante in capo della marina, 1944. Ebbe il grado di ammiraglio e fu ministro degli interni nel 1946."}
{"id": "474968", "revid": "3447248", "url": "https://it.wikipedia.org/wiki?curid=474968", "title": "Martin John Rees", "text": ""}
{"id": "474969", "revid": "1305772", "url": "https://it.wikipedia.org/wiki?curid=474969", "title": "Wang Meng", "text": ""}
{"id": "474970", "revid": "1573940", "url": "https://it.wikipedia.org/wiki?curid=474970", "title": "Eretes", "text": "Eretes , \u00e8 un genere di insetti coleotteri appartenente alla famiglia dei Ditiscidi.\nPossiedono livree grigio cenere ornate di una fascia bruna verso l'estremit\u00e0 delle elitre.\nTassonomia.\nComprende le seguenti specie:"}
{"id": "474971", "revid": "86599", "url": "https://it.wikipedia.org/wiki?curid=474971", "title": "Cratere Dostoevskij", "text": "Dostoevskij \u00e8 un gigantesco cratere d'impatto presente sulla superficie di Mercurio, centrato a 44,95\u00b0 di latitudine sud e 176,24\u00b0 di longitudine ovest. Il suo diametro \u00e8 pari a 430,06\u00a0km. \nIl cratere \u00e8 dedicato allo scrittore russo F\u00ebdor Dostoevskij."}
{"id": "474975", "revid": "124459937", "url": "https://it.wikipedia.org/wiki?curid=474975", "title": "Juan Antonio Iribarren", "text": "Fu vicepresidente del Cile dal 17 ottobre al 3 novembre 1946.\nDopo la morte del presidente Juan Antonio R\u00edos (27 giugno 1946), il vicepresidente Alfredo Duhalde V\u00e1squez indisse nuove elezioni presidenziali e si dimise per potervi partecipare. Iribarren resse il governo del Cile dalle dimissioni di Duhalde fino all'insediamento del nuovo presidente eletto, Gabriel Gonz\u00e1lez Videla."}
{"id": "474976", "revid": "17654", "url": "https://it.wikipedia.org/wiki?curid=474976", "title": "Erethizon", "text": ""}
{"id": "474982", "revid": "767487", "url": "https://it.wikipedia.org/wiki?curid=474982", "title": "Ostinato (gruppo musicale)", "text": "Gli Ostinato sono un gruppo musicale indie rock virginiana. Il gruppo si \u00e8 formato in Virginia, nel 1997.\nStoria del gruppo.\nGli \"Ostinato\" sono un trio musicale creato appositamente con la passione di ricerca ed esplorazione di suoni melodici onirici."}
{"id": "474986", "revid": "287204", "url": "https://it.wikipedia.org/wiki?curid=474986", "title": "Cratere Dowland", "text": "Dowland \u00e8 un cratere d'impatto presente sulla superficie di Mercurio, a 53,65\u00b0 di latitudine sud e 180,45\u00b0 di longitudine ovest. Il suo diametro \u00e8 pari a 158\u00a0km.\nIl cratere \u00e8 stato battezzato dall'Unione Astronomica Internazionale in onore del compositore britannico John Dowland."}
{"id": "474988", "revid": "36426", "url": "https://it.wikipedia.org/wiki?curid=474988", "title": "Dowland", "text": ""}
{"id": "474990", "revid": "86599", "url": "https://it.wikipedia.org/wiki?curid=474990", "title": "Cratere D\u00fcrer", "text": "D\u00fcrer \u00e8 un cratere d'impatto presente sulla superficie di Mercurio, a 21,55\u00b0 di latitudine nord e 119,18\u00b0 di longitudine ovest. Il suo diametro \u00e8 pari a 195\u00a0km.\nIl cratere \u00e8 dedicato al pittore tedesco Albrecht D\u00fcrer."}
{"id": "474992", "revid": "15401113", "url": "https://it.wikipedia.org/wiki?curid=474992", "title": "Durer", "text": ""}
{"id": "474995", "revid": "72396", "url": "https://it.wikipedia.org/wiki?curid=474995", "title": "Coltura cellulare", "text": "La tecnologia delle colture cellulari consiste nel far crescere e proliferare cellule, eucariotiche o procariotiche, in ambienti artificialmente controllati, con appositi nutrienti. Si parla di colture di cellule vegetali, animali, o, recentemente, di cellule staminali embrionali (ES). \nCellule derivanti da tessuti animali.\nA differenza degli organismi unicellulari, le cellule degli organismi pluricellulari non sono adattate ad una vita autonoma e la loro sopravvivenza dipende dalla disponibilit\u00e0 di un numero elevato di sostanze (zuccheri, aminoacidi, lipidi, vitamine, ioni ecc.) che le cellule non sono in grado di procurarsi da sole e che normalmente sono presenti in quantit\u00e0 ben controllate all'interno del tessuto in cui esse si trovano. Le cellule animali sono anche molto sensibili a parametri chimico-fisici dell'ambiente in cui si trovano, quale il pH, l'osmolarit\u00e0 la concentrazione di anidride carbonica CO2 e ossigeno molecolare O2, la temperatura e in molti casi la presenza di un substrato adeguato per il loro ancoraggio. \nDato il numero di fattori richiesti per la loro sopravvivenza le cellule derivate da animali sono molto delicate e difficili da mantenere in vita in ambiente artificiale, tuttavia da anni sono note le condizioni che permettono il mantenimento di molti tipi di esse. &lt;br&gt;Le tipiche condizioni di coltura sono ottenute mantenendo le cellule in contenitori di plastica opportunamente trattata (fiasche e piastre da coltura), immerse in appropriati mezzi di coltura (detti anche terreni di coltura) liquidi che contengono disciolte le quantit\u00e0 appropriate delle sostanze necessarie, in incubatori che sono in grado di mantenere controllata la temperatura, la pressione parziale dell'anidride carbonica e l'umidit\u00e0.\nIl problema della sterilit\u00e0.\nUn ulteriore problema che ha reso difficili i tentativi pionieristici di mantenimento di colture cellulari \u00e8 la sterilit\u00e0: i mezzi di coltura sono infatti molto \"appetibili\" per batteri, lieviti e funghi che possono facilmente inquinare le colture cellulari. Questo problema viene affrontato a vari livelli. Tutte le manipolazioni delle colture cellulari vengono fatte in cappe a flusso laminare provviste di filtri HEPA, che limitano la contaminazione occasionale con microrganismi trasportati dall'aria. Tutti i materiali utilizzati per la manipolazione (pipette, piastre da coltura) sono sterili e di norma monouso. Infine, ai terreni di coltura, sterilizzati per filtrazione (con filtri da 0,22 micron), vengono spesso aggiunti antibiotici per limitare la possibilit\u00e0 di inquinamento da parte dei pi\u00f9 comuni batteri.\nTipi di colture cellulari.\nLe cellule che sono mantenute in coltura possono derivare direttamente dalla dissociazione di un tessuto (colture cellulari primarie) o possono derivare da colture precedenti (ad esempio colture secondarie o terziarie). Nella maggior parte dei casi, tuttavia, le cellule derivate dalla dissociazione di tessuti hanno una limitata capacit\u00e0 replicativa e tendono a diventare \"senescenti\". Vi sono tuttavia \"linee cellulari\" che sono in grado di replicarsi indefinitamente in coltura e che vengono spesso usate come modelli sperimentali. Le cellule di tali linee sono derivate da colture primarie di tumori o da manipolazioni genetiche di colture primarie non tumorali. Tali manipolazioni, collettivamente chiamate \"immortalizzazione\", prevedono l'inserimento di specifici geni virali o anche la sola propagazione per molti passaggi di una coltura primaria. &lt;br&gt;Le linee cellulari possono essere mantenute, per tempo indefinito, ibernate a bassa temperatura (al di sotto di -60 \u00b0C, ma tipicamente a -192 \u00b0C, in azoto liquido). \nLe cellule mantenute in coltura tendono a cambiare con il passare del tempo. L'origine di tali cambiamenti \u00e8 sia genetica (mutazioni, perdita di cromosomi o parte di essi) sia epigenetica (ad esempio: metilazione del DNA). Linee cellulari derivate dalla stessa linea cellulare originaria, ma mantenute separate in differenti laboratori per molto tempo, tendono ad acquisire alcune caratteristiche proprie. \u00c8 pertanto necessario tenere conto di queste differenze per interpretare risultati sperimentali.\nRecentemente, si stanno diffondendo le colture cellulari tridimensionali grazie alla loro maggiore similitudine con i tessuti. Alcuni protocolli per la loro produzione sono ormai standardizzati.\nUn ulteriore tipo di coltura cellulare \u00e8 la cosiddetta coltura organotipica, nella quale una fettina di tessuto mantiene in vitro molte caratteristiche presenti nell'organo originale. Tali colture vengono utilizzate per studiare la fisiologia di organi in cui la struttura del tessuto ha una particolar importanza, come per esempio i tessuti neurali (G\u00e4hwiler, B.H., 1981. Organotypic monolayer cultures of nervous tissue. J. Neurosci. Methods 4, 329-342).\nUsi.\nLe colture cellulari vengono utilizzate nella ricerca come modello sperimentale in innumerevoli tipi di esperimenti. Esse sono utilizzate per analizzare l'effetto di farmaci e verificare la mutagenicit\u00e0 e cancerogenicit\u00e0 delle sostanze. Vengono utilizzate come modello in cui studiare effetto dell'espressione di particolari geni.&lt;br&gt;\nIl mantenimento in coltura di cellule \u00e8 un passaggio fondamentale per la produzione di organismi transgenici, la produzione di anticorpi monoclonali, di proteine ricombinanti, la produzione di alcuni tipi di vaccini. L'Universit\u00e0 di Maastricht ha messo a punto nel 2008 una tecnica di coltura cellulare in grado di ottenere carne sintetica."}
{"id": "474997", "revid": "92578339", "url": "https://it.wikipedia.org/wiki?curid=474997", "title": "Eretismo", "text": "L'eretismo (dal greco \"ereth\u00edzein\", irritare), in medicina, \u00e8 uno stato di aumentata eccitabilit\u00e0, generalizzato o circoscritto.\nIn quanto tale si considera malattia psicogena. Esistono poi altre forme come quella cardiovascolare e quella mercuriale.\nL'eretismo mercuriale.\nL'eretismo mercuriale \u00e8 un sintomo della sindrome da inalazione di mercurio, caratterizzata da eccessiva timidezza e fobia sociale.. Questa era comune in Inghilterra tra i cappellai, poich\u00e9 usavano il mercurio per la feltratura.\nL'eretismo cardiovascolare.\nL'eretismo cardiovascolare si verifica quando il cuore e i vasi arteriosi provocano battiti violenti che vengono di solito avvertiti da chi ne \u00e8 affetto. La causa scatenante pu\u00f2 essere uno sforzo fisico, anche minimo, nei soggetti emotivi o nervosi. Una sindrome abbastanza simile all'eretismo cardiovascolare, ma dagli effetti pi\u00f9 accentutati, si verifica quando esiste un'insufficienza aortica.\nL'eretismo tiroideo.\nTra i sintomi psicosomatici dovuti ad un gozzo tiroideo pu\u00f2 esservi l'eretismo. In questi soggetti si manifesta ipereccitabilit\u00e0, cardiopalmo ed un senso di costrizione al collo non giustificato dalle dimensioni della ghiandola tiroidea (che invece quando supera certi limiti pu\u00f2 causare costrizione vera e quindi dispnea)."}
{"id": "474999", "revid": "287204", "url": "https://it.wikipedia.org/wiki?curid=474999", "title": "Cratere Dvor\u00e1k", "text": "Dvor\u00e1k \u00e8 un cratere d'impatto presente sulla superficie di Mercurio, a 9,33\u00b0 di latitudine sud e 12,06\u00b0 di longitudine ovest. Il suo diametro \u00e8 pari a 75\u00a0km.\nIl cratere \u00e8 stato battezzato dall'Unione Astronomica Internazionale in onore del compositore boemo Anton\u00edn Dvo\u0159\u00e1k."}
{"id": "475002", "revid": "1573940", "url": "https://it.wikipedia.org/wiki?curid=475002", "title": "Eretmochelys imbricata", "text": "La tartaruga embricata (Eretmochelys imbricata ) \u00e8 una tartaruga marina della famiglia delle Cheloniidae. \u00c8 l'unica specie del genere Eretmochelys.\nDescrizione.\nLo scudo \u00e8 convesso, a forma di cuore e presenta quattro paia di scudi laterali. Le piastre cornee sono caratteristicamente sovrapposte come gli embrici di un tetto ed a ci\u00f2 \u00e8 dovuto il nome della specie. La testa \u00e8 ben sviluppata, con un becco molto appuntito e simile a quello dei rapaci. Le zampe anteriori sono larghe, con due unghie a forma di spina sul margine anteriore. La corazza \u00e8 bruno-giallastra con marmoreggiature nere. Pu\u00f2 misurare fino a 90\u00a0cm.\nTassonomia.\nSono state descritte due sottospecie:\nDistribuzione e habitat.\nLa specie ha un ampio areale essendo diffusa nella fascia tropicale dell'Oceano Atlantico (sottospecie \"E. imbricata imbricata\"), Pacifico e Indiano (\"E. imbricata bissa\").\nBiologia.\nAlimentazione.\nSebbene sia onnivora, ha una dieta essenzialmente basata sulle spugne. Studi sulla dieta delle popolazioni caraibiche hanno dimostrato che essa \u00e8 costituita per il 70-95% da spugne della classe Demospongiae, in particolare di specie appartenenti agli ordini Astrophorida, Spirophorida e Hadromerida. Predilige in particolare le specie ricche di spicole silicee, come \"Ancorina\" spp., \"Geodia\" spp., \"Ecionemia\" spp. e \"Placospongia\" spp..\nAlcune delle spugne che rientrano abitualmente nella dieta della tartaruga embricata, come \"Aaptos aaptos\", \"Chondrilla nucula\", \"Geodia gibberosa\", \"Tethya actinia\", \"Spheciospongia vesparum\" e \"Suberites domuncula\", sono altamente tossiche (talora letali) per la maggior parte degli altri organismi marini.\nOltrech\u00e9 di spugne, \"E. imbricata\" si nutre anche di alghe e di celenterati come le attinie, le meduse e la caravella portoghese (\"Physalia physalis\").\nRiproduzione.\nSi riproduce da febbraio a luglio, a seconda che ci si sposti da sud verso nord. Scava nidi di circa 50\u00a0cm e ogni femmina pu\u00f2 deporre un centinaio di uova che schiudono in 45-55 giorni.\nConservazione.\nLa Lista rossa IUCN classifica questa specie come in pericolo critico di estinzione.Al pari delle altre specie di Cheloniidae \"E. imbricata\" \u00e8 inserita nella Appendice I della CITES."}
{"id": "475004", "revid": "287204", "url": "https://it.wikipedia.org/wiki?curid=475004", "title": "Dvorak", "text": ""}
{"id": "475010", "revid": "30297", "url": "https://it.wikipedia.org/wiki?curid=475010", "title": "Raydaytona", "text": ""}
{"id": "475011", "revid": "104265", "url": "https://it.wikipedia.org/wiki?curid=475011", "title": "Nokia N80", "text": "Il Nokia N80 \u00e8 uno smartphone Nokia Nseries.\nIl terminale si basa sul sistema operativo Symbian 9.1 ed \u00e8 basato sulla piattaforma Serie 60 3rd Edition.\nUscito in Italia nell'aprile 2006, era all'epoca uno degli smartphone pi\u00f9 completi prodotti dalla Nokia. Questo smartphone \u00e8 stato prodotto anche nella versione \"Internet Edition\" alla quale \u00e8 stata aggiunta la connessione Wi-Fi.\nFunzionalit\u00e0 multimediali.\nFotocamera.\nL'N80 \u00e8 dotato di una fotocamera digitale da 3 megapixel interpolati fino a 3,2 con obiettivo in vetro a fuoco fisso: normale 4,7mm o macro (senza autofocus).\n\u00c8 dotato di molte impostazioni avanzate per la fotocamera, come ad esempio il bilanciamento del bianco, compensazione esposizione, flash, saturazione/nitidezza ecc.\nOltre alla fotocamera principale possiede anche una seconda fotocamera sul fronte, da 0,3 megapixel (640x480 pixel), che viene utilizzata per effettuare videochiamate.\nLettore musicale.\n\u00c8 presente un lettore musicale che tra gli altri formati supporta AAC, MP3 e WMA.\nRadio.\n\u00c8 presente un programma per ascoltare la radio FM, che per\u00f2 non \u00e8 compatibile con il sistema RDS ma sfrutta la tecnologia Visual Radio, scarsamente utilizzata dalle radio italiane.\nSono necessarie le cuffie per ascoltarla poich\u00e9 il loro cavo fa da antenna, nonostante questo una volta inserito l'auricolare si pu\u00f2 attivare la riproduzione dall'altoparlante.\nMemoria.\nIl Nokia N80 \u00e8 dotato di 40Mb di memoria interna, inoltre ha a disposizione uno slot miniSD per espandere la memoria fino a 2Gb.\nProgrammi per Symbian S60 3rd edition.\n\u00c8 possibile installare solo programmi sviluppati appositamente per la Serie 60 terza edizione a causa della mancata retro-compatibilit\u00e0 con le vecchie versioni Symbian. Di fatto per\u00f2 il porting delle pi\u00f9 note applicazioni \u00e8 avvenuto in tempi molto brevi, nonostante le limitazioni di sicurezza imposte dalla Nokia. \nSupporto J2ME.\n\u00c8 presente il supporto per programmi Java2 Micro Edition."}
{"id": "475012", "revid": "31470", "url": "https://it.wikipedia.org/wiki?curid=475012", "title": "Codice a ridondanza ciclica", "text": ""}
{"id": "475014", "revid": "702184", "url": "https://it.wikipedia.org/wiki?curid=475014", "title": "Francesco Barone", "text": "Biografia.\nLaureato in Filosofia a Torino nel 1946 come allievo di Augusto Guzzo e Nicola Abbagnano, visse a Viareggio. Professore ordinario di Filosofia teoretica all'Universit\u00e0 di Pisa (1957), dove fu preside della facolt\u00e0 di Lettere e filosofia dal 1967 al 1968, fu poi docente di Filosofia della scienza (1987) nonch\u00e9 direttore dell'Istituto di Filosofia nella stessa universit\u00e0 (1960-80). Insegn\u00f2 anche Filosofia morale alla Scuola Normale Superiore di Pisa dal 1958 al 1974.\nSi dedic\u00f2 soprattutto a studi di storia e filosofia della scienza, pubblicando numerosi libri. Nel 1979 cur\u00f2 l'edizione italiana delle opere di Niccol\u00f2 Copernico. Socio nazionale dell'Accademia delle scienze di Torino (dal 12 febbraio 1985), della Societ\u00e0 Nazionale di Scienze, Lettere e Arti in Napoli, e dell'Accademia Nazionale dei Lincei, a Milano fu presidente del Centro del C.N.R. di studi del pensiero filosofico del Cinquecento e del Seicento in relazione ai problemi della scienza.\nPensiero.\nParticolarmente interessato alla filosofia di Nicolai Hartmann, Barone ne trasse spunto per un confronto tra la dottrina realistica e quella neoidealista. La sua riflessione filosofica si sarebbe poi focalizzata sui problemi epistemologici e della filosofia della scienza.\nCome pubblicista affront\u00f2 temi etico-politici sul rapporto tra individuo e societ\u00e0 dal punto di vista del pensiero liberale.\nIl tema principale delle opere di Barone riguarda la filosofia della scienza e la storia della scienza e della tecnica. Si deve a lui la prima pubblicazione in Italia di una monografia sulla filosofia neopositivistica.\nIl suo pensiero si contraddistingue per lo stretto rapporto tra epistemologia e storiografia della scienza, settore, questo, in cui Barone ha preso in particolare considerazione il tema della nascita dell'astronomia moderna, da Niccol\u00f2 Copernico a Keplero e Galilei.\nIntorno agli anni sessanta, inoltre, Barone si \u00e8 dedicato con particolare attenzione agli sviluppi culturali, epistemologici e filosofici della nascente informatica."}
{"id": "475018", "revid": "1332920", "url": "https://it.wikipedia.org/wiki?curid=475018", "title": "Erethizon dorsatum", "text": "Lursone (Erethizon dorsatum ) \u00e8 un grosso roditore appartenente alla famiglia degli Eretizontidi, i porcospini del Nuovo Mondo. Le sue grosse dimensioni ne fanno il secondo roditore pi\u00f9 grande del Nordamerica dopo il castoro.\nTassonomia.\nL'ursone (dal francese \"ourson\", \u00abgiovane orso\u00bb) appartiene alla famiglia degli Eretizontidi, che raggruppa una decina di specie di roditori spinosi di grossa taglia presenti in tutta l'America ma, soprattutto, nelle regioni calde dell'America centrale e meridionale. La specie \u00e8 la sola appartenente a questa famiglia che vive dal Messico all'Alaska. L'origine degli Eretizontidi \u00e8 di difficile datazione. I primi roditori comparvero in America meridionale all'inizio dell'Oligocene, meno di 40 milioni di anni fa, e si conoscono alcuni Eretizontidi fossili rinvenuti in Patagonia risalenti all'et\u00e0 oligocenica e antecedenti perci\u00f2 ai generi contemporanei. L'antenato nordamericano dell'ursone, \"Erethizon\", comparve alla fine del Pliocene, 2,5 milioni di anni fa, e sembrerebbe derivare dal genere \"Coendou\", un porcospino sudamericano a coda prensile. Per quanto riguarda l'ursone, \"E. dorsatum\", la sua origine risale all'era Quaternaria, al Pleistocene medio, circa 1 milione di anni fa, ma la sua evoluzione \u00e8 ancora in gran parte misteriosa, poich\u00e9 i resti fossili sono estremamente rari. I sistematici raggruppano tutti i porcospini con le cavie, le nutrie e i cincill\u00e0 nell'infraordine dei Caviomorfi, ma s'ignora se i porcospini dell'Africa e quelli del Nuovo Mondo siano tra loro parenti stretti. Alcuni ricercatori, riprendendo la spiegazione dell'arrivo delle scimmie nel continente americano, ipotizzano un'eventuale traversata dell'Atlantico avvenuta in tempi remoti su zattere di fortuna. La parassitologia \u00e8 in grado di suffragare questa tesi, poich\u00e9, in effetti, sia in \"Hystrix\", il porcospino del Vecchio Mondo, sia nelle specie del Nuovo Mondo, appartenenti ai generi \"Erethizon\" e \"Coendou\", si rinviene lo stesso verme parassita. Con ogni probabilit\u00e0, l'antenato di questo parassita ha attraversato l'Atlantico in compagnia degli avi degli Eretizontidi. Altri paleontologi rifiutano tuttavia quest'idea e sostengono la tesi secondo la quale le specie presenti nell'America meridionale sarebbero qui giunte, in un'epoca in cui l'istmo di Panama non esisteva, provenendo dall'America settentrionale attraverso un ponte di isole. Non \u00e8 stato per\u00f2 trovato alcun fossile, n\u00e9 in Canada n\u00e9 negli Stati Uniti, che possa considerarsi loro antenato e confermare tale ipotesi.\nSottospecie.\nVengono riconosciute sette sottospecie di ursone, distinte in base all'areale che occupano. La pi\u00f9 comune di esse \u00e8 di gran lunga quella nominale, \"E. d. dorsatum\" (), diffusa dalla Nuova Scozia all'Alberta e dalla Virginia allo Yukon. \"E. d. picinum\" occupa un areale poco esteso ristretto a Quebec nord-orientale e Labrador. \"E. d. couesi\" , diffusa dal Messico settentrionale al Colorado, \u00e8 la sottospecie pi\u00f9 meridionale. \"E. d. bruneri\" occupa il Midwest, dall'Arkansas al Montana. Le ultime tre razze sono diffuse nelle regioni occidentali del continente. Procedendo da sud a nord incontriamo \"E. d. epixanthus\" , \"E. d. nigrescens\" e \"E. d. myops\" .\nDescrizione.\nDimensioni.\nL'ursone presenta una lunghezza testa-corpo compresa tra 64,5 e 68 cm e una coda compresa tra 14,5 e 30 cm. Il peso varia tra 3,5 e 7 kg, ma alcuni maschi raggiungono i 18 kg.\nAspetto.\nGrosso roditore dai movimenti lenti, del tutto a suo agio sugli alberi, l'ursone o porcospino del Nuovo Mondo assomiglia solo superficialmente agli Istricidi, i suoi cugini del Vecchio Mondo. La sua pelliccia \u00e8 formata da peli lunghi ed ispidi, tra i quali rimangono nascosti numerosissimi aculei appuntiti. Solo l'estremit\u00e0 del muso, il ventre e l'interno delle zampe sono sprovvisti di questi ultimi validi mezzi di difesa. Sul ventre, il pelo \u00e8 scuro, quasi nero, mentre il mantello dorsale presenta un notevole contrasto di colori (nero, bianco, marrone chiaro e scuro). La vista dell'ursone \u00e8 acuta, ma solo a piccole distanze. Per cercare il cibo o per trovare una \"partner\", quest'animale si affida infatti maggiormente all'olfatto. L'udito sembra essere efficiente.\nAnche se l'aspetto esteriore dell'ursone pu\u00f2 variare in modo considerevole a seconda delle regioni e degli individui, il numero di aculei presenti (30.000) \u00e8 sempre costante: quando questi cadono, rispuntano in poche settimane.\nIn primavera i peli di borra, pi\u00f9 corti e soffici dei peli di giarra, si rinnovano, dopo i mesi di penuria di cibo della cattiva stagione, con il ritorno a un'alimentazione ricca di proteine. Tale fenomeno \u00e8 stato osservato, verso il mese di maggio, dal ricercatore canadese Roze nello Stato di New York, il quale ha stabilito che questi peli cadono in circa 6 giorni.\nL'ursone pu\u00f2 camminare al suolo, vivere sugli alberi e anche attraversare uno stagno a nuoto. Nonostante i suoi aculei non siano cavi, sono leggeri e probabilmente lo aiutano a galleggiare. Lo zoologo canadese F. Banfield si sorprese quando, trovandosi in canoa su di un lago, incontr\u00f2 un ursone che nuotava, in modo regolare, con la flemma abituale. In confronto con gli altri mammiferi arboricoli, il porcospino del Nuovo Mondo \u00e8 pi\u00f9 pesante: pu\u00f2 raggiungere un peso record tra i roditori che si nutrono di foglie e di germogli. Tuttavia, se fosse pi\u00f9 pesante, questo animale sarebbe in difficolt\u00e0 nel raggiungere le sottili estremit\u00e0 dei rami. Quando si sposta sugli alberi, l'ursone si appoggia sul ventre o sulla coda. Lo sfregamento continuo sulle cortecce potrebbe nuocere agli organi situati sul ventre se essi non fossero protetti: le 2 paia di mammelle della femmina (uno pettorale e l'altro addominale) sono perci\u00f2 coperte e l'apparato genitale del maschio si trova al riparo in una specie di cloaca. Inoltre, alcuni muscoli speciali, raccordati al \"baculum\" (o osso penico), lo traggono all'indietro: grazie a questa protezione, l'animale non rischia di ferirsi. Nel 1983, osservando un ursone la cui zampa posteriore sinistra era paralizzata, senza dubbio in seguito a una caduta, Roze si sorprese nel vedere che l'animale era tuttavia capace di arrampicarsi sugli alberi e di raggiungere la cima dei rami, avvolgendo la coda intorno alla zampa su cui non poteva fare affidamento, al fine di bilanciare il peso e ottenere una certa simmetria con l'arto destro.\nBiologia.\nComportamento.\nIl porcospino americano \u00e8 provvisto di notevoli risorse difensive e non teme grandi pericoli. Il comportamento conferma che l'animale \u00e8 conscio delle sue possibilit\u00e0: quando si sposta al suolo, infatti, non tenta minimamente di dare prova di discrezione. Tutto quello che si pu\u00f2 vedere di questo roditore, se lo si guarda dietro, \u00e8 il contrasto tra i colori scuri della parte superiore della coda e della linea del dorso e il colore, molto pi\u00f9 chiaro, dei fianchi e della macchia che individua il capo. Altri due segnali, uno acustico e l'altro olfattivo, completano il suo sistema d'intimidazione visiva. Di fronte al pericolo, infatti, l'ursone batte ripetutamente i denti e diffonde un odore cos\u00ec acre da provocare la lacrimazione anche a distanza di qualche metro. Questo odore viene prodotto da una ghiandola situata alla base della coda, nell'area chiamata \u00abrosetta\u00bb, dove la pelle \u00e8 nuda e non sono presenti pigmenti. A dispetto di questi segnali, tuttavia, l'ursone non pu\u00f2 sempre evitare gli scontri, sia con i suoi simili sia con altri animali, soprattutto con un orsetto lavatore o con un cane. In tal caso, l'ultima risorsa dell'ursone \u00e8 il vello, provvisto di aculei orientabili in tutte le direzioni. Per difendersi, l'animale abbassa la testa e punta verso l'assalitore le lunghe \u00ablance\u00bb di 10 centimetri, poste sul dorso e sulla nuca. Gli aculei si spezzano con estrema facilit\u00e0 perch\u00e9 la loro connessione con la pelle del roditore \u00e8 fragile, ma se si conficcano nel muso dell'avversario possono rivelarsi fatali, dato che impediscono all'animale colpito di nutrirsi. L'area colpita dagli aculei si gonfia e si infetta, e qualsiasi tentativo, da parte dell'ursone, di liberarsi degli aculei risulta vano.\nBench\u00e9 decisamente pi\u00f9 piccoli, anche gli aculei della coda vengono utilizzati nel corso delle battaglie: in un attimo, le loro punte affondano nel corpo dell'avversario. Da tali confronti scaturiscono combattimenti rumorosi che si svolgono al suolo o sugli alberi, durante i quali gli aculei e i peli volano o si disseminano ai piedi delle piante. Dotati di zampe molto agili, gli ursoni si liberano rapidamente degli aculei conficcati nel loro corpo da altri ursoni. Tuttavia, se si trovano troppo in profondit\u00e0 nelle carni, gli aculei possono rimanervi per mesi, o anche per tutta la vita dell'animale.\nTerritorio.\nNel corso dell'anno, l'ursone ha abitudini piuttosto solitarie, e s'incontra in siti con \"habitat\" molto diversi tra loro, dalla tundra nordica fino alle lande semidesertiche messicane, all'estremo meridionale del suo areale. Questo roditore sembra trovarsi particolarmente a suo agio nelle foreste miste, trascorrendo molto tempo al suolo sotto le conifere, soprattutto in primavera e in estate, e preferendo invece rimanere sui rami degli alberi a foglie caduche. Malgrado il peso e l'apparente goffaggine, l'ursone si arrampica con abilit\u00e0, aiutandosi con la coda e con le unghie per recarsi su rami talvolta molto sottili e raggiungere il cibo. Il palmo nudo delle mani e dei piedi gli consente una buona aderenza alla corteccia. Per dormire, si sistema indifferentemente sui rami, dove si cela tra il fogliame, o a terra, dove non tenta per nulla di nascondersi confidando nelle proprie difese naturali. Attivo per tutto l'anno, l'ursone \u00e8 un roditore di indole tranquilla e compie spostamenti molto limitati, percorrendo non pi\u00f9 di 100-200 metri al giorno. La distanza tra il suo territorio estivo e quello in cui trascorre l'inverno \u00e8 di solito compresa tra gli 8 e i 10 chilometri, ma pu\u00f2 essere anche inferiore (480 metri secondo uno studio effettuato nel Michigan). Le estensioni che vengono esplorate durante l'inverno sono ancora pi\u00f9 esigue: da 5 a 6 ettari soltanto, che l'animale percorre in ragione di 8 metri al giorno. Quando le risorse alimentari sono povere, l'ursone preferisce non nutrirsi e tende a subire un dimagrimento, pur restando ben protetto dal freddo. D'estate, al contrario, il suo territorio copre da 14 a 100 ettari e l'animale percorre 150 metri al giorno: in questo periodo, si nutre in abbondanza accumulando le riserve di grasso sufficienti a superare i rigori invernali. La densit\u00e0 della popolazione varia in funzione delle risorse alimentari disponibili e del tipo di vegetazione. Gli estremi registrati sono 0,77 ursoni per chilometro quadrato in Arizona e 9,5 nel Wisconsin; la media \u00e8 5-8 animali per chilometro quadrato.\nDurante i periodi di attivit\u00e0, nonostante i loro territori vitali si sovrappongano in gran parte, gli ursoni non presentano alcun comportamento gregario, restando solitari e indifferenti nei confronti dei loro simili. Tale clima di \u00abneutralit\u00e0\u00bb regna anche in seno a concentrazioni occasionali di animali (in corrispondenza di un sito in cui il cibo \u00e8 abbondante) e gli scontri per il possesso di un albero, per esempio, sono piuttosto rari. L'ursone tollera la compagnia dei propri simili soprattutto durante l'inverno, quando il freddo lo spinge a condividere con altri lo stesso rifugio. La temperatura del luogo prescelto aumenta infatti grazie alla presenza di pi\u00f9 individui, e ci\u00f2 riduce la perdita energetica di ciascun animale. Cos\u00ec, durante l'inverno, si possono vedere anche 6 ursoni radunati, per esempio, in una casa abbandonata, un rifugio sicuro e confortevole.\nRiproduzione.\nL'ursone, abitualmente tranquillo e solitario, diviene agitato e rumoroso nel mese di settembre, quando inizia la stagione degli amori. Le femmine possono avere pi\u00f9 cicli successivi se i primi non vengono seguiti dalla fecondazione. Ciascun periodo di estro dura da 25 a 30 giorni e il periodo di ricettivit\u00e0 \u00e8 di sole 8-12 ore. Prima e dopo ciascun ciclo, la femmina respinge rudemente gli approcci del maschio: al di fuori del periodo riproduttivo, infatti, l'apparato genitale femminile \u00e8 chiuso da una forte membrana vaginale, che scompare alla fine dell'estate per favorire l'emissione delle secrezioni odorifere destinate ad attirare il maschio. Tra settembre e novembre, la femmina in calore inizia ad attirare il compagno molti giorni prima dell'estro: questo comportamento consente cos\u00ec ai \"partner\" di abituarsi l'uno all'altro. La femmina emette gridi per chiamare il maschio e diffonde un odore che quest'ultimo identifica immediatamente.\nQuanto pi\u00f9 sono numerosi i maschi che si trovano in prossimit\u00e0 di una femmina, tanto pi\u00f9 la competizione pu\u00f2 farsi aspra. Il ricercatore americano U. Roze, che ha osservato questa specie per pi\u00f9 di 10 anni tra i monti Catskill, nello Stato di New York, ha raccolto 1474 aculei impigliati tra gli alberi seguendo per una mattinata 3 maschi e 1 femmina. Gli ursoni si infliggono spesso reciprocamente violenti colpi di coda, sollevando gli aculei e mordendosi con crudelt\u00e0. Per sopravvivere \u00e8 tuttavia sufficiente che i roditori si liberino immediatamente degli aculei del rivale conficcati nel proprio corpo, quando questi si trovano in punti raggiungibili. La seduzione della femmina \u00e8 un compito che pu\u00f2 richiedere molti giorni. All'inizio, questa respinge il maschio, gli volta il dorso e non esita a colpirlo con violenti colpi di coda se osa avvicinarsi troppo. Quando poi si rifugia in cima a un ramo, il \"partner\" resta fermo vicino al tronco, dove pu\u00f2 rimanere in attesa per ore o da cui pu\u00f2 allontanarsi per tentare un approccio partendo da un altro ramo. Se la femmina si sposta, il maschio ne percepisce l'odore, e ci\u00f2 gli indica se la sospirata compagna \u00e8 in grado di riprodursi. Man mano che l'estro si avvicina, la femmina diviene pi\u00f9 socievole. Il maschio dapprima le si accosta di lato, poi avanza grugnendo e si solleva sulle zampe posteriori aspergendola con un forte getto di urina. Se non \u00e8 pronta, la \"partner\" si scrolla con vigore; in caso contrario, si lascia bagnare. Successivamente, il corteggiamento pu\u00f2 proseguire a terra, dove si svolge la maggior parte degli accoppiamenti.\nLo zoologo canadese F. Banfield ha osservato le precauzioni prese dai \"partner\" nel corso dell'accoppiamento: per evitare di infliggersi pericolose ferite con gli aculei, la femmina solleva il treno posteriore, abbassa gli aculei e sposta un poco la coda di lato. Nel giro di qualche ora possono succedersi pi\u00f9 accoppiamenti, poi la coppia si separa. La membrana vaginale che si riforma subito pu\u00f2 avere un ruolo nella fecondazione o, al contrario, pu\u00f2 ridurre le possibilit\u00e0 di accoppiamento con altri maschi. La gestazione, molto lunga per un roditore, dura da 205 a 215 giorni (la stessa durata, praticamente, si osserva nei Cervidi).\nLe femmine in genere partoriscono un solo figlio, che nasce tra aprile e giugno e pesa tra 340 e 640 grammi. \u00c8 coperto da un pelo scuro e ha gli occhi aperti. L'allattamento sembrerebbe molto lungo, anche se non tutti i ricercatori sono d'accordo sulla sua durata esatta. Sembra che allo stato selvatico il piccolo si alimenti, almeno in parte, del latte della madre per quasi 4 mesi. I suoi aculei non sono ancora in grado di difenderlo ed esso, poich\u00e9 per qualche giorno non riesce ad arrampicarsi sugli alberi, si nasconde sotto le pietre e tra le radici, mentre la madre, che trascorre la giornata in alto sull'albero, lo raggiunge al suolo durante la notte.\nAlimentazione.\nL'ursone \u00e8 uno dei rari erbivori delle zone temperate che si nutre essenzialmente di foglie, seguendo un regime alimentare pi\u00f9 comune nelle regioni tropicali, dove gli alberi non perdono tutte le foglie nella stessa stagione. Almeno in certi periodi dell'anno il suo \"habitat\" gli offre foglie in abbondanza, che per\u00f2 non sono mai molto nutrienti, e di cui esso si ciba soprattutto durante l'estate, mentre d'inverno preferisce il legno. Per compensare lo scarso apporto nutritivo di questi alimenti, l'ursone deve assorbirne una quantit\u00e0 notevole, pari a 450 grammi al giorno. Poich\u00e9 solo una piccola parte di questo volume \u00e8 digeribile, l'animale ne restituisce quotidianamente un quinto sotto forma di escrementi dall'aspetto di una falce di luna. In primavera, l'ursone si nutre di germogli, piccoli rami, foglie tenere, e non esita a cercare riparo a terra. In particolare, gradisce le foglie giovani dei pioppi e dei tigli, ma si nutre anche di nenufari: senza azzardarsi a immergersi per raggiungerne i fiori, si bagna tuttavia per raccogliere le loro grandi foglie. In estate, si ciba in abbondanza, oltre che di foglie, anche di erbe, di corteccia e di arbusti, soprattutto di betulla bianca e di pioppo. Nelle vicinanze delle zone coltivate, trova di suo gusto il trifoglio, l'erba medica e il mais allo stadio lattiginoso. Quando sopraggiunge l'inverno, l'ursone \u00e8 obbligato ad alimentarsi solo con il legno degli alberi, o piuttosto con la loro parte viva presente al di sotto della corteccia, il cambio; in altri casi, pu\u00f2 anche spezzare piccoli rami o raccogliere aghi di conifere. Perci\u00f2, il roditore frequenta pini e abeti delle foreste dell'America settentrionale, non disdegnando il legno tenero di alcune caducifoglie come l'acero, il faggio e il tiglio. Dopo che l'ursone \u00e8 passato, il tronco dell'albero appare accuratamente scortecciato: gli incisivi hanno lavorato come un raschietto molto preciso, scalfendo la pianta dall'alto verso il basso fino a \u00abdenudarla\u00bb. Durante la sua alacre opera, il roditore si \u00e8 mantenuto avvinghiato al tronco grazie alle lunghe unghie robuste, sostenendosi anche con il supporto della coda. L'ursone ha bisogno anche di sali minerali e di calcio, perci\u00f2 rosicchia tutte le ossa che trova, soprattutto le corna dei Cervidi che costituiscono per lui una vera leccornia.\nDistribuzione e habitat.\nL'area di distribuzione dell'ursone \u00e8 limitata all'America settentrionale. L'animale \u00e8 il solo della sua famiglia a essersi spostato nella zona boreale, temperata o fredda. Lo si rinviene all'estremo Nord del Messico, nella parte occidentale degli Stati Uniti, in Canada, dal Pacifico all'Atlantico (ma non nel Nord-Est), e in Alaska. \u00c8 assente in numerose isole della costa pacifica. \u00c8 presente ad Anticosti, ma non a Terranova, tra Labrador e Nuova Scozia. Dalla tundra dell'Alaska ai semideserti del Messico settentrionale, occupa ambienti molto vari, anche se \u00e8 nelle foreste temperate che si trova maggiormente a suo agio.\nLa presenza di questo roditore \u00e8 legata alla quantit\u00e0 di cibo disponibile, e per questa ragione la densit\u00e0 di popolazione varia da un luogo all'altro. In alcune regioni secche, l'ursone frequenta solo zone privilegiate: fondovalle, sponde boscose dei fiumi o ancora, a nord, pendii riparati e coperti di cespugli. \u00c8 totalmente assente, al contrario, da tutte le aree orientali e sud-orientali degli Stati Uniti (sud di Minnesota, Wisconsin, Michigan e Pennsylvania), anche se vi crescono foreste rigogliose. Altri fattori, di ordine climatico o alimentare, hanno impedito o impediscono al porcospino del Nuovo Mondo di installarvisi e di viverci stabilmente. La presenza di resti fossili in Alabama, Virginia Occidentale, Missouri e Florida testimonia che, in epoche passate, questo animale ha frequentato quei luoghi, dai quali \u00e8 per\u00f2 presto scomparso. Non si trova, invece, alcuna traccia dell'ursone nella zona meridionale del bacino del Mississippi. Nella parte nord-occidentale del suo areale e intorno ai Grandi Laghi, il porcospino del Nuovo Mondo dipende, per la propria sussistenza, da una particolare conifera, \"Tsuga canadensis\". Nella regione delle Cascate, nello Stato di Washington, l'albero pi\u00f9 importante per la sua sopravvivenza \u00e8 \"Pseudotsuga menziesii\", oltre a un'altra conifera, \"Tsuga heterophylla\". In inverno, riesce a sopravvivere nello Stato dell'Oregon grazie a un pino delle Montagne Rocciose, \"Pinus ponderosa\". Durante la bella stagione, l'ursone rimane spesso a terra, dove approfitta della vegetazione del sottobosco.\nParallelamente a queste variazioni legate all'et\u00e0 della foresta, le popolazioni della specie subiscono fluttuazioni pi\u00f9 o meno regolari che raggiungono picchi demografici dopo un intervallo di tempo dell'ordine di 12-20 anni. Il meccanismo che presiede a tali oscillazioni non \u00e8 ben noto, ma \u00e8 senza dubbio legato ai cicli vegetali, pi\u00f9 o meno ricchi a seconda degli anni. Si \u00e8 notato, inoltre, che quando le querce producono ghiande in quantit\u00e0, per esempio in Nuova Inghilterra, gli ursoni trascorrono molto tempo a spezzare i piccoli rami per raccoglierne i frutti e le foglie. Per quanto riguarda l'acqua, l'ursone soddisfa il proprio fabbisogno idrico grazie alla quantit\u00e0 contenuta nel cibo che consuma. Non ha quindi bisogno, in estate, di scendere dalle creste montane in quota, dove i ruscelli sono in secca, per raggiungere i corsi d'acqua a fondovalle, poich\u00e9 il suo nutrimento gli fornisce i liquidi sufficienti.\nA dispetto delle proprie difese personali e dell'atteggiamento vigile, gli ursoni hanno almeno due nemici temibili: un parassita, l'acaro della rogna, e, soprattutto, un predatore, la martora di Pennant, che gli americani chiamano \"fisher\" (pescatore) e gli indiani \"pekan\". Questa martora (\"Martes pennanti\") \u00e8 il solo carnivoro americano capace di cacciare gli ursoni in piena salute. Al contrario, altri animali (coyote, lupi, linci rosse e gufi reali americani) si avventano sugli ursoni solo se questi sono ammalati oppure indeboliti dalle privazioni invernali. In ogni caso, questo tipo di cattura \u00e8 sempre episodico e solo di rado privo di pericolo per l'assalitore. Il pekan \u00e8 in grado di vincere l'ursone mordendolo ripetutamente alla testa fino a stordirlo. Poich\u00e9 questo predatore \u00e8 di taglia confrontabile con quella della sua vittima, non esita a inseguirla sia sugli alberi sia al suolo. Per aggredirlo, la martora gira intorno al roditore rapidamente, per avvistarne la testa e cercare di morderla prima che il roditore abbia il tempo di girarsi e di colpirla con gli aculei della coda. I morsi spossano la vittima talvolta fino alla morte: la martora allora la divora, lasciando solo ossa, peli e aculei. L'ursone pu\u00f2 venire attaccato anche da un puma, che lo cattura senza grandi difficolt\u00e0 e senza adottare particolari precauzioni: aiutato dalla taglia, infatti, il leone di montagna non teme molto gli aculei conficcati nella sua carne. Il puma \u00e8 per\u00f2 troppo raro per rappresentare un pericolo concreto.\nRapporti con l'uomo.\nIl porcospino del Nuovo Mondo ha sempre suscitato l'interesse dell'uomo, che gli ha anche attribuito molteplici ruoli nelle antiche tradizioni. Oggi, tuttavia, alcuni continuano a considerare l'ursone alla stregua di un nemico delle foreste, dimenticando per\u00f2 che queste sono state danneggiate pi\u00f9 dall'intervento dell'uomo e dal fuoco che dal roditore.\nNelle foreste orientali dell'America del Nord, alcune trib\u00f9 di indiani vengono indicate col nome generico di \u00abIndiani del Porcospino\u00bb. \u00c8 il caso, per esempio, dei Micmac del New Brunswick e della Nuova Scozia e dei Montagnais del Quebec orientale. Questo preciso nome collettivo rispecchiava un tempo una effettiva realt\u00e0: ossia quella degli indiani che, non praticando l'agricoltura, in estate si nutrivano dei prodotti della caccia, della pesca in acque dolci e di tutto ci\u00f2 che raccoglievano nella foresta (frutti, tuberi, semi e radici). In inverno, i carib\u00f9 e le alci, allontanatisi dal gelido Grande Nord, costituivano, per queste trib\u00f9, la parte essenziale della loro alimentazione, mentre l'autunno rappresentava un periodo di grave carenza di risorse alimentari. Quando il gelo precedeva la neve, era impossibile approvvigionarsi di crostacei e molluschi d'acqua dolce e, quanto ai grandi ungulati (soprattutto wapiti), la loro cattura diveniva troppo difficile: di conseguenza, solo il porcospino assicurava loro la sopravvivenza. Nel XVII secolo, i Gesuiti francesi che accompagnavano i primi coloni riportarono testimonianze in cui si descriveva nei dettagli la caccia al porcospino. Gli scritti di padre Lejeune (1633) evocano un certo autunno in cui, dopo una caccia particolarmente infruttuosa, un ursone \u00abgrosso come un maialino da latte\u00bb era stato sufficiente per salvare un'intera trib\u00f9 in cerca di buoni terreni di caccia. Una volta mangiato l'animale, i resti ricevevano un trattamento particolare: dovevano essere bruciati o venivano gettati in un fiume, perch\u00e9 non finissero in alcun modo in pasto ai cani. Gli indiani ritenevano infatti che il porcospino si offrisse per salvare loro la vita e che meritasse, per tale ragione, il pi\u00f9 grande rispetto. In Quebec, tra i canadesi di origine indiana si ritiene che l'ursone non vada inutilmente ucciso, solo per diletto, poich\u00e9 \u00e8 l'unico animale che l'uomo sperduto nelle foreste pu\u00f2 catturare senza armi per trarne nutrimento.\nPrima dell'arrivo degli europei, gli indiani dell'America settentrionale avevano sempre utilizzato gli aculei dell'ursone come ornamento e come moneta di scambio. In seguito questi \u00abgioielli\u00bb furono sostituiti da collane di conchiglie che gli indiani chiamavano \"wampum\". Gli aculei venivano lavorati, ordinati per dimensione, spesso colorati e inseriti ad arte in supporti di pelle di cervo o di corteccia. Le diverse tinture utilizzate erano a base di terra, cenere e coloranti vegetali. Con le pelli degli ursoni, anch'esse lavorate, si potevano fare cinture, mocassini, vari capi d'abbigliamento, tabacchiere e borse di tutti i tipi, utili nella vita all'accampamento e durante le migrazioni periodiche di questi popoli nomadi. Si rimane stupiti nello scoprire l'importanza dello sfruttamento artigianale di questi aculei in zone in cui la specie non esisteva. Ci\u00f2 era dovuto al commercio intenso che si instaurava tra le trib\u00f9 che abitavano nelle foreste e quelle che risiedevano nelle grandi pianure, l\u00e0 dove, per la totale mancanza di alberi, il porcospino del Nuovo Mondo non poteva vivere.\nUna volta svuotati, gli aculei dell'ursone potevano essere utilizzati per raccogliere lo sciroppo di acero. Gli indiani sfruttavano pure altre parti del corpo del porcospino. Le ragazze, per esempio, possedevano pettini costruiti con i peli della zona inferiore della coda del roditore: in effetti, i peli radi usati dall'animale per aderire meglio ai tronchi degli alberi si rivelavano perfetti per adornare le capigliature femminili. Giungendo nel Nuovo Mondo, anche gli europei dedicarono un'attenzione particolare, soprattutto culinaria, all'ursone. In tempi recenti, l'animale veniva ancora cucinato, anche se con qualche rischio: nel 1934, infatti, una persona mor\u00ec nel giro di 12 ore per aver ingerito un aculeo insieme con un panino alla carne di porcospino (la ferita interna si era infettata e non fu pi\u00f9 possibile guarirla). All'ursone sono state imputate varie distruzioni. Questo animale, capace di rosicchiare non solo le cortecce, ma anche altre sostanze, molto diverse tra loro, danneggia per esempio i fili elettrici o alcuni compensati di cui gradisce la colla, o, ancora, attacca i remi e gli scafi delle imbarcazioni. Alcuni ambientalisti hanno inoltre esagerato l'entit\u00e0 dei danni causati dall'ursone alle foreste, o piuttosto alle piantagioni di alberi ornamentali o da frutto. Secondo alcune stime, un solo animale \u00e8 in grado di provocare danni per 6000 dollari, ma in realt\u00e0 tali \u00abmisfatti\u00bb sono del tutto eccezionali. In passato, negli Stati Uniti, venivano elargite ricompense ai cacciatori di ursone. Nel 1979, l'ultimo Stato ad abolire questa pratica fu il New Hampshire."}
{"id": "475023", "revid": "20264", "url": "https://it.wikipedia.org/wiki?curid=475023", "title": "Rete sentieristica europea", "text": "La rete sentieristica europea \u00e8 una rete di sentieri escursionistici di lunghezza estremamente elevata che attraversano l'Europa. Definita dalla European Ramblers' Association, in generale fa uso di sentieri preesistenti come i sentieri GR - Grand Randonn\u00e9e. Tutti questi cammini attraversano diversi paesi, al contrario della maggior parte dei sentieri a lunga percorrenza europei che si trovano invece in un'unica nazione o regione. In Italia, l'organizzazione incaricata di tracciare, segnare e contribuire alla manutenzione dei Sentieri Europei \u00e8 la FIE - Federazione Italiana Escursionismo.\nIl primo sentiero a lunga percorrenza \u00e8 stato il sentiero blu nazionale, realizzato nel 1938 in Ungheria. In seguito la creazione dell'Unione europea ha permesso la realizzazione di percorsi trans-nazionali.\nLista dei sentieri.\nQui la lista dei dodici sentieri europei a lunga distanza, che rendono percorribile un totale di circa 55.000 km in Europa:\n\u00c8 inoltre assimilabile ai sentieri europei il seguente cammino:"}
{"id": "475027", "revid": "767487", "url": "https://it.wikipedia.org/wiki?curid=475027", "title": "Eretmosaurus rugosus", "text": "L'eretmosauro (Eretmosaurus rugosus) \u00e8 un rettile marino estinto, appartenente ai plesiosauri. I suoi resti sono stati ritrovati in strati del Giurassico inferiore (Sinemuriano, circa 190 milioni di anni fa) in Inghilterra. \nDescrizione.\nPer certi versi l'eretmosauro assomigliava molto al pi\u00f9 noto \"Plesiosaurus\", suo contemporaneo. Le maggiori dimensioni e il collo pi\u00f9 lungo, per\u00f2, lo distinguono da quest'ultimo. L'eretmosauro era lungo anche 7 metri, anche se l'esemplare meglio conservato (uno scheletro completo ma privo di cranio) non doveva superare i 5 metri. Le vertebre di \"Eretmosaurus\" possedevano una superficie notevolmente rugosa, eccezion fatta per le parti articolari. In realt\u00e0 questa caratteristica, che si riteneva essere una caratteristica esclusiva di \"Eretmosaurus\", \u00e8 stata poi riscontrata in altri plesiosauri ed \u00e8 probabilmente dovuta all'ontogenesi.\nClassificazione.\nI primi fossili attribuiti a questo animale vennero descritti da Richard Owen nel 1840 sotto il nome di Plesiosaurus rugosus; erano tuttavia vertebre isolate, dal caratteristico aspetto \"rugoso\". Lo stesso Owen, nel 1865, attribu\u00ec alla medesima specie uno scheletro completo, privo di cranio. Fu per\u00f2 Harry Govier Seeley, nel 1874, ad attribuire questo scheletro a un genere nuovo, \"Eretmosaurus\" appunto, e quindi a coniare il nome \"Eretmosaurus rugosus\" sulla base di questo fossile. La confusione tassonomica fu notevole: solo nel 1994 Brown e Bardet richiesero alla International Commission on Zoological Nomenclature di istituire come olotipo di \"Eretmosaurus\" lo scheletro senza testa, e non le vertebre isolate (peraltro non diagnostiche).\nIl collo eccezionalmente lungo (le vertebre cervicali erano oltre 35) pone \"Eretmosaurus\" come un possibile antenato dei successivi elasmosauri, che dominarono la scena nei mari del Cretaceo (Bardet, 1995). Le vertebre, in ogni caso, sono pi\u00f9 corte di quelle degli elasmosauri cretacei. Altre ricerche (Brown, 1981) hanno considerato \"Eretmosaurus\" un plesiosauro basale, forse vicino alla differenziazione tra forme a collo lungo (plesiosauri veri e propri) e a collo corto (pliosauri). Ulteriori studi hanno avvicinato \"Eretmosaurus\" ai microcleididi (un gruppo di plesiosauri tipici del Giurassico inferiore), di cui questo animale era forse il pi\u00f9 antico rappresentante (Benson et al., 2012).\nPaleobiologia.\nCon tutta probabilit\u00e0 l'eretmosauro utilizzava il suo lungo e flessibile collo come una fiocina, predando qualunque cosa gli capitasse a tiro e che potesse essere ingoiata intera. Principalmente le sue prede dovevano essere cefalopodi dal corpo molle e veloci pesci.\nSignificato del nome.\nIl nome generico \"Eretmosaurus\" deriva dalla parola greca \"eretmos\" (\"remo\") e da \"sauros\" (\"lucertola\"), in riferimento alle potenti zampe trasformate in strutture simili a pagaie, presenti in tutti i plesiosauri. All'epoca della denominazione operata da Seeley, infatti, gli scienziati ritenevano che i plesiosauri \"remassero\" con le loro grandi pagaie; ricerche successive hanno invece indicato che questi animali nuotavano in un modo molto simile a quello dei leoni marini, usando una forma modificata di \"volo\" sott'acqua. L'epiteto specifico, \"rugosus\", \u00e8 in riferimento alle vertebre particolarmente corrugate."}
{"id": "475028", "revid": "309289", "url": "https://it.wikipedia.org/wiki?curid=475028", "title": "Kama (affluente del Volga)", "text": "La Kama (; in tartaro \"\u00c7ulman\") \u00e8 un fiume della Russia europea orientale, importantissimo affluente del Volga nel quale confluisce dalla sinistra idrografica; \u00e8 in realt\u00e0 anche pi\u00f9 grande del Volga stesso prima della loro unione.\nPercorso.\nNasce da alcuni modesti rilievi (alture della Kama) nella parte nordorientale della Repubblica Autonoma dell'Udmurtia, dirigendosi dapprima verso nord ed entrando dopo poco nel territorio della oblast' di Kirov; piega successivamente verso est-nordest, entra nel kraj di Perm' e, poco dopo, curva nuovamente prendendo direzione meridionale.\nPoco prima della citt\u00e0 di Perm' si volge verso sudovest, direzione che mantiene, mediamente, per parecchie centinaia di chilometri prima di dirigersi, poco dopo Sarapul, in direzione occidentale fino alla sua foce nel Volga in un ramo del bacino di Samara.\nBacino idrografico.\nIl bacino idrografico della Kama copre circa mezzo milione di chilometri quadri, e costituisce pi\u00f9 di un terzo della superficie totale del bacino del Volga. Grazie anche ai collegamenti con i bacini idrografici dei fiumi Pe\u010dora e Dvina Settentrionale, il fiume, unitamente ai suoi affluenti, ha sempre rivestito una grossa importanza come via di comunicazione.\nLa Kama riceve le acque di molte decine di tributari, i maggiori dei quali sono Vi\u0161era, Jajva, Kos'va, \u010cusovaja, Belaja, Ik, dalla sinistra idrografica, Kosa, In'va, I\u017e e Vjatka, dalla destra.\nLa Kama tocca diversi centri urbani di una certa rilevanza: primo fra tutti \u00e8 Perm', seguono alcune grosse citt\u00e0 industriali come Nabere\u017enye \u010celny, Berezniki, Salavat, Solikamsk, Sarapul; altri centri pi\u00f9 piccoli sono \u010cajkovskij, Elabuga e Neftekamsk.\nLa Kama \u00e8 stata sbarrata in diversi punti del suo corso a fini idroelettrici; i maggiori bacini che si sono venuti a formare sono il bacino della Kama, (fra Perm' e Berezniki), il bacino di Votkinsk (a monte della citt\u00e0 di \u010cajkovskij), il bacino di Ni\u017enekamsk e, seppure solo parzialmente interessato dal corso della Kama, il bacino di Samara.\nNella zona del basso corso del fiume sono localizzati importanti giacimenti di petrolio."}
{"id": "475035", "revid": "17654", "url": "https://it.wikipedia.org/wiki?curid=475035", "title": "Narratore autodiegetico", "text": ""}
{"id": "475041", "revid": "1924342", "url": "https://it.wikipedia.org/wiki?curid=475041", "title": "Hanson (gruppo musicale)", "text": "Gli Hanson sono un gruppo musicale statunitense formatosi nel 1992.\nStoria.\nL'esordio ed il successo commerciale (1995-2000).\nI componenti della band sono tre fratelli, agli inizi ancora bambini, originari di Tulsa, nell'Oklahoma: Clarke Isaac Hanson (chitarra) detto Ike, Zachary Walker Hanson (batteria) detto Zac e Jordan Taylor Hanson (pianoforte) detto Tay.\nInizialmente la band si faceva chiamare Hanson Brothers, ma per sbaglio venivano chiamati \"Handsome Brothers\" e quindi optarono per il solo cognome, Hanson.\nSono conosciuti principalmente per il successo ottenuto nel 1997 con la hit \"MMMBop\", contenuta nell'album \"Middle of Nowhere.\"\nDallo stesso album di debutto mondiale uscirono inoltre come singoli e video musicali: \"Where's The Love\", \"I Will Come To You\", \"Weird\" e \"Thinking Of You\".\nIn precedenza, avevano realizzato due album studio autoprodotti, \"Boomerang\" e \"Mmmbop\" destinati al mercato locale. Nel secondo \u00e8 presente una versione diversa del brano Mmmbop contenunto in \"Middle Of Nowhere\".\nNello stesso anno di debutto di \"Middle Of Nowhere\", la band pubblica un album di canzoni natalizie, composto sia da cover che da brani propri, intitolato \"Snowed In\" e il VHS (in seguito anche DVD) intitolato \"Hanson: Tulsa, Tokyo, &amp; the Middle Of Nowhere\", che ripercorre la storia della band, con una versione inedita del video \"Where's The Love\" e il backstage sia di questo video che di \"Mmmbop\", interviste, riprese video fatte dalla stessa band, tappe del tour internazionale, ospitate nelle radio, e il successo di \"Mmmbop\".\nIl 6 maggio \u00e8 stato dichiarato \"Hanson Day\" in Oklahoma dal governatore \"Frank Keating\". Il 6 maggio \u00e8 il giorno corrisponde all'uscita dell'album che ha reso celebre la band: Middle Of Nowhere, conosciuto anche con l'abbreviazione \"MON\".\nNel 1998 pubblicano \"3 Car Garage: The Indie Recordings '95-'96\" che raccoglie una selezione delle canzoni e cover del secondo album autoprodotto dalla band (\"Mmmbop\"). Un prodotto casereccio apprezzato e destinato solo alle fans. L'et\u00e0 della band all'epoca si aggirava sugli 11-12 anni. All'epoca la voce principale era quella del chitarrista Isaac e il pi\u00f9 piccolo della band Zac non sempre era presente all'interno delle canzoni. In sottofondo si pu\u00f2 sentire il rumore del registratore, era infatti cos\u00ec che gli Hanson producevano musica, autoregistrandosi nel garage di casa. L'album contiene la long version della canzone \"Mmmbop\", mai uscita come singolo. Dall'album venne pubblicato il video live della canzone \"River\" interpretata durante l' \"Albertane Tour\". Sempre nello stesso anno pubblicano una raccolta live, dell\"Albertane Tour\" del 1998 intitolata appunto \"Live From Albertane\" seguita dal vhs \"The Road To Albertane\", contenente le principali tappe dei concerti tenuti dalla band in America e le loro impressioni.\nParteciparono poi all'annuale edizione (la 40\u00aa) dei Grammy Award, vincendo nella categoria Miglior Artista Emergente e Miglior Canzone dell'Anno (\"Mmmbop\").\nNel 2000, dopo un periodo di ombra, esce il loro quarto album studio, il secondo sotto una major, dal titolo \"This Time Around\", trainato dal singolo \"If Only\" e successivamente da \"This Time Around\" e \"Save Me\".\nAlbum dal sound meno pop del precedente e che non riscosse lo stesso successo di vendite: 8 milioni di copie di \"Middle Of Nowhere\" contro il solo milione di \"This Time Around\". L'etichetta sotto cui la band si trova all'epoca chiese quindi un nuovo album pi\u00f9 vicino ad uno stile pop commerciale.\nLo stesso anno la band pubblica un DVD del tour di \"This Time Around\" dal titolo \"Live At Fillmore\", mai uscito in Italia.\nDurante il periodo di fama internazionale, la band non ha mai tenuto concerti in Italia, ma ha partecipato al Festivalbar. Nel 1997 in anteprima mostr\u00f2 Mmmbop e nel 2000 a Napoli \"If Only\".\nL'abbandono della major e la nascita della loro etichetta discografica: \"3 Car Garage Records\" (2003).\nNel 2003, dopo che l'album proposto dalla band alla propria casa discografica venne bocciato dalla stessa (era in produzione gi\u00e0 dal 2001), gli Hanson rescindono il contratto e fondano una loro casa discografica, la \"3 Car Garage Records\". \"3 Car Garage\", oltre ad essere la raccolta delle loro canzoni autoprodotte da bambini (\"3 Car Garage: The Indie Recordings '95-'96\") \u00e8 il posto dove gli Hanson producevano musica prima di diventare famosi: il garage della loro abitazione di Tulsa.\nLe successive pubblicazioni ed il documentario sulla crisi discografica-musicale (2003-2005).\nPrima di tornare con il nuovo album la band sul proprio sito ufficiale nel 2003 pubblica l'EP dal titolo \"Underneath Acoustic\" a preannunciare l'uscita nel 2004 negli Usa di \"Underneath\", 2005 per l'Italia.\nDal nuovo album studio due furono i singoli estratti: \"Penny &amp; Me\", che ottenne buoni riscontri e \"Lost Without Each Other\" che invece pass\u00f2 inosservata. L'album venne definito dalla stessa band \"di transizione\", tra il vecchio stile pop e uno pi\u00f9 rock.\nIn America \"Underneath\" debutta alla numero Uno della Billboard Independent Albums Chart, rimanendo poi in classifica per 11 settimane. In Italia l'album sar\u00e0 poco apprezzato a livello di vendite, ottenendo per\u00f2 una buona critica.\nNel 2004 per la prima volta la band si esibisce in un vero concerto in Italia. Si esibiscono allo Zoe Club di Milano, il 10 novembre, (data facente parte dell\"Underneath Acoustic Tour\") ad anticipare l'uscita nel gennaio 2005 dell'album.\nDopo il primo tutto esaurito, la band il 3 aprile 2005 si esibisce in una data, facente parte stavolta del \"Live &amp; Electric Tour\", al Rolling Stone di Milano, ad anticipare l'uscita nell'ottobre 2005 dell'album \"The Best of Hanson: Live &amp; Electric\".\nNel 2004 la band pubblica un documentario dal titolo \"Strong Enough To Break\" (come la canzone d'apertura di \"Underneath\"). Il tema del filmato \u00e8 la storia della band e le problematiche relative al mercato discografico nonch\u00e9 il duro cammino per riuscire a produrre musica. Questo documentario fu selezionato per l\"Hollywood Film Festival\" e divenne oggetto di studio nelle scuole musicali di NYU e USC. Gli Hanson difatti nel 2005 fecero tappa in diversi college mostrando il documentario, tenendo lezione ed esibendosi nei campus. Il documentario, in un primo momento disponibile per l'acquisto sul sito ufficiale dalla band, venne distribuito gratuitamente via podcast (suddiviso in 13 episodi) su iTunes.\nNel novembre del 2005 l'ex major della band pubblica una raccolta intitolata \"Hanson: Mmmbop The Collection\" e nel 2006 \"20th Century Masters \u2013 The Millennium Collection: The Best of Hanson\" che comprendono una selezione di brani sia dei loro precedenti album studios sia delle raccolte natalizia, live e dei loro esordi.\nL'impegno umanitario e l'era \"The Walk\" (2006-2008).\nIl 1\u00ba dicembre 2006 gli Hanson tornano dopo un vero e proprio viaggio spirituale nel Sudafrica, e pubblicano una canzone per la giornata mondiale contro l'AIDS. Tale canzone \u00e8 stata venduta esclusivamente attraverso internet per riconoscere il World AIDS Day; si intitola \"Great Divide\" e contiene la partecipazione di un coro di bambini del Sudafrica.\nIl 100% dei proventi derivanti dalla vendita della canzone \u00e8 stato donato in beneficenza, per la costruzione di un ospedale a Soweto, Sudafrica.\n\"The Walk\", il sesto album della band, esce negli USA nel luglio del 2007; in Italia viene pubblicato dalla label indipendente Planet Records il 21 marzo 2008, e il singolo apripista \u00e8 sempre \"Great Divide\".\nIl disco \u00e8 accompagnato anche da vario materiale video: da \"Taking The Walk\", un nuovo documentario ottenibile via podcast, che testimonia l'esperienza africana del gruppo ma soprattutto il lungo processo dell'album \"The Walk\"; in secondo luogo, il DVD di una performance unplugged di alcuni brani scelti dall'album, dal titolo \"The Walk Live &amp; Acoustic\".\nIl 5 maggio 2007, la band celebra i primi dieci anni di \"Middle Of Nowhere\": tenendo un concerto in un'atmosfera intima, riproponendo in una chiave insolita quasi tutto il loro disco di debutto; questo live \u00e8 stato registrato e distribuito in DVD sotto il nome di \"Middle Of Nowhere Acoustic\". Sia l'album che il DVD di questa serata sono stati pubblicati solo sul sito della band.\nNell'estate 2008 la band concretizza nuovi progetti, tra cui la pubblicazione di nuovo materiale dal vivo e le riprese di una seconda versione del videoclip di \"Great Divide\"; e riparte dal settembre dello stesso anno con nuove tappe del suo \"The Walk Around The World\".\nAd ottobre, escono sotto il nome di \"Taking The Walk\" sia un libro (che raccoglie testimonianze, stralci, fotografie sull'attivit\u00e0 umanitaria del gruppo e sulle cosiddette \"camminate\" benefiche e di sensibilizzazione, tenute in compagnia dei fans prima di alcuni concerti), sia un EP di brani inediti che vedono sempre la speranza, la solidariet\u00e0 e la condizione umana come temi centrali delle liriche.\nTra dicembre 2008 e gennaio 2009, gli Hanson rientrano ancora una volta in studio, per lavorare su nuovo materiale creativo in vista di quello che dovr\u00e0 essere il loro settimo album.\nProgetti paralleli: i Tinted Windows (2008-2009).\nTra il 2008 e il 2009 Taylor fonda una nuova band, i \"Tinted Windows\", insieme al chitarrista James Iha (ex Smashing Pumpkins e A Perfect Circle), al batterista Bun E. Carlos (Cheap Trick) e al bassista Adam Schlesinger (Fountains of Wayne).\nL'album dal titolo omonimo al nome del gruppo musicale esce con il singolo \"Kind Of A Girl\".\n\"Stand Up Stand Up\" e \"Shout It Out\" (2009-2012).\nNel maggio del 2009 la band ha pubblicato negli Stati Uniti d'America l'EP live acustico \"Stand Up Stand Up\". L'ep \u00e8 stato registrato al \"Tulsa Little Theatre\".\nInizialmente disponibile sul sito della band e in seguito su iTunes e altri negozi digitali l'8 dicembre 2009, \u00e8 uscito nei principali negozi musicali Usa. Contiene 5 canzoni, scritte e prodotte dagli Hanson: \"These Walls\", \"Carry You There\", \"Use Me Up\", \"Waiting For This\", \"World's On Fire (Full Version)\".\nL'uscita negli Stati Uniti d'America del loro nuovo album studio, \"Shout It Out\", \u00e8 stata annunciata per l'8 giugno 2010. In Europa l'album non \u00e8 stato pubblicato, mentre \u00e8 stato pubblicato nel novembre 2011 su iTunes Italia nelle due versioni Standard e Deluxe. Tra le collaborazioni illustri, figurano nomi come quello di Conor Oberest, Jerry Hey arrangiatore di Michael Jackson, \"Babbitt\" e i \"Yeah Yeah Yeahs\".\nL'album contiene dodici tracce: \"Waiting For This\", \"Thinking Bout Somethin\", \"Kiss Me When You Get Home\", \"Carry You There\", \"Give a Little\", \"Make It Out Alive\", \"And I Waited\", \"Use Me Up\", \"These Walls\", \"Musical Ride\", \"Voice in the Chorus\" e \"Me Myself and I\".\nIl primo singolo estratto dall'album, \"Thinking 'Bout Somethin\", \u00e8 disponibile digitalmente dal 27 aprile 2010; la song premi\u00e8re \u00e8 stata pubblicata online.\nIl video musicale \u00e8 stato girato a Tulsa da Todd Edwards e vede la presenza di un'immensa folla di persone (oltre 300 comparse tra ballerini professionisti e fans della band) che iniziano a ballare in mezzo alla strada. Il video, distribuito online dalla band, ricrea scenari e lo stile del film \"The Blues Brothers\".\nPrima dell'uscita del nuovo album gli Hanson hanno effettuato a primavera 5 concerti a New York, al \"Blender Theatre\" (\"Greamercy\"), dal 26 al 30 aprile e questo mini tour \u00e8 stato denominato \"5 of 5\".\nOgni concerto \u00e8 stato dedicato ad uno degli studio album (in ordine cronologico) della band (esclusi i primi due album indipendenti del 1995 e del 1996) e proposto in una versione acustica ed inedita fino a presentare nell'ultimo della serie, in anteprima, la nuova uscita discografica:\nIl primo maggio gli Hanson hanno partecipato al \"Bamboozle Festival\" 2010 nel New Jersey.\nLa band ha pubblicato su iTunes la cover di \"Furry Walls\", disponibile in Italia dal 28 giugno 2010. La canzone originale ha reso celebre \"Aldous Snow\", personaggio del film \"In viaggio con una rock star\", interpretato da Russell Brand.\nNel 2011 la band ha presenziato al \"MIDEM\" in Francia (una grande conferenza di musica) e ha annunciato una possibile pubblicazione dell'album \"Shout It Out\" in Europa. In questa occasione ha organizzato uno \"special acoustic show\" gratuito denominato \"Meet Me In The Middle\" a Londra per il 1 febbraio 2011 alle ore 20 al \"100 Club\".\nLa band ha reso possibile la visione gratuita e legale del medesimo show nel loro sito per lo streaming, gi\u00e0 utilizzato nello scorso dicembre in occasione delle festivit\u00e0 natalizie.\nNel febbraio 2011 il brano \"Give a Little\" \u00e8 stato estratto come secondo singolo dall'album \"Shout It Out\".\nLa band, il 22 dello stesso mese, ha distribuito online il videoclip della canzone che si \u00e8 posizionata in pochi giorni alla numero 1 del sito Vh1.com.\nQuesto video, come il precedente, prevede molte comparse nel ballo, selezionate anche tra i fans della band.\nNell'autunno 2011 \u00e8 iniziato lo \"Shout It Out World Tour\" e la band \u00e8 tornata in Europa tenendo un concerto, data unica italiana, ai Magazzini Generali di Milano, domenica 20 novembre 2011.\nIl 18 maggio 2012, hanno pubblicato sul loro sito un EP di inediti, dal titolo \"No Sleep for Banditos\".\n\"Get the Girl Back\" e \"Anthem\" (2013).\nIl 9 aprile 2013, \u00e8 uscito il nuovo singolo \"Get the Girl Back\", gi\u00e0 in prevendita sull'iTunes Store statunitense e di cui \u00e8 stato pubblicato il video musicale in anteprima il 4 aprile su MTV e poche ore dopo ufficialmente nel loro canale ufficiale di YouTube.\nIl singolo anticipa l'uscita del loro sesto album in studio, \"Anthem\".\nLa band, nello stesso comunicato pubblicato in data 1\u00ba aprile, ha annunciato le tappe del nuovo tour, \"Anthem World Tour\", che \u00e8 iniziato il 18 luglio da Buenos Aires.\n\"Finally It'a Christmas\" (2017) e \"String Theory\" (2018).\nNel 2017 gli Hanson hanno pubblicato il loro secondo album natalizio, \"Finally It'a Christmas\" pubblicato il 27 ottobre 2017.\nNel luglio 2018, gli Hanson hanno annunciato un tour sinfonico e un album di accompagnamento, intitolato \"String Theory\". Il tour \u00e8 iniziato nell'agosto 2018, mentre l'album \u00e8 stato pubblicato il 9 novembre 2018."}
{"id": "475042", "revid": "1543377", "url": "https://it.wikipedia.org/wiki?curid=475042", "title": "Eretria", "text": "Eretria () \u00e8 un comune della Grecia situato nella periferia della Grecia Centrale (unit\u00e0 periferica dell'Eubea) con 12.218 abitanti secondo i dati del censimento 2001.\nGeografia fisica.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 169\u00a0km\u00b2 e la popolazione \u00e8 passata da 5.969 a 12.218 abitanti.\nFu un'importante citt\u00e0 greca sulla costa occidentale dell'Eubea (Negroponte), quasi di fronte alla foce dell'Asopo.\nStoria.\nLa citt\u00e0, coinvolta sin dall'VIII secolo in continue guerre contro Calcide per la supremazia sull'isola Eubea (si ricordi per esempio la guerra lelantina), tanto da risultare distrutta in seguito a una guerra con quest'ultima, support\u00f2 nel 499 a.C. la rivolta ionica e per questo motivo venne distrutta nuovamente dalle truppe persiane durante la prima guerra persiana. Fu popolata fino all'et\u00e0 romana, poi decadde per l'impaludamento della zona.\nLa moderna citt\u00e0 di Eretria (provincia di Calcide) fu costituita nel 1824, dopo l'indipendenza della Grecia, ed \u00e8 ora una localit\u00e0 turistica. Gli scavi archeologici cominciarono nel 1890 e furono portati a termine nel 1964 dal Servizio Archeologico Greco in collaborazione con la Swiss School of Archaeology in Greece, che vi stabil\u00ec anche un proprio museo archeologico. Il pi\u00f9 importante sito \u00e8 considerato quello del Tempio di Apollo Dafneforo."}
{"id": "475043", "revid": "767487", "url": "https://it.wikipedia.org/wiki?curid=475043", "title": "Trey Azagthoth", "text": "Unico membro fisso dei Morbid Angel, \u00e8 ritenuto uno dei chitarristi pi\u00f9 influenti del genere al pari di Chuck Schuldiner."}
{"id": "475044", "revid": "1592097", "url": "https://it.wikipedia.org/wiki?curid=475044", "title": "Magnum P.I.", "text": ""}
{"id": "475045", "revid": "106908", "url": "https://it.wikipedia.org/wiki?curid=475045", "title": "Bastide", "text": "Bastide \u00e8 un termine francese usato per indicare i centri di nuova fondazione che furono costruiti in Francia tra la prima met\u00e0 del XIII sec. (1220 ca.) e la seconda met\u00e0 del XIV sec. (1370 ca.). Gli insediamenti di questo tipo furono un centinaio, solitamente di piccola o media dimensione, e furono fondati su iniziativa dei re francesi e inglesi, di abbazie o di signori feudali.\nGli studi delle \"bastide\" ne hanno evidenziato la matrice cistercense, direttamente discendente dall'impianto architettonico delle abbazie. Un esempio di \"bastide\" \u00e8 Montauban, nel dipartimento Tarn e Garonna: vi \u00e8 una piazza quadrangolare porticata, luogo del mercato, che \u00e8 matrice dell'impianto regolare dei lotti circostanti "}
{"id": "475046", "revid": "1543377", "url": "https://it.wikipedia.org/wiki?curid=475046", "title": "Fernand Khnopff", "text": "Biografia.\nGiovinezza.\nFernand Khnopff nacque il 12 settembre 1858 a Grembergen-lez-Termonde, nelle Fiandre, in una famiglia appartenente all'alta borghesia belga. L'ascendenza borghese della famiglia Khnopff aveva radici plurisecolari: gli antenati del pittore, di origine austriaca e portoghese, si erano insediati nell'area delle Fiandre di Grembergen gi\u00e0 sul principio del Seicento, vantando una consolidata tradizione di avvocati e giurati. La netta vocazione forense che vigeva sulla famiglia Khnopff ombreggi\u00f2 anche l'infanzia e l'adolescenza di Fernand, il quale sembrava naturalmente destinato a diventare avvocato. Sul principio degli anni della sua vita, tuttavia, Khnopff non aveva grandi ambizioni professionali e preferiva trascorrere il suo tempo passeggiando per i vicoli medievali di Bruges, dove il padre era stato nominato \"Substitut Du Procureur Du Roi\".\nUna volta terminati gli studi liceali, tuttavia, anche il giovane Fernand dovette fare i conti con i desideri dei genitori e perci\u00f2 si iscrisse alla facolt\u00e0 di Giurisprudenza di Bruxelles. In questo ambiente fecondo e ricco di stimoli Khnopff svilupp\u00f2 una fervente passione per la letteratura, a contatto con le opere di Baudelaire, Flaubert, Leconte de Lisle e molti altri autori francesi. Egli stesso era solito coltivare le sue doti letterarie con la compagnia di Max Waller, Georges Rodenbach, Iwan Gilkin, \u00c9mile Verhaeren, Max Leenhardt e altri colleghi che gravitavano intorno ai \"Jeune Belgique\", gruppo che aveva per scopo, oltre all'aiuto reciproco, esercizi di erudizione e di letteratura.\nCarriera artistica.\nIn questa palestra di studio e virt\u00f9 Khnopff svilupp\u00f2, nonostante l'assenza di precedenti in famiglia, un'amabile passione per le Belle Arti. Ormai stancatosi del diritto, Khnopff ben prest\u00f2 lasci\u00f2 la facolt\u00e0 e assecond\u00f2 le sue velleit\u00e0 pittoriche. Il suo itinerario artistico si inaugur\u00f2 nell\"'atelier\" di Xavier Mellery, pittore di modesta levatura che esort\u00f2 Khnopff a scandagliare il significato pi\u00f9 autentico e, per questo, nascosto delle cose. Nello stimolante ambiente dell'Acad\u00e9mie Royale des Beaux-Arts di Bruxelles, ateneo presso il quale insegnava Mellery e perci\u00f2 assiduamente frequentato da Khnopff, il giovane Fernand decise di consacrare definitivamente la sua vita all'arte e perci\u00f2 tra il 1877 e il 1880 si rec\u00f2 varie volte a Parigi, vera capitale dell'arte e della cultura del tempo. Nella \"ville lumi\u00e8re\" Khnopff scopr\u00ec le opere di Delacroix, Ingres, Moreau e Stevens: fu tuttavia il contatto con il preraffaellismo inglese, e in special modo con la produzione di Edward Burne-Jones, a persuaderlo a partecipare pienamente alla temperie decadente e simbolista del tempo.\nIl debutto pittorico di Khnopff lo si ha nel 1881 con l'esposizione di varie sue opere al Salon de l'Essor di Bruxelles. Le reazioni della critica furono immediatamente forti e unanimemente asperrime, fatta eccezione per \u00c9mile Verhaeren, poeta belga che support\u00f2 per tutta la vita l'arte di Khnopff, del quale avrebbe poi scritto anche la prima biografia. Nel 1883 partecip\u00f2 alla fondazione del Groupe des XX [Gruppo dei venti], movimento d'avanguardia che annoverava tra i propri adepti anche James Ensor, Dar\u00edo de Regoyos, e Th\u00e9o Van Rysselberghe. Nel frattempo Khnopff inizi\u00f2 la sua collaborazione con lo scrittore Jos\u00e9phin P\u00e9ladan, del quale illustr\u00f2 le copertine dei romanzi, pi\u00f9 notoriamente \"Le Vice supr\u00eame\", \"Le Panth\u00e9e\" e \"Femmes honn\u00eates\". Nella copertina de \"Le Vice supr\u00eame\", in particolare, era incluso un ritratto immaginario di Leonora d'Este, le cui fattezze ricordavano molto stranamente i tratti del famoso soprano Rose Caron. Ebbe cos\u00ec origine uno scandalo che, al di l\u00e0 della consueta virulenza di certe critiche, suscit\u00f2 anche molto interesse e scalpore, consolidando dunque la notoriet\u00e0 del Khnopff.\nSebbene non fosse un uomo molto aperto e avesse una personalit\u00e0 piuttosto riservata, Khnopff ebbe successo ed onori tanto da ricevere l'Ordine di Leopoldo: tra i suoi amici vi erano artisti come Hunt, Watts, Rossetti, Brown e Burne-Jones, ed egli stesso arriv\u00f2 a conquistare un posto tutto particolare nella storia dell'arte, licenziando opere celeberrime come \"Le carezze\" e \"Chiudo la porta su me stessa\". Morto il 12 novembre 1921, Khnopff \u00e8 stato seppellito nel cimitero di Laeken.\nStile e contenuti.\nPremesse filosofiche.\nFernand Khnopff \u00e8 accreditato tra gli interpreti pi\u00f9 sensibili e visionari del Simbolismo europeo. La sua esperienza pittorica, innanzitutto, si configura come un netto rifiuto al Positivismo, indirizzo di pensiero animato da innumerevoli filosofi, letterati e scienziati che, intrigati dagli impetuosi sviluppi della societ\u00e0 industriale, nutrivano un'appassionata fiducia nei risultati e nel metodo della scienza sperimentale. Quest'esaltazione della scienza e dei suoi metodi si concretizzava anche in una netta svalutazione della metafisica, dottrina che - facendo appello a cause non rapportabili al metodo scientifico - era secondo il giudizio dei Positivisti astratta, chimerica, e pertanto portatrice di una conoscenza tutt'altro che autentica. \u00abNiente pi\u00f9 metafisica!\u00bb (\u00abKeine Metaphysik mehr!\u00bb) era il grido che, risentendo di questa grande ripresa positivistica, risuonava nell'Europa di quegli anni.\nKhnopff, ripudiando la mentalit\u00e0 positivista, si fa invece cantore di una nuova sensibilit\u00e0, non pi\u00f9 oppressa da una cieca e ingenua fede nella scienza: il filo conduttore dell'estetismo di Khnopff, infatti, si basa sull'esaltazione delle componenti soggettive dell'animo umano e della realt\u00e0, per niente priva di proiezioni spirituali o metafisiche (come invece sostenevano i Positivisti). Khnopff oltrepassa infatti le schematizzazioni positiviste e rivendica quelle dimensioni che sfuggivano all'indagine delle scienze sperimentali: mondi sovrannaturali, arcani, che si celano dietro la trapunta arabescata delle apparenze e che sono penetrabili solo dall'artista, il quale grazie a intuizioni misteriose e folgoranti riesce a cogliere le corrispondenze sotterranee tra i vari fenomeni sensibili, non percepibili attraverso quella razionalit\u00e0 tanto celebrata dai Positivisti. Fernand Khnopff, infatti, \u00e8 uno dei cantori pi\u00f9 riusciti del Simbolismo: \u00abn\u00e9 religiosa, n\u00e9 cristiana, n\u00e9 mitologica, la pittura di Khnopff \u00e8 piuttosto simbolica\u00bb disse in tal senso Edmond-Louis De Taeye nel 1898.\nConseguenze figurative.\nUn enigmatico simbolismo.\nSotto il profilo pi\u00f9 strettamente figurativo, Khnopff combina questi intenti simbolisti e decadenti con i compiacimenti estetizzanti della pittura inglese e con le sfumature misticheggianti del gruppo rosacrociano. Ne consegue una pittura alimentata da atmosfere misteriose ed inquietanti, rarefatte da silenzi profondissimi e da algide apparizioni e densissima di simboli arcani ed enigmatici dai complessi rimandi letterari ed allusivi. Sono proprio questi i poli pulsionali dell'arte di Khnopff, che in questo modo allude all'esistenza di una realt\u00e0 \u00abaltra\u00bb rispetto a quella immediatamente percepibile con i sensi, pi\u00f9 profonda e misteriosa, ma proprio per questo enigmatica, ambigua, la cui interpretazione non solo \u00e8 plurivoca, ma \u00e8 addirittura difficilissima, se non impossibile (si osservi, in tal senso, il dipinto \"Chiudo la porta su me stessa\").\nNelle opere khnopffiane quest'enigmaticit\u00e0 viene raggiunta anche attraverso una \u00abfigurazione estenuata ed androgina\u00bb (Cristian Camanzi) e mediante l'adozione di una tavolozza giocata su toni aranciati e blu. Significativo, in tal senso, anche l'utilizzo di tagli rettangolari e strettissimi, chiaramente ispirati alla fotografia (tanto che, pi\u00f9 di composizioni, sarebbe pi\u00f9 lecito parlare di \"inquadrature\", stante l'analogia con le riprese fotografiche). Nonostante la consistenza di queste peculiarit\u00e0 Khnopff \u00e8 un artista dalle sicure competenze tecniche: egli, infatti, non esitava a spaziare nei vari generi di rappresentazione (fu infatti paesaggista e ritrattista, ma anche scrittore e conferenziere) e a confrontarsi con le tecniche artistiche pi\u00f9 disparate, maneggiando con disinvoltura pastelli, acquerelli, disegni ed olio (Sophie A. Deschamps, ad esempio, ne decanta \u00abla perfezione del disegno\u00bb).\nLa donna.\nNell'universo figurativo di Fernand Khnopff, poi, un caratteristico posto di rilievo spetta alla figura della donna:\nCome emerge nella precedente citazione, Khnopff vive con grande trasporto figurativo il suo rapporto con le donne: donne che, tuttavia, vengono indagate non secondo il giudizio estetico, bens\u00ec con il ricorso a una superiore spiritualit\u00e0. Khnopff, infatti, non si lascia allettare dalla bellezza intrigante dei soggetti e ne scandaglia piuttosto la psiche con grande sensibilit\u00e0, lasciandone emergere i sentimenti pi\u00f9 reconditi e nascosti. Ecco, allora, che le donne khnoppfiane incarnano due tipologie femminili conflagranti. Da una parte, infatti, abbiamo \"femme fatales\" voluttuose, sensuali e aggressive, in grado di assoggettare ingannevolmente gli uomini al loro volere, e dall'altra donne-angelo bellissime, pure, spirituali, eppure pallidissime, algide, le quali rivolgono allo spettatore uno sguardo vuoto e minaccioso, senza tuttavia parlare: il silenzio che grava sulle opere di Khnopff, infatti, \u00e8 palpabile e rumorosissimo. Spesso, poi, Khnopff dimostra come questi due mondi apparentemente antitetici siano in realt\u00e0 due facce della stessa medaglia. Non a caso, la figura mitologica che egli predilige \u00e8 la Sfinge, creatura dal corpo bestiale e dalla testa femminile, al contempo mitica e demoniaca, ingegnosa eppure profondamente malvagia: un essere, insomma, che tradisce un'ambiguit\u00e0 del tutto analoga a quella che agita l'inconscio umano.\nOpere.\nDi seguito si riportano i dipinti di Fernand Khnopff per i quali \u00e8 disponibile una trattazione specifica su Wikipedia:"}
{"id": "475048", "revid": "1603714", "url": "https://it.wikipedia.org/wiki?curid=475048", "title": "Pittore di Eretria", "text": "Attivit\u00e0.\nGli vengono attribuiti circa centocinquanta vasi, che ebbero una vasta esportazione a giudicare dalle zone dei ritrovamenti; dipinse principalmente vasi di piccole dimensioni, decorati a figure rosse o a fondo bianco. Si presume sia stato un contemporaneo del pittore di Shuvalov.\nOpere.\nBench\u00e9 circa la met\u00e0 della sua produzione sia relativa a kylikes, sulle quali dipinge temi convenzionali relativi ad atleti, satiri e menadi, molte delle sue opere migliori sono dipinte su oinochoai e lekythoi. Presenta uno stile minuto e virtuosistico, affollato di figure, che adatta a composizioni di tipo polignoteo; si veda ad esempio la lekythos ariballica conservata a Boston, la cui amazzonomachia sembra risalire a tradizioni megalografiche. Il manierismo post-fidiaco si evidenzia nel trattamento dei panneggi e dei volti. Sia i soggetti mitologici sia quelli tratti dal quotidiano sono frequentemente collegabili al mondo femminile. L'epinetron eponimo \u00e8 decorato sulla parte superiore da un busto di donna (forse Afrodite), mentre sul corpo riporta le nozze di Alcesti, quelle di Peleo e Teti e quelle di Armonia; i fregi del Pittore di Eretria si adattano alla particolarit\u00e0 della forma e ai rilievi plastici. L'epinetron \u00e8 chiaramente un dono nuziale. Ha decorato con scene mitilogiche un kantharos di Epigene."}
{"id": "475050", "revid": "6923", "url": "https://it.wikipedia.org/wiki?curid=475050", "title": "Grande balzo in avanti", "text": "Il grande balzo in avanti () fu un piano economico e sociale praticato dalla Repubblica Popolare Cinese dal 1958 al 1961, che si propose di mobilitare la vasta popolazione cinese per riformare rapidamente il paese, trasformando il sistema economico rurale, fino ad allora basato sull'agricoltura, in una moderna e industrializzata societ\u00e0 comunista, caratterizzata anche dalla collettivizzazione.\nMao Zedong bas\u00f2 il suo programma sulla \"teoria delle forze produttive\". Il \"Grande balzo\" si rivel\u00f2 tuttavia un disastro economico tale da condizionare la crescita del paese per diversi anni. Storicamente, \u00e8 considerato dalla maggior parte degli autori come la principale causa della gravissima carestia del 1960, nella quale morirono da 14 a 43 milioni di persone (a seconda delle fonti).(\"cfr. \u00a7La carestia e le sue cause\")\nContesto storico.\nNell'ottobre 1949, dopo il ritiro del Kuomintang a Taiwan, il Partito Comunista Cinese proclam\u00f2 la nascita della Repubblica Popolare Cinese, assumendo il potere come partito unico. Una delle prime e pi\u00f9 importanti politiche fu la riforma agraria, attraverso la quale si distribuirono le terre dei grandi proprietari e dei contadini ricchi ai contadini pi\u00f9 poveri.\nLe \"due linee\" e la collettivizzazione.\nAll'interno del Partito coesistevano due visioni differenti sulla riforma agraria. Secondo i moderati, rappresentati da Liu Shaoqi, tra l'altro membro dell'Ufficio politico del PCC, avrebbe dovuto essere graduale e la collettivizzazione avrebbe dovuto attendere i progressi dell'industrializzazione, che avrebbe fornito all'agricoltura le macchine necessarie.\nSecondo la fazione pi\u00f9 radicale, capeggiata da Mao Zedong, il modo migliore per finanziare l'industrializzazione era di ridurre l'agricoltura a regime di monopolio di stato, sia nella distribuzione, che nella fornitura dei prodotti agricoli; questo avrebbe consentito allo stato di acquistare a basso costo e vendere a un prezzo pi\u00f9 alto, finanziando il capitale per le industrie. Siccome fu presto chiaro che tale politica era impopolare, fu proposta la creazione di collettivi per facilitare la condivisione delle risorse (strumenti e animali) e per portare i contadini sotto il controllo diretto del Partito.\nLa collettivizzazione avvenne gradualmente, dal 1949 al 1958, prima attraverso le \"Squadre di mutuo aiuto\" (5-15 famiglie), poi nel 1953 con le \"Cooperative semplici\" (20-40 famiglie), infine nel 1956 con le \"Grandi cooperative\" (100-300 famiglie). Tali riforme, da alcuni chiamate \"Piccolo balzo in avanti\", furono generalmente impopolari, e condussero a forti resistenze fra i contadini, costretti a partecipare a riunioni di villaggio di giorni o settimane, finch\u00e9 \"volontariamente\" non aderissero alla collettivizzazione; moltissimi capi d'allevamento furono abbattuti dai contadini, che preferirono mangiarli piuttosto che cederli alle cooperative. Il partito us\u00f2 metodi coercitivi e requis\u00ec i raccolti con la forza; nel 1956 fu introdotto un passaporto interno per costringere i contadini a restare nelle campagne, notevolmente pi\u00f9 povere delle citt\u00e0.\nLa prima fase della collettivizzazione port\u00f2 a risultati modesti e squilibrati, causando nel 1956 uno stato di carestia, sebbene la macchina di propaganda del Partito annunciasse notevoli progressi. Nel complesso il raccolto di grano nel periodo 1949-58 era inferiore a quello del periodo 1931-1937, mentre la produzione pro-capite era inferiore a quella del 1929-1933, anni in cui il nord del paese fu colpito da una grave carestia.\nEmerge la linea radicale.\nI moderati, incluso Zhou Enlai, fecero appello per una marcia indietro. La posizione dei moderati fu rafforzata nel 1956 dal discorso di Nikita Chru\u0161\u010d\u0451v \"Sul culto della personalit\u00e0 e le sue conseguenze\" al XX Congresso del PCUS, che esponeva i crimini di Stalin e sottolineava il fallimento delle politiche agricole in Unione Sovietica, soprattutto della collettivizzazione.\nIn seguito al discorso di Chru\u0161\u010d\u0451v e alle preoccupazioni suscitate dalla rivolta in Ungheria, Mao rispose alle tensioni nel Partito con la Campagna dei cento fiori, che apparentemente doveva essere un'apertura verso le critiche al regime. Tali critiche si rivelarono maggiori e pi\u00f9 radicali del previsto, mettendo in discussione la stessa natura e legittimit\u00e0 del Partito Comunista. In retrospettiva, la campagna \u00e8 considerata come un metodo per identificare i dissidenti fra gli intellettuali, successivamente destituiti durante la \"Campagna contro la destra\" organizzata da Deng Xiaoping. Almeno mezzo milione di tecnici e quadri furono allontanati dalle cariche direttive e, in gran parte, mandati a lavorare nei campi o nei laogai. L'opposizione al seguente \"Grande balzo in avanti\" fu di fatto ridotta al silenzio in ambito politico, e i tecnici non poterono controllare l'evolversi degli eventi n\u00e9 offrire suggerimenti.\nNel 1957, al termine del primo piano quinquennale, fortemente plasmato sul modello sovietico, Mao cominci\u00f2 a dubitare della collaborazione con l'Unione Sovietica: critic\u00f2 la destalinizzazione e fu allarmato dalle rivolte in Germania dell'Est, Ungheria e Polonia e dalla politica di coesistenza pacifica dell'URSS nei confronti delle potenze occidentali. Mao si convinse che la Cina avrebbe dovuto cercare una via originale verso il comunismo.\nGrande balzo in avanti.\n\"Grande balzo in avanti\" \u00e8 anche il nome che in origine fu dato al secondo piano quinquennale, previsto per gli anni 1958-1963. Dopo il suo fallimento, il nome si riferisce ai primi tre anni del periodo. Mao rivel\u00f2 il progetto a Nanning, nel gennaio del 1958.\nL'idea centrale consisteva in uno sviluppo rapido e parallelo di agricoltura e industria, in modo da evitare l'importazione dall'estero di macchinari pesanti, finanziando il settore industriale attraverso uno sfruttamento di massa del lavoro a basso costo, garantito dall'enorme disponibilit\u00e0 di manodopera contadina.\nComuni popolari.\nMao spinse ulteriormente la collettivizzazione unendo le \"Grandi cooperative\" in gigantesche comuni popolari. La prima comune sperimentale fu creata a Chayashan, nella provincia dello Henan, nell'aprile del 1958.\nGli appezzamenti privati furono aboliti e furono introdotte mense collettive. Il Politburo si riun\u00ec ad agosto e stabil\u00ec che le comuni sarebbero diventate la nuova forma di organizzazione economica e politica della Cina rurale. Per la fine del 1958 furono create 25.000 comuni, ognuna delle quali contava in media 5.000 famiglie. Le retribuzioni in denaro furono sostituite con \"punti lavoro\". Le comuni erano relativamente autosufficienti: a fianco dei campi agricoli, sorsero dormitori, piccole industrie, scuole e le immancabili organizzazioni militari.\nProduzione di acciaio.\nMao considerava il grano e l'acciaio come i pilastri portanti dell'economia e dichiar\u00f2 che entro 15 anni la Cina avrebbe raggiunto l'Inghilterra nella produzione di acciaio. Il Politburo stabil\u00ec che la produzione di acciaio sarebbe dovuta raddoppiare in un anno, soprattutto grazie all'introduzione di piccole fornaci \"da cortile\".\nZeng Xisheng, primo segretario provinciale dell'Anhui, mostr\u00f2 a Mao nel settembre del 1958 una di queste fornaci presso Hefei, dichiarando che l'acciaio cos\u00ec prodotto era di elevata qualit\u00e0, sebbene fosse stato sicuramente prodotto altrove. Mao quindi incoraggi\u00f2 la creazione di piccole fornaci in ogni comune e quartiere cittadino. Enormi sforzi furono richiesti a contadini, operai e singoli cittadini, al fine di produrre acciaio a partire da rifiuti e scarti di metallo. L'energia necessaria per alimentare le fornaci fu ricavata tagliando gli alberi.\nPer raggiungere le quote di produzione stabilite, la pressione sulla popolazione, in stragrande maggioranza contadini, fu pesantissima: gli oggetti pi\u00f9 svariati, dalle reti dei letti agli utensili da cucina (ritenuti ormai inutili a causa dell'obbligo di mangiare alla mensa comune) furono requisiti e destinati alla fusione; mobili, porte e finestre furono sottratti per essere usati come combustibile. Decine di milioni di contadini, 60 milioni secondo le fonti pi\u00f9 pessimistiche, furono allontanati dai lavori agricoli per produrre acciaio, cos\u00ec come gli operai, gli insegnanti e addirittura il personale degli ospedali.\nCome avrebbe potuto prevedere un qualunque tecnico con minime nozioni di metallurgia, l'acciaio prodotto nelle fornaci \u201cda cortile\u201d si rivel\u00f2 inutilizzabile. Ad ogni modo, la mancanza di fiducia negli intellettuali, allontanati nel 1957, e la fede ideologica nel \"potere delle masse\", condussero Mao a spingere verso un progetto sconsiderato senza consultare tecnici ed esperti. L'esperienza della Campagna dei cento fiori imped\u00ec ogni accenno di dissenso.\nLa produzione fu di gran lunga inefficiente se paragonata a quella industriale: Suzanne Labin nel 1959 stim\u00f2 le persone mobilitate in appena due milioni e fece notare che la produzione di dieci milioni di tonnellate era trenta volte meno efficiente della produzione francese degli stessi anni, che ammontava a quindici milioni di tonnellate e impiegava centomila lavoratori. Secondo il suo medico privato, Li Zhisui, Mao visit\u00f2 una tradizionale acciaieria in Manciuria nel gennaio del 1959, dove constat\u00f2 come solo una grande fabbrica alimentata a carbone fosse in grado di produrre acciaio di qualit\u00e0. Egli decise comunque di non bloccare il progetto delle piccole fornaci per non soffocare l'\"entusiasmo rivoluzionario delle masse\". Solamente dopo alcuni mesi, le direttive vennero rettificate.\nOpere idrauliche.\nLa realizzazione di grandi opere idrauliche per mezzo di lavoro coatto e massivo, caratterizza la natura stessa delle cosiddette \"societ\u00e0 idrauliche\". L'impero cinese aveva realizzato in questo modo il Gran canale, in virt\u00f9 della sua capacit\u00e0 di mobilitare masse di lavoratori. Gli argini del Fiume giallo richiedevano continue e ingenti manutenzioni, dal momento che il letto del fiume corre per centinaia di chilometri a un livello sopraelevato rispetto alle campagne circostanti. La mobilitazione delle masse era dunque l'unico modo per fronteggiare la forza della natura, che spesso causava la perdita di molte vite. La realizzazione dei lavori idraulici era parte integrante della figura dell'imperatore benevolo nei confronti del popolo.\nIl vuoto di potere politico della prima met\u00e0 del XX secolo, causato dal crollo della Dinastia Qing, dai Signori della guerra e dalle guerre civili e con il Giappone, aveva lasciato la popolazione in balia degli elementi. Il \" Grande balzo \" assume quindi un forte significato simbolico e politico tradizionale. Si stima che circa 100 milioni di contadini furono mobilitati per trasformare le campagne cinesi, attraverso la costruzione di enormi e numerose dighe, bacini e canali di irrigazione. Ma, a differenza che in passato, la progettazione dei lavori fu affidata agli stessi contadini e ai quadri di partito locali, piuttosto che a tecnici qualificati, e la mobilitazione fu talmente spinta da impedire a milioni di contadini di coltivare i campi.\nInnovazioni tecniche.\nLa propaganda sovietica indusse la Cina a dare credito a pseudo-scienziati come Mi\u010durin e Williams e alle stravaganti teorie di Trofim Lysenko, successivamente screditate. Furono incoraggiate la \"semina ravvicinata\" e l\"'aratura in profondit\u00e0\" (fino a 3 metri), sostenendo che i semi di una stessa \"classe\" non sarebbero entrati in competizione e che le piante avrebbero sviluppato maggiori radici negli strati pi\u00f9 fertili. Gli slogan di propaganda affermavano che il grano sarebbe cresciuto cos\u00ec fitto da permettere ai bambini di camminarci sopra.\nI contadini furono incoraggiati a sviluppare i \"tu fa \" (metodi della terra), realizzando fantasiosi quanto inutili marchingegni di legno derivati da quelli tradizionali. Lysenko avversava la genetica e sosteneva che era sufficiente che al terreno fosse unito il letame, per garantire raccolti copiosi. Secondo Olga Lepesienskaja, era possibile ottenere cellule viventi da materiale organico non vivente. La stampa diffuse notizie di eccezionali progressi scientifici, fra cui la scoperta di un \"fertilizzante eterno\" (un'alga in grado di assimilare l'azoto), la realizzazione di piante gigantesche e addirittura incroci fra maiali e bovini e fra cotone e pomodoro, che originava un cotone rosso. I cinesi erano convinti che la produttivit\u00e0 sarebbe aumentata di dieci volte o pi\u00f9.\nCondizioni climatiche.\nPer comprendere appieno il contesto in cui la politica del \"Grande balzo\" venne attuata, vanno considerate le condizioni climatiche che interessarono il periodo della sua applicazione. Nel 1958, il clima fu molto favorevole e lasci\u00f2 prevedere il realizzarsi di un buon raccolto. Secondo alcune fonti, nel 1959 e nel 1960 il clima peggior\u00f2 notevolmente e siccit\u00e0 e alluvioni colsero diverse province del tutto impreparate. Nel luglio del 1959, il Fiume Giallo ruppe gli argini nella Cina orientale, uccidendo due milioni di persone, un evento che viene annoverato tra i 10 peggiori cataclismi naturali del XX secolo. Nel periodo 1958-1962, l'annuario dell'Enciclopedia Britannica riporta siccit\u00e0 e alluvioni - i dati riportati provengono da fonti del Governo cinese. Secondo la stampa cinese dell'epoca, nel 1960 siccit\u00e0 e clima sfavorevole colpirono il 55% di tutto il territorio coltivabile, mentre il 60% nel territorio del Nord non fu bagnato da alcuna pioggia.\nInvece secondo altre fonti, i meteorologi sostengono che dal 1959 al 1961 non vi fu alcuna calamit\u00e0 naturale e che anzi le condizioni climatiche furono buone, nonostante i media governativi divulgassero notizie catastrofiche. \u00c8 legittimo sospettare che il governo cinese abbia alterato i rapporti sul clima per giustificare il fallimento quando, nel 1980, ha divulgato le statistiche demografiche relative al \"Grande balzo\". Gli anni peggiori dopo il 1949 furono il 1954 e il 1980, in cui non si verific\u00f2 alcuna carestia. Secondo Marie-Claire Berg\u00e8re le intemperie non possono giustificare n\u00e9 il carattere generalizzato n\u00e9 la durata della carestia, che colp\u00ec il paese anche nell'autunno 1958 quando i raccolti furono buoni ma vennero lasciati marcire nei campi. Alcuni testimoni locali riferiscono che nelle aree colpite dalla carestia in cui hanno vissuto non vi furono eventi climatici sfavorevoli. Oggi il governo cinese ammette che i disastri naturali non furono la principale causa della carestia, come fece l'allora presidente Liu Shaoqi, divenuto poi la prima vittima della Rivoluzione Culturale.\nFine del \"Grande balzo\".\nSia la politica del \"Grande balzo\" che la carestia continuarono fino al gennaio del 1961, quando il programma venne bloccato dal IX Plenum dell'VIII Comitato Centrale che adott\u00f2 una differente politica, restaurando la normale produzione agricola. Le esportazioni di grano furono interrotte e sostituite da importazioni dal Canada e dall'Australia, che contribuirono a risolvere i problemi di alimentazione almeno nelle citt\u00e0 costiere. La fallimentare politica agraria del \"Grande balzo\", che ridusse le forniture alimentari a livelli da carestia, fu seguita da una graduale de-collettivizzazione negli anni sessanta e in seguito alle riforme di Deng Xiaoping dopo il 1978.\nSecondo Meredith Woo-Cumings: \nConseguenze del \"Grande balzo \".\nL'impatto del \"Grande balzo in avanti\" sul paese \u00e8 stato notevole ed ha condizionato fortemente gli anni seguenti sotto l'aspetto economico, politico e sociale.\nSecondo Jean-Luc Domenach (\"Aux origines du Grand Bond en avant\", 1982), la storia cinese del dopoguerra \u00e8 stata segnata da tre eventi principali: il Grande Balzo in Avanti, la Rivoluzione Culturale e la successione a Mao da parte di Deng Xiaoping: nonostante gli ultimi due eventi siano pi\u00f9 studiati e conosciuti, sono stati determinati dal primo. Nel periodo del culto di Mao (anni sessanta e anni settanta), numerosi autori occidentali, fra cui molti \"amici della Cina\", scrissero della Rivoluzione Culturale enfatizzandone gli aspetti ideologici e talvolta sconfinando nell'apologia; non tennero conto del Grande Balzo e delle sue conseguenze, la cui gravit\u00e0 (in particolare l'ordine di grandezza del numero di vittime), fu conosciuta solo all'inizio degli anni ottanta.\nLa carestia e le sue cause.\nFra il 1959 e il 1962 ebbe luogo una gravissima carestia che colp\u00ec l'intero paese provocando decine di milioni di morti. La cifra ufficiale riconosciuta in Cina \u00e8 di 14 milioni, ma gli studiosi forniscono stime dai 20 ai 43 milioni. Nei primi anni ottanta, Judith Banister, impiegata del Governo USA, pubblic\u00f2 un influente articolo in \"China Quarterly\", diffondendo fra i media statunitensi le sue stime di 30 milioni di morti.\nSia all'interno del Partito Comunista che fra gli studiosi cinesi e occidentali, esistono due linee di pensiero che attribuiscono la principale causa della carestia rispettivamente ai disastri naturali o alla politica del Grande Balzo.\nIl periodo 1959-1962 fu inizialmente conosciuto come \"I tre anni difficili\" o \"I tre anni di disastri naturali\", nome attribuito dal Partito per sottolineare l'attribuzione di responsabilit\u00e0 alle condizioni climatiche, assolvendo il Partito stesso. Numerosi funzionari locali furono uccisi in esecuzioni pubbliche per aver diffuso informazioni errate. L'attribuzione di responsabilit\u00e0 alla politica della fazione maoista da parte della fazione moderata ha avuto notevoli ripercussioni sulla storia cinese degli anni successivi, determinando per esempio lo scoppio della Rivoluzione culturale (vedi \"Conseguenze politiche\").\nSuccessivamente numerosi autori hanno considerato l'errore umano come principale causa della carestia. Un articolo del settimanale Time pubblicato il primo dicembre 1961 attribu\u00ec le cause della carestia, cos\u00ec definita da molti giornali occidentali mentre Mao parl\u00f2 di semplice \"periodo di scarsit\u00e0\", alla pianificazione politica invece che alle condizioni climatiche. Il 27 giugno 1981, il governo cinese ha precisato che la carestia fu dovuta \"alla cattiva comprensione delle leggi dello sviluppo economico e dei fondamentali essenziali dell'economia cinese [...] al fatto che il compagno Mao Zedong insieme a molti compagni dirigenti... avevano perso la testa per i successi riportati [...] e volevano ottenere risultati immediati e portare all'estremo, il ruolo dei fattori soggettivi\".\nLa dislocazione di milioni di contadini per la produzione di acciaio e per le opere idrauliche, provoc\u00f2 in alcune aree l'abbandono dei raccolti. La \"campagna di eliminazione dei quattro flagelli\" e in particolare l'eliminazione dei passeri, caus\u00f2 lo sviluppo di parassiti che danneggiarono i raccolti.\nSebbene i raccolti si fossero ridotti, i quadri locali, sotto le forti pressioni dalle autorit\u00e0 centrali, affinch\u00e9 riportassero esiti positivi del \"Grande balzo\", entrarono in competizione fra loro nell'annunciare raccolti eccezionali ed esagerati. I dati irreali servirono da base per determinare la quantit\u00e0 di grano dovuta allo Stato, destinata sia alle citt\u00e0 che all'esportazione verso le nazioni del blocco comunista, prima fra tutte l'Unione Sovietica, che reclamava il pagamento per l'assistenza tecnica fornita: nel periodo 1958-1960 la Cina continu\u00f2 a esportare pi\u00f9 grano di quanto ne importasse. A causa delle pressioni politiche e del \"passaporto interno\" introdotto nel 1956, che impediva ai contadini di recarsi alle fiere o di cercare lavoro fuori del villaggio senza permesso, vennero meno le tradizionali fonti d'informazione del mondo rurale: viandanti, venditori ambulanti, musicisti erranti e religiosi. Sia i contadini che gli stessi quadri di partito non poterono rendersi conto della reale portata della carestia, considerando il proprio come un caso isolato.\nLa razione alimentare giornaliera fu ridotta, anche nelle citt\u00e0, ma fu nelle campagne che si raggiunse un livello di carestia gravissima. La distribuzione geografica della carestia fu sensibilmente diversa rispetto a quella delle carestie di origine naturale che storicamente colpivano la Cina. Nel 1960, furono colpite le province che adottarono le direttive di Mao con maggior enfasi (Anhui, Gansu, Henan); il Sichuan, una delle pi\u00f9 popolose, conosciuta come \"il granaio del cielo\" per la sua fertilit\u00e0 e raramente colpita dalle carestie, soffr\u00ec il maggior numero di morti a causa dello zelo con cui il leader provinciale Li Jinquan promosse il \"Grande balzo\".\nConseguenze economiche.\nIl \"Grande balzo in avanti\" \u00e8 storicamente considerato, sia in Cina che all'estero, come un grande disastro economico, in pratica un grande balzo indietro capace di condizionare la Cina negli anni seguenti in cui venne attuato: le statistiche falsificate - secondo talune fonti - indussero le autorit\u00e0 a spostare le risorse umane dall'agricoltura all'industria. Durante il \"Grande balzo\", l'economia cinese inizialmente crebbe: la produzione di acciaio aument\u00f2 del 45% nel 1958 e del 30% nei successivi due anni, ma croll\u00f2 nel 1961 e non raggiunse il livello del 1957 prima del 1964.\nConseguenze politiche.\nL'impatto iniziale del \"Grande balzo \" fu discusso alla Conferenza di Lushan nei mesi di luglio-agosto 1959. Sebbene molti \"leader\" moderati nutrissero riserve contro tale politica, l'unico a esprimerle apertamente fu Peng Dehuai. Mao us\u00f2 la conferenza contro Peng, accusando lui e i suoi sostenitori come \"borghesi\" e lanciando una campagna contro gli \"opportunisti di destra\". Peng fu rimosso dalla carica di ministro della difesa e sostituito da Lin Biao, che purg\u00f2 l'esercito dai suoi sostenitori.\nPeng afferm\u00f2 che \"mettere la politica al posto di comando\" (ovvero promuovere la direzione da parte di funzionari ideologicamente zelanti invece che di tecnici preparati nelle universit\u00e0 su modello occidentale) non poteva cambiare le leggi economiche e la politica reale; alcuni leader non identificati furono ammoniti per aver tentato di \"saltare nel comunismo in un solo passo\".\nNonostante i rischi per le proprie carriere, alcuni membri del Partito Comunista criticarono il fallimento dei quadri locali, considerandolo come prova del fatto che la Cina aveva bisogno di maggiore istruzione, tecnici ed esperti. Per i maoisti, i lavoratori dovevano essere \"pi\u00f9 rossi e meno esperti\", seguendo i metodi di sviluppo \"delle masse\" invece di quelli \"borghesi\"..\nMao rinunci\u00f2 alla carica di Presidente della Repubblica nel 1959, conservando quella di Presidente del Partito. Al suo posto fu eletto il moderato Liu Shaoqi. Nel 1962, quest'ultimo contraddisse Mao alla Conferenza dei settemila quadri, affermando che il disastro economico era causato principalmente da errori umani e non da catastrofi naturali. Liu Shaoqi e Deng Xiaoping (Segretario Generale del Partito) si occuparono di restaurare l'economia con politiche meno radicali; il contrasto fra Mao e Liu Shaoqi sar\u00e0 la principale causa della Rivoluzione Culturale del 1966.\nInterpretazioni.\nSe il messaggio della propaganda cinese sottolinea le motivazioni ideologiche che portarono al Grande Balzo, gli storici non cinesi, o non di parte, pongono l'accento su interpretazioni diverse che, in definitiva, potrebbero semplicemente coesistere."}
{"id": "475051", "revid": "3831", "url": "https://it.wikipedia.org/wiki?curid=475051", "title": "Boiacche", "text": ""}
{"id": "475053", "revid": "536103", "url": "https://it.wikipedia.org/wiki?curid=475053", "title": "Collettivizzazione", "text": "La collettivizzazione \u00e8 una modalit\u00e0 organizzativa introdotta nei Paesi socialisti in campo agricolo. Pi\u00f9 esattamente viene introdotto il concetto di collettivit\u00e0 agricola, un'unit\u00e0 agricola nella quale i contadini non ricevono un salario, ma una quota dei beni prodotti.\nCollettivizzazione in Unione Sovietica.\nL'Unione Sovietica intraprese la prima massiccia campagna di collettivizzazione di massa tra il 1929 e il 1933. I contadini sovietici ricevevano un certo tipo di dividendo soltanto dopo che erano stati inviati allo Stato i beni che obbligatoriamente dovevano essere prodotti entro le quote stabilite. Questo \u00e8 un esempio di collettivizzazione \"forzata\", da non confondersi con la collettivizzazione \"volontaria\", come quella che ha luogo nei Kibbutz israeliani."}
{"id": "475054", "revid": "117746338", "url": "https://it.wikipedia.org/wiki?curid=475054", "title": "Erfoud", "text": "Erfoud (; in berbero: \u2d30\u2d54\u2d3c\u2d53\u2d37) \u00e8 una citt\u00e0 del Marocco, nella provincia di Errachidia, nella regione di Dr\u00e2a-Tafilalet. \u00c8 trascritta a volte come Arfoud.\nFondata dall'esercito francese nel 1917, possiede lunghi viali bordati da tamerici e da case color ocra. Ogni anno nel mese di ottobre, la citt\u00e0 festeggia la fine della raccolta dei datteri. Le danze popolari e i concorsi dei datteri pi\u00f9 belli, attirano migliaia di visitatori. &lt;br&gt;\nI dintorni di Erfoud sono ricchi di svariati reperti fossili, tanto da sviluppare delle attivit\u00e0 di lavorazione del caratteristico \u201cmarmo nero\u201d.\nOggi, Erfoud possiede importanti infrastrutture alberghiere: da qui infatti, partono numerose gite turistiche per visitare le vicine dune dell'Erg Chebbi.\nLa zona di Erfoud si presta come \"location\" per film ambientati nel deserto. Alcuni tra questi: Marrakech Express, La mummia e El Alamein - La linea del fuoco."}
{"id": "475055", "revid": "1079233", "url": "https://it.wikipedia.org/wiki?curid=475055", "title": "Corda alare", "text": "In aeronautica, la corda \u00e8 il segmento immaginario che unisce il bordo d'attacco al bordo d'uscita di un profilo alare. La corda alare \u00e8 utilizzata per calcolare l'angolo di calettamento, definito come l'angolo che tale corda forma con l'asse longitudinale del velivolo. Non bisogna confondere l'angolo di calettamento con l'angolo di attacco o angolo di incidenza, che \u00e8 invece definito come l'angolo compreso tra la corda alare e la direzione del vento relativo.\nNella maggior parte dei velivoli, la corda alare varia (almeno in lunghezza) man mano che ci si allontana dalla fusoliera procedendo verso le estremit\u00e0 alari. Solitamente, la lunghezza della corda alare vicino alla fusoliera \u00e8 maggiore e diminuisce procedendo verso le estremit\u00e0 alari. Questa caratteristica costruttiva \u00e8 denominata rastremazione. Ai fini di calcolo aerodinamico, si considera solitamente la corda media aerodinamica, vale a dire la lunghezza media di tutte le corde alari misurate nei diversi punti dell'ala.\nIn alcuni casi, molto comuni nei primi decenni dell'aviazione, procedendo dalla fusoliera verso le ali, la corda alare varia non soltanto in lunghezza, ma anche come inclinazione: questo significa che anche l'angolo di incidenza non \u00e8 costante lungo tutta l'ala e, di conseguenza, differisce anche la quantit\u00e0 di portanza sviluppata lungo l'ala medesima. Tale caratteristica prende il nome di svergolamento ed \u00e8 tipica, per esempio, di alianti e deltaplani.\nBiologia.\nIn ornitologia, la corda alare \u00e8 anche una misura anatomica dell'ala di un uccello. Tale misurazione viene eseguita con l'ala piegata con un angolo di 90 gradi, dal punto pi\u00f9 prominente dell'articolazione del polso a quello pi\u00f9 prominente della penna primaria pi\u00f9 lunga. Viene spesso considerata come misura standard delle dimensioni di un uccello e utilizzata per differenziare specie e sottospecie."}
{"id": "475056", "revid": "110157", "url": "https://it.wikipedia.org/wiki?curid=475056", "title": "4-Track Demos", "text": "4-Track Demos \u00e8 un album della cantautrice britannica PJ Harvey, pubblicato il 19 ottobre 1993 dalla Island Records.\nConsiste in 8 demo di canzoni uscite nel suo album precedente, \"Rid of Me\", insieme a 6 altre demo di canzoni inedite mai pubblicate dalla band. Dalle interviste l'artista conferma che tutti i pezzi dell'album sono stati scritti ed incisi in versione demo a casa sua, tra la met\u00e0 del 1991 e l'autunno del 1992. Nonostante sia una raccolta di demo, l'album ricevette buone recensioni dalle maggiori riviste di settore e raggiunse la posizione numero 10 nella classifica di Billboard."}
{"id": "475057", "revid": "1869172", "url": "https://it.wikipedia.org/wiki?curid=475057", "title": "Fortunato Depero", "text": "Fu uno dei firmatari del manifesto dell'aeropittura e rappresentante del cosiddetto \"secondo futurismo\".\nBiografia.\nViaggio da Rovereto a Roma.\nFortunato Depero \u00e8 nato nel 1892 a Fondo, in Val di Non, da Lorenzo Depero e Virginia Turri, entrambi d'origine dal paese di Vigo di Ton, ancora giovanissimo Depero si trasferisce a Rovereto (all'epoca entrambe le cittadine erano territorio dell'Impero austro-ungarico). Qui studia alla Scuola Reale Elisabettina, un istituto d'arte frequentato da molti artisti che in seguito diventeranno protagonisti del panorama culturale italiano del Novecento.\nPer la citt\u00e0 di Rovereto sono anni difficili quelli, perch\u00e9 anche se sotto dominio austriaco, vi sono molti movimenti irredentisti che ne vorrebbero l'annessione all'Italia. Nel 1908 tenta l'iscrizione all'Accademia delle belle arti di Vienna, ma viene respinto, cos\u00ec nel 1910 va a lavorare a Torino come decoratore all'Esposizione internazionale. Al suo ritorno a Rovereto lavora da un marmista, occupandosi di lapidi funebri. Depero \u00e8 molto attratto dalla scultura, che caratterizzer\u00e0 le sue opere future. In particolare questa sua passione per le arti plastiche la si ritrover\u00e0 nella pittura, \"prepotentemente\" volumetrica e solidificata. Non solo, ma a tal proposito \u00e8 forse opportuno ricordare che all'inizio Depero si presentava come scultore.\nAlla libreria Giovannini espone due volte alcune sue opere, nel 1911 e nel 1913.\nSempre nel 1913 pubblica il suo primo libro, '\"Spezzature\"', un insieme di poesie e pensieri accompagnati da disegni. Nel dicembre del 1913 rimane colpito dalla mostra di Umberto Boccioni a Roma, dove conosce molti dei suoi \u201cidoli\u201d, tra cui Giacomo Balla e Filippo Tommaso Marinetti. Tramite il gallerista Sprovieri riesce a esporre, sempre a Roma, all'\"Esposizione Libera Futurista Internazionale\" nella primavera del 1914, dove si confronter\u00e0 con nomi prestigiosi.\nIn seguito torna in Trentino per allestire una mostra a Trento, ma gli viene comunicato lo scoppio della Prima guerra mondiale, perci\u00f2 si trasferisce a Roma. Diventa allievo di Giacomo Balla e riesce a entrare nella cerchia del primo gruppo futurista. Nel 1915 assieme a Balla scrive un manifesto divenuto poi fondamentale: \"Ricostruzione futurista dell'universo\". Qui Balla e Depero si autoproclamano astrattisti futuristi e inneggiano ad un universo gioioso, \u00abcoloratissimo e luminosissimo\u00bb.\nDa un lato l'adesione di Depero al Futurismo non fu incondizionata. Ad esempio assunse fin dal principio una posizione critica nei confronti della volont\u00e0 di Boccioni di \"rifare la storia\". Fu invece molto pi\u00f9 vicino alle concezioni del suo maestro Balla, considerandolo il pioniere di una ricerca approfondita sulla genesi e la struttura funzionale della forma.\nTale ricerca verr\u00e0 poi portata avanti da Depero in maniera molto discreta all'interno del gruppo futurista, individuando e chiarendo analiticamente la relazione tra Futurismo e altre correnti artistiche che non fossero (ovviamente) il Cubismo, in particolare il Dadaismo di Marcel Duchamp.\nDa un altro lato, paradossalmente, Depero fu pi\u00f9 Futurista degli stessi Futuristi.\nConvenzionalmente si tende a definire Depero come \"un pittore del secondo Futurismo\". Il termine di \"secondo Futurismo\" fu introdotto da Enrico Crispolti alla fine degli anni cinquanta: il \"primo Futurismo\" era il \"Futurismo eroico\", ovvero il nucleo storico del 1909-1916, il secondo Futurismo era quello successivo, ovvero quello di Depero. Lo spartiacque era rappresentato dalla data della morte durante la Prima Guerra mondiale di Umberto Boccioni, di Antonio Sant'Elia e di Carlo Erba.\nIn verit\u00e0, per\u00f2, questa divisione \u00e8 stata utilizzata da molti critici e storici dell'arte per una contrapposizione pi\u00f9 ideologica che non stilistica: al primo futurismo appartenevano artisti di estrazione anarchica e socialista; al secondo futurismo appartenevano, invece, artisti fascisti e filofascisti.\nEppure, al di l\u00e0 di questo, vi \u00e8 stata anche un'effettiva differenza nell'approccio al Futurismo rispetto a quanto professato nei propri manifesti: se il primo Futurismo si proponeva di \u00abportare l'Arte nella vita\u00bb, di fatto rimase chiuso dentro gallerie e musei (fatta eccezione per le \"Serate futuriste\") e si limit\u00f2 ad esprimersi tramite arti regine quali la pittura e la scultura. Il secondo Futurismo, invece, proprio a partire dalla \"Ricostruzione futurista dell'universo\" di Balla e Depero, entr\u00f2 veramente nella vita quotidiana della gente, e lo fece grazie alla pubblicit\u00e0, all'arredamento, agli allestimenti teatrali, alla moda, all'architettura, all'arte postale, e via dicendo.\nSempre nel 1915 Depero partecipa a movimenti irredentisti e parte per il fronte. Per\u00f2 si ammala, e viene quindi riformato. In seguito a queste esperienze traumatiche Depero disegna alcune chine a tema guerresco, fra cui \"Il mitragliere\", ancora del 1915.\nTeatro d'avanguardia e Casa d'arte.\nRientrato dalla guerra si prepara per una mostra del 1916. Le opere di Depero, seppur influenzate da Giacomo Balla, danno maggior rilievo alla pulsione plastica.\nInizia inoltre a comporre canzoni \"rumoriste\" e crea l'\"onomalingua\", che egli definisce \"verbalizzazione astratta\". Si tratta di un linguaggio poetico di derivazione \"rumorista\", legato all'uso onomatopeico dei fonemi e finalizzato all'uso scenico, cui faranno seguito nel 1927 le \"liriche radiofoniche\", dove sono utilizzati, con effetti giocosi, inserti di tali composizioni onomatopeiche.\nNel 1916 Umberto Boccioni scrive di Depero sulla rivista \"Gli Avvenimenti\".\nA fine anno conosce l'impresario dei famosi \"Ballets Russes\", Sergej Djagilev, che ne visita lo studio assieme al pittore Michail F\u00ebdorovi\u010d Larionov e al coreografo e ballerino L\u00e9onide Massine e lo incarica di realizzare scene e costumi per \"Il canto dell'usignolo\", su musiche di Stravinskij, che per\u00f2 non saranno mai realizzati perch\u00e9 Depero deve anche aiutare Picasso con i costumi di \"Parade\".\nNel 1917 incontra il poeta svizzero Gilbert Clavel, con il quale stringe un rapporto d'amicizia e di lavoro. Ospite della sua villa-torre a Positano, per Clavel Depero illustra un suo libro (\"\"Un istituto per suicidi\") con disegni a met\u00e0 tra Futurismo ed Espressionismo. In seguito assieme a Clavel realizza il \"Teatro Plastico\", cio\u00e8 recitato da marionette, chiamato \"Balli Plastici\"\". Lo spettacolo, pur andando in scena al Teatro dei Piccoli, a Roma (15 aprile 1918), sar\u00e0 un'opera d'avanguardia, sia per l'innovazione dell'eliminazione degli attori-ballerini, sia per le musiche d'avanguardia composta da B\u00e9la Bart\u00f3k, Gian Francesco Malipiero e altri.\nSempre durante il soggiorno a Capri crea i suoi primi \"arazzi\" futuristi, in realt\u00e0 mosaici di stoffe colorate. Sono, questi, il primo esempio della trasmigrazione delle sue invenzioni teatrali. I suoi automi e pupazzi diverranno, infatti, un \"leitmotiv\", non solo sulle stoffe ma anche nei suoi dipinti, e tale motivo dominante andr\u00e0 a delineare quello che oggi \u00e8 possibile definire come \"stile Depero\".\nDopo l'esperienza teatrale Depero non rientrer\u00e0 pi\u00f9 nella via sperimentale ancora seguita da Balla, ma cambier\u00e0 traiettoria rispetto alle formulazioni, sovente utopiche, proposte dalla \"Ricostruzione futurista dell'universo\". La Ricostruzione prevedeva il superamento della pittura e della scultura per \u00abridisegnare\u00bb e \u00abriplasmare\u00bb in maniera futuristica ogni ambito del vivere umano. Tuttavia per Depero, persona pragmatica, questo programma era attuabile solo a patto che si prendessero in considerazione possibilit\u00e0 applicative reali e mercato. Non era possibile una Ricostruzione se si rimaneva ancora una volta chiusi in gallerie e musei o ci si limitava ad esercizi sperimentali. Per far arrivare l'idea futurista nella vita quotidiana delle persone era necessario servirsi delle arti applicate. Ed \u00e8 proprio a partire da questa convinzione che nasceranno in Italia, a partire dal 1918, le cosiddette \"Case d'Arte futuriste\": a Roma quelle di Enrico Prampolini, di Anton Giulio Bragaglia e di suo fratello Carlo Ludovico, di Roberto Melli; a Bologna quella di Tato; a Palermo quella di Pippo Rizzo. E a Rovereto quella di Depero, che per\u00f2 vedr\u00e0 la luce in ritardo rispetto alle altre a causa dei vari impegni dell'artista.\nDopo un soggiorno a Viareggio nel 1918, Depero espone a Milano nel 1919, alla Galleria Moretti, dove Filippo Tommaso Marinetti raduna il meglio del Futurismo del dopoguerra per rilanciare il movimento.\nE dopo tanto tempo Depero fa ritorno anche a Rovereto, trovandola distrutta dalla guerra. Qui, nel 1919, vi fonda la propria Casa d'arte Futurista, dove produrr\u00e0 manifesti pubblicitari, mobili e altro che servir\u00e0 per arredare la casa moderna.\nDepero \u00e8 tuttavia attento a cimentarsi nella progettazione di oggetti che abbiano una reale utilit\u00e0, oltre che caratterizzati esteticamente. Uno dei grandi problemi delle case d'arte futuriste, infatti, era che spesso uscivano da questi luoghi oggetti s\u00ec d'avanguardia ma inutilizzabili.\nSempre in questo periodo crea quadri di atmosfera metafisica, che dimostrano, ancora una volta, come Depero si attenesse pi\u00f9 agli ideali futuristi che non allo stile del movimento.\nAnni venti e pubblicit\u00e0.\nAl 1920 risalgono i pi\u00f9 importanti incarichi di Depero per Umberto Notari, direttore dell'Ambrosiano e dell'agenzia pubblicitaria \"Le 3 I\": una serie di manifesti e due grandi arazzi. Nel 1921 a Milano espone a una mostra personale, che in seguito verr\u00e0 spostata a Roma, dove inizia gli allestimenti per il \"Cabaret del diavolo\". Nel 1922 \u00e8 la volta del \"Winter Club\" di Torino, esposizione per pubblicizzare la quale usa per la prima volta il lancio di volantini dall'aereo dell'amico-futurista Fedele Azari.\nNel 1923 prende parte alla I Biennale delle arti decorative dell'ISIA di Monza.\nA Rovereto, sempre nel 1923, avvengono due veglie futuriste, dove viene tutta ridecorata la casa d'arte, che apparir\u00e0 poi nella rivista \"Rovente futurista\" (nn. 7-8, maggio 1923).\nNel 1924 a Milano mette in scena il balletto meccanico \"Anihccam del 3000\", replicato in venti altre citt\u00e0 italiane. \u00c8 in questo periodo che realizza i famosi Panciotti futuristi, indossati dai principali esponenti del movimento.. Nello stesso anno collabora al catalogo dell'imprenditore forlivese Giuseppe Verzocchi \"Veni vd vici\" con tre tavole futuriste.\nNel 1925 partecipa con Balla e Prampolini, in una sala dedicata al Futurismo, all'Esposizione internazionale di arti decorative e industriali moderne di Parigi. Quest'esposizione \u00e8 assai importante per Depero, perch\u00e9 gli d\u00e0 l'opportunit\u00e0 di conoscere molti esponenti che gli faranno tentare la carta americana. Dopo una personale a Parigi, espone infatti a New York (dove \u00e8 ospite per un breve periodo del pittore italiano Lucillo Grassi), a Boston e a Chicago.\nInfine \u00e8 a Venezia, alla Biennale del 1926, dove espone il dipinto \"Squisito al selz\" dedicato al commendator Campari. Episodio quest'ultimo che segner\u00e0 l'inizio di un sodalizio professionale con la nota ditta di liquori.\nIl 1927 \u00e8 un anno cruciale per Depero.\nCon il sostegno fondamentale dell\u2019amico, agente ed editore Fedele Azari (Dinamo-Azari) di Milano, realizza la monografia \"Depero futurista 1913\u20131927\", nota anche col nome di \"Libro imbullonato\". \"Depero futurista\" \u00e8 una pubblicazione dai molteplici intenti: primo fra tutti quello commerciale, un libro con lo scopo di promuovere e documentare il lavoro di Depero, legittimandolo come artista; allo stesso tempo \"Depero futurista\" fungeva anche come portfolio relativo a uno specifico periodo (1913\u20131927) da donare a ipotetici clienti e agenzie pubblicitarie; infine, con il suo libro Depero cre\u00f2 consapevolmente un libro d'artista pionieristico, un'opera d'arte in forma di pubblicazione cartacea. \"Depero futurista\" celebra il suo autore, Depero l'artista, il grafico pubblicitario e l'artigiano, in un connubio definito \"fusione totale\" da Giacomo Balla e Depero stesso nel loro manifesto del 1915 \"Ricostruzione Futurista dell'Universo.\" Il volume \u00e8 realizzato con la tecnica di stampa a caratteri mobili dalla Tipografia Mercurio di Rovereto con la collaborazione e supervisione di Fortunato Depero, con frasi e parole disposte in modo sperimentale e insolito per gli standard tipografici dell'epoca, e con la carta delle pagine di tipologia, grammatura e colori differenti. Il tutto tenuto insieme grazie a due grossi bulloni meccanici. \nDepero \u00e8 poi presente alla III Mostra Internazionale di Arte Decorativa di Monza col Padiglione Tipografico (o Padiglione del Libro) per gli editori Bestetti-Tumminelli e Treves. Partecipa inoltre alla Quadriennale di Torino, alla rassegna di Futuristi a Milano e allestisce una mostra personale a Messina.\nTra il 1924 e il 1928 Depero lavora con molte ditte, fra cui la Alberti (produttrice del Liquore Strega), la Schering (Veramon), la Bernocchi, e la gi\u00e0 citata Campari realizzando per quest'ultima centinaia di proposte pubblicitarie.\n\u00c8 opportuno precisare che il rapporto che ebbe Depero con la r\u00e9clame fu particolare. Se in generale la pubblicit\u00e0 era vista di buon occhio dai Futuristi, e anzi, considerata \u00abarte nuova del mondo moderno\u00bb, Depero in particolare fu quello a sostenerla con maggior impegno fino a diventare il pi\u00f9 autorevole cartellonista pubblicitario tra i Futuristi.\nNon solo, ma qualche anno pi\u00f9 tardi trover\u00e0 il modo di condensare il suo punto di vista in proposito nel \"Manifesto dell'arte pubblicitaria\".\nDa Rovereto a New York.\nNel 1928, sollecitato dalle esperienze trionfali descritte dai colleghi, Depero si trasferisce a New York con la moglie Rosetta. Qui, ospite di un amico, lavora senza sosta nella speranza di riuscire a farsi una buona clientela. Tenta di esportare in territorio americano l'idea della Casa d'arte futurista di Rovereto (che a New York prender\u00e0 il nome di \"Depero's Futurist House\").\nTiene mostre di pittura, realizza pubblicit\u00e0, progetta ambientazioni di ristoranti, crea scenografie costumi e coreografie per il teatro, disegna copertine di riviste. Pi\u00f9 in generale porta avanti un'attivit\u00e0 poliedrica che \u00e8 perfettamente in linea con quanto teorizzato fin dai tempi della stesura del manifesto per la \"Ricostruzione futurista dell'universo\".\nAll'inizio del 1929, anno della Grande depressione, Depero allestisce la sua prima personale mostra di pittura alla Guarino Gallery of Contemporary Italian Art. Il catalogo \u00e8 rigorosamente impaginato secondo i criteri adottati anche da altri esponenti delle avanguardie: testo privo di punteggiatura e scritto usando solo le minuscole.\nPi\u00f9 remunerativi sono tuttavia i lavori per il teatro, ma ancor di pi\u00f9 per la pubblicit\u00e0.\nDepero a New York ha l'occasione di reincontrare un amico di vecchia data, Massine, che gli presenta Leon Leonidoff, direttore artistico del \"Roxy Theatre\". E con tale teatro avvier\u00e0 poi una collaborazione.\nGli vengono commissionate copertine per importanti riviste quali \"Vanity Fair\", \"Vogue\", \"Sparks\", \"The New Auto Atlas\", \"The New Yorker\", \"Dance Magazine\" e \"Movie Makers\", e ha l'opportunit\u00e0 di realizzare r\u00e9clame per ditte quali ad esempio i grandi magazzini Macy's.\nProgetta inoltre la ristrutturazione di due ristoranti: l'Enrico &amp; Paglieri e lo Zucca.\nNell'ottobre del 1929 allestisce una mostra di lavori pubblicitari presso l'\"Advertising Club\". Grazie a questa iniziativa viene cooptato dalla BBDO, una delle pi\u00f9 importanti agenzie pubblicitarie del mondo, per realizzare la campagna dell'American Lead Pencil Company.\nDa un punto di vista prettamente stilistico, sia sul versante della grafica pubblicitaria sia sul versante della realizzazione delle copertine, Depero rimane sostanzialmente fedele al suo metodo di continua rivisitazione iconografica di idee gi\u00e0 ampiamente collaudate in patria. I personaggi delle sue opere sono quasi sempre pupazzi, provenienti dal mondo del teatro. La composizione grafica delle pagine \u00e8 quasi sempre affidata ad un certo diagonalismo, espediente questo in grado di conferire dinamicit\u00e0 alla composizione stessa. La figura geometrica per eccellenza \u00e8 il parallelepipedo. Luci e colori sono giocati su forti contrasti, con una predilezione nell'uso del bianco, del nero, e del rosso per rafforzare i valori bitonali.\nA fronte di un'attenta costruzione figurativa, manca tuttavia in Depero una cura della parte scritta, sebbene questo tipo di approccio alla grafica fosse affine a quello del costruttivismo russo.\nE pi\u00f9 in generale non \u00e8 possibile considerare Depero un innovatore della grafica del suo tempo, come lo fu ad esempio Cassandre. Ma \u00e8 indubbio che il suo approccio aggressivo, il suo segno forte e la sua iconografia influenzeranno una certa parte della grafica pubblicitaria successiva.\nIn ogni caso l'esperienza americana rappresenter\u00e0 un vantaggio rispetto ad altri suoi colleghi, che mai si mossero dall'Italia, in quello che si pu\u00f2 definire un processo di \"sprovincializzazione\".\nFascismo.\nLasciata l'America in piena recessione economica, Fortunato Depero rientra in Italia nel 1930 ed espone col gruppo futurista alla I quadriennale Nazionale d'Arte a Roma. Si trova per\u00f2 alle prese con un nuovo corso del Futurismo: l'Aeropittura. Gi\u00e0 l'anno precedente ne aveva sottoscritto il manifesto pi\u00f9 per fedelt\u00e0 nei confronti di Filippo Tommaso Marinetti che non per una reale convinzione. Depero era una persona \"coi piedi per terra\", e per nulla affascinato da aeroplani e nuvole (e il volo del 1922 con Azari fu strumentale: serviva per fare r\u00e9clame).\nNon solo, ma adesso il suo punto d'osservazione era paradossalmente pi\u00f9 alto di quello raggiungibile con gli aeroplani futuristi: era stato nella citt\u00e0 di New York e aveva toccato con mano \"quel\" futuro solo vagheggiato e teorizzato dai Futuristi italiani. Edifici che sfioravano il cielo, grovigli di strade, vie sopraelevate e sotterranee: gi\u00e0 tutto fatto.\nPurtroppo la sensazione che questa esperienza lascia in Depero non \u00e8 quella della qualit\u00e0 \"solare\" e positiva della vita sognata dai Futuristi, quanto piuttosto quella di una sorta di \"babele brulicante di cavallette\". E sar\u00e0 proprio questa disillusione che condurr\u00e0 Depero, negli anni a venire, a rifugiarsi sempre di pi\u00f9 nella concretezza e nei valori della natura. Questo cambiamento di rotta \u00e8 ravvisabile sia sul piano stilistico sia su quello tematico: esso porta a un progressivo abbandono dei colori caldi e della diagonalit\u00e0 a vantaggio dei colori freddi e dell'ortogonalit\u00e0, e alla scomparsa di folletti e marionette a vantaggio di motivi e personaggi tratti dal folklore italico.\nNei primi anni trenta Depero lavora per vari giornali: \"L'Illustrazione Italiana\", \"Il Secolo Illustrato\", \"Lo Sera\".\nNel 1931 pubblica il \"Manifesto dell'arte pubblicitaria\" futurista, gi\u00e0 in bozze a New York nel 1929.\nSecondo Depero l'immagine pubblicitaria doveva essere veloce, sintetica, fascinatrice, con grandi campiture di colore a tinte piatte, per cos\u00ec poter aumentare la dinamicit\u00e0 della comunicazione.\nNel 1932 espone prima in una sala personale alla XVIII Biennale di Venezia, e poi alla V Triennale di Milano. A Rovereto pubblica una rivista della quale usciranno solo cinque numeri nel 1933: \"Dinamo Futurista\". In seguito, nel 1934, le \"Liriche Radiofoniche\", che declamer\u00e0 anche all'EIAR (la Rai di allora). Nel 1934 partecipa alla Mostra di Plastica Murale di Genova e nel 1936 di nuovo alla Biennale di Venezia.\nDi qui si ritira sempre di pi\u00f9 nel Trentino. Le partecipazioni alle attivit\u00e0 ufficiali (aero) futuriste si fanno sempre pi\u00f9 rare: ci\u00f2 comporta da un lato una sua progressiva emarginazione dal movimento, ma dall'altro a trasformarlo in una figura quasi leggendaria. Molti saranno i Futuristi di \"terza generazione\" ad andare in \"pellegrinaggio\" a Rovereto, per rendergli omaggio o per coinvolgerlo in qualche iniziativa.\nIn ogni caso il suo isolamento lo porter\u00e0 lontano anche da un'importante fonte d'introito: la pubblicit\u00e0. Pubblicit\u00e0 che, per inciso, in quegli anni si stava evolvendo in direzioni non pi\u00f9 adatte ai coloratissimi folletti deperiani.\nI principali committenti di Depero divengono quindi corporazioni, segreterie di partito, grandi alberghi, amministrazioni pubbliche, industrie locali. Le opere richieste sono eminentemente didascaliche, propagandistiche, decorative.\nVerso la seconda met\u00e0 degli anni trenta, a causa dell'austerit\u00e0 dovuta alla politica autarchica, viene coinvolto nel rilancio del Buxus, un materiale economico a base di cellulosa atto a sostituire il legno delle impiallacciature, brevettato e prodotto dalle Cartiere Bosso. Grazie a questo lavoro riesce a ritrovare la propria vena creativa, realizzando tutta una serie di oggetti con tale materiale.\nNel 1940 pubblica la sua \"Autobiografia\". Nel 1942 realizza un grande mosaico per l'E42 di Roma, mentre nel 1943 con \"\"A Passo Romano\", cerca di dimostrare il suo allineamento sostanziale con il Fascismo anche per ottenerne lavori e commesse.\nPoi, con l'inizio dei bombardamenti aerei sulle citt\u00e0, si ritira nel suo eremo montano, a Serrada di Folgaria, cessando definitivamente l'esperienza della Casa d'arte futurista di Rovereto.\nFinita la guerra, nel tentativo di giustificarsi di fronte al nuovo ordine dello Stato italiano per quel libro apertamente fascista, afferma che loro, i Futuristi, credevano fermamente che il Fascismo avrebbe concretizzato il trionfo del Futurismo, e che, lui, aveva anche \"\u00abbisogno di mangiare\u00bb\".\nNel 1947, in parte sponsorizzato dalle Cartiere Bosso, ritenta la carta dell'America, ma la trova ostile al Futurismo perch\u00e9 ritenuto l'arte del Fascismo. Nel 1949 torna quindi in Italia e, sebbene disilluso e ormai sessantenne, non \u00e8 intenzionato a fermarsi: partecipa prima ad una mostra a Milano e poi ad una a Venezia.\nUltimi anni.\nDurante gli anni cinquanta Depero aderisce al progetto della collezione Verzocchi sul tema del lavoro, inviando, oltre ad un autoritratto, l'opera \"Tornio e telaio\". La collezione Verzocchi \u00e8 attualmente conservata presso la Pinacoteca Civica di Forl\u00ec. In questo periodo corrisponde con molti altri artisti e con ammiratori come Eraldo Di Vita, oggi critico d'arte a Milano.\nNel 1951 lancia il suo manifesto sull'Arte nucleare. Tra il 1953 e il 1956 allestisce, arreda e decora la sala del consiglio della Provincia autonoma di Trento. Nel frattempo (1955) entra in polemica con la Biennale di Venezia, accusata di censurare lui e il Futurismo dopo il 1916 (anno della morte di Boccioni), pubblicando una citazione (\"Antibiennale\"\") dove contesta e anticipa quelle che saranno le tendenze della critica sul Futurismo di l\u00ec a molti anni.\nNel 1957 inizia ad allestire, a Rovereto, la Galleria Museo Depero dedicata alle proprie opere. Verr\u00e0 inaugurata due anni dopo, nel 1959.\nFortunato Depero muore a Rovereto il 29 novembre 1960.\nNel 1965 gli viene dedicata una retrospettiva nell'ambito della IX Quadriennale Nazionale d'Arte di Roma.\nA partire dai primissimi anni settanta ha inizio la sua rivalutazione, ma solo negli ultimi anni, anche a seguito alla riconsiderazione del cosiddetto \"secondo Futurismo\" (filofascista e considerato \"minore\" rispetto al primo Futurismo), il valore complessivo della sua opera \u00e8 stato meglio compreso.\nIl 17 gennaio 2009, dopo un lungo restauro curato dall'Arch. Renato Rizzi, la Casa d'Arte Futurista Depero ha riaperto come sede museale del Mart di Rovereto. Al suo interno sono conservate alcune delle opere maggiori di Fortunato Depero.\nL'archivio di Depero, costituito da scritti autografi, corrispondenza, bozzetti, fotografie e ritagli stampa, \u00e8 conservato presso l'Archivio del '900 del Mart.\nTecniche.\nDepero dipingeva dapprima schizzi realizzati in seguito con materiali poveri (fili metallici, vetri, cartoni, carte veline) che racchiudono il sogno di un'opera d'arte totale, capace di inglobare tutti i linguaggi della ricerca artistica, dalla pittura alla scultura, alla musica, all'architettura. Realizzati con meccanismi capaci di farli muovere, i complessi plastici muovono dalle teorie espresse nel manifesto Ricostruzione futurista dell'universo, poi si immerge nella moda e inizia a usare tessuti stampati dell'optical art, basati su reticoli geometrici bianchi e neri, o della pop art, dai colori sgargianti per produrre i suoi \"Panciotti\"."}
{"id": "475060", "revid": "1546219", "url": "https://it.wikipedia.org/wiki?curid=475060", "title": "Cronaca familiare (romanzo)", "text": "Cronaca familiare \u00e8 un romanzo autobiografico di Vasco Pratolini, dal quale \u00e8 stato tratto il film omonimo.\nPubblicato nel 1947, narra la genesi, lo sviluppo e la tragica fine del rapporto affettivo tra l'autore e il fratello Dante, ribattezzato in seguito Ferruccio dai genitori adottivi.\nSecondo vari studiosi sarebbe stato scritto in breve tempo e, per gran parte almeno, nella stanza 304 dell'Hotel Savoy, a Firenze.\nIl romanzo si apre con un messaggio al lettore, nel quale dichiara esplicitamente la natura del romanzo che seguir\u00e0: \nTrama.\nParte prima.\nPratolini fa cominciare la sua cronaca familiare rivolgendosi al fratello Ferruccio. La madre \u00e8 morta venticinque giorni dopo aver dato alla luce il secondo figlio. L'autore ricorda le visite quotidiane ai contadini che lavoravano presso Villa Rossa, ai quali il neonato \u00e8 stato affidato.\nUn giorno i contadini portano Dante in visita ai signori della villa, che si affezionano subito al bambino e lo fanno restare a vivere con loro. Il bambino viene affidato alle cure del maggiordomo, che ne diventa il padre adottivo. Dante, che viene chiamato Ferruccio, a causa della volgarit\u00e0 del suo nome di battesimo, ora vive in un ambiente aristocratico, pieno di usi e di convenzioni, un ambiente elegante e raffinato, una prigione di affetti, di abitudini, di complessi, dentro la quale (mutati con gli anni, le condizioni e gli affetti) si trover\u00e0 condannato.\nL'autore continua a vivere con la sua vera e umile famiglia, prima con la nonna e in seguito con il padre, che tornato dalla guerra si \u00e8 risposato due anni dopo la morte della prima moglie.\nInizialmente il piccolo Vasco ritiene l'allontanamento del fratello da casa una giusta punizione. \u00c8 convinto che la madre se ne sia andata a causa del parto del fratello.\nL'autore ribadisce questo concetto con un lungo e appassionato discorso riguardante il suo primo ricordo, coincidente con la figura della madre stesa sul letto, esanime.\nQuesta inconscia convinzione, unita alla profonda differenza di status sociale, impedisce l'intesa fra i due fratelli. I due continuano a vedersi per un po' di tempo, durante le visite che Vasco fa al fratello ogni gioved\u00ec, assieme alla nonna. In seguito Pratolini comincia a lavorare come garzone di bottega. Passano otto anni, durante i quali i due si vedono raramente.\nParte seconda.\n\u00c8 il 1935, gennaio o febbraio, fa freddo, piove. Vasco di ritorno dalla biblioteca, si rifugia in un locale dove si gioca a biliardo. Il locale \u00e8 affollato, non c'\u00e8 spazio nemmeno per appoggiarsi alle pareti. Nel locale c'\u00e8 una sala dove si ritrovano i giovani liceali per giocare a ping-pong. Vasco entra e trova una sedia libera, si siede. Alzato lo sguardo vede il fratello proprio dirimpetto a lui, \u00e8 uno dei due giocatori. Ferruccio finito di giocare fa capire esplicitamente l'intenzione di rincontrarsi col fratello dicendo agli amici, che lo credevano figlio unico: \u201cC'\u00e8 mio fratello che mi aspetta\u201d. L'autore, per\u00f2, esce dalla sala e si nasconde, Ferruccio prova a cercarlo, poi rassegnato se ne va.\nPassa un po' di tempo. Un giorno di marzo Ferruccio va in via Ricasoli, dove Vasco ha una camera in affitto. Questa volta il fratello non lo evita, al contrario lo accoglie con impeto. \u00c8 in quel fatidico giorno che i due si ritrovano, si riscoprono, parlano, si chiariscono. Ferruccio ha litigato con il padre adottivo, ha bisogno di ospitalit\u00e0 per la notte. Durante quella notte i due affrontano i temi pi\u00f9 disparati, parlano della nonna all'ospizio, della madre morta, del \u201cbabbo\u201d di Ferruccio, del ping-pong, degli studi \u201cufficiali\u201d trascurati da Ferruccio e di quelli di autodidatta perseguiti da Vasco.\nI due, quella notte dormono nello stesso letto. Si sono ritrovati.\nIl gioved\u00ec successivo i due fratelli vanno a trovare la nonna all'istituto nel quale ora abita. In quella circostanza decidono di trascorrere la Pasqua tutti e tre assieme.\nQuel giorno arriva presto e trascorre lieto. I tre si ritrovano per la prima volta a passare una festivit\u00e0 in famiglia. Parlano del nonno, che Ferruccio non pu\u00f2 ricordare perch\u00e9 morto quando era piccolo. Parlano della vita alla quale \u00e8 ora costretta la nonna. Uno stile di vita a met\u00e0 fra la caserma e l'asilo. Parlano del vaso da notte che le suore tolgono, per punizione, se non ci si comportava secondo le regole dell'istituto.\nUna sera dell'aprile 1935, un acquazzone sorprende Vasco allo scoperto. Il mattino seguente si alza con una forte oppressione al petto, gli manca il fiato. Apre la finestra, respira profondamente e sente sapore di sangue in bocca. Poche ore dopo \u00e8 ricoverato all'ospedale.\nDimesso dall'ospedale l'autore passa due anni in sanatorio, durante i quali il rapporto col fratello diventa unicamente epistolare.\nParte terza.\nAl ritorno di Vasco dal sanatorio Ferruccio \u00e8 disoccupato. Non \u00e8 padrone di nessun mestiere, si arrangia con lavori saltuari. La miseria nella quale \u00e8 caduto, \u00e8 aggravata dai residui dell'elevato status sociale al quale \u00e8 stato abituato da bambino. Gli \u00e8 rimasta l'apparenza di persona orgogliosa, distinta, impeccabile. Questo suo modo di porsi gli preclude gli aiuti provenienti dalla solidariet\u00e0 collettiva, imprigionandolo in una specie di prigione morale. Dopo un periodo di stenti, grazie ad una raccomandazione, trova lavoro in un ente parastatale. Un lavoro di basso profilo: fa le pulizie, svuota cestini, svolge commissioni, imprime la corrispondenza sul copialettere.\nIn quel periodo Ferruccio si fidanza con Enzina. Lei \u00e8 una ragazza aggraziata ed elegante, lui l'ama. I due sono fatti l'uno per l'altra, ma Ferruccio \u00e8 molto alto e si vergogna della statura della fidanzata. Lei vuole essere tenuta sotto braccio ma, quando passano per le vie del centro, Ferruccio non ne vuole sapere. A causa di questo Enzina pensa di non essere amata. I due si lasciano ma il fratello di Vasco non la dimenticher\u00e0 mai e torner\u00e0 a pensare a lei anche nel letto di morte.\nUna domenica d'inverno la nonna \u00e8 sul punto di morire. I due fratelli, recatisi all'ospizio, scoprono che le avevano tolto il vaso da notte ed era stata costretta ad alzarsi dal letto per andare in bagno. La notte faceva freddo e nel corridoio soffiava uno spiffero gelido. La polmonite fece presto ad arrivare e a portarsela via.\nSuccessivamente Vasco lascia Firenze e si trasferisce a Roma. Ferruccio resta, si sposa, ha una figlia. Il lavoro \u00e8 ad un punto fermo, la promozione gli \u00e8 sempre promessa e puntualmente rimandata. Ferruccio vuole bene a sua moglie, ma non \u00e8 amore puro, vero, come quello che provava per Enzina, non \u00e8 la sua met\u00e0.\nUna sera del 1944, Ferruccio va a Roma dal fratello. Ora si \u00e8 ammalato lui, una malattia sconosciuta con la quale i medici non sanno trattare. Sono due anni che entra ed esce dall'ospedale. Si \u00e8 recato a Roma per provare a farsi curare in un'altra citt\u00e0.\nI due fratelli passano il Natale assieme, parlano della famiglia di Ferruccio e della malattia all'intestino che si sa diagnosticare, ma della quale non si riesce a trovare il bacillo. Il giorno dopo Ferruccio entra in ospedale.\nIl medico \u00e8 un famoso luminare che ha curato anche Mussolini. L'interesse per l'ostica quanto ignota malattia \u00e8 forte. Per trovare la cura non si pu\u00f2 che procedere per tentativi. Ad ogni prova fallita Ferruccio si debilita sempre pi\u00f9.\nPassano i mesi fra miglioramenti e ricadute. Alla fine il luminare che aveva curato \u201cTestone\u201d si arrende e lascia Ferruccio in bal\u00eca dei suoi allievi. Vasco resta accanto al fratello. Nei lunghi momenti di visita Ferruccio parla della moglie, della figlia, di Enzina. Tornano a parlare della madre, parlano per la prima e unica volta del loro padre naturale. Nell'agonia dei suoi ultimi giorni Ferruccio introduce anche il tema della fede, collegandolo alla madre morta, della quale i due non riescono a immaginare caratteri importanti come i modi di fare o la voce.\nFerruccio si assopisce sempre pi\u00f9 a lungo, riapre gli occhi ogni volta come riacquistando coscienza dopo uno svenimento. Sogna la madre, riesce a sentire la sua voce, gli dice di stare tranquillo, che sarebbe guarito. Successivamente ha un ritorno di forze, una freschezza sorprendente. \u00c8 il preludio all'agonia. Esprime il desiderio di andarsene, di tornare a Firenze. Vuole rivedere la moglie e la figlia, asserisce che tornato a casa sarebbe guarito.\nI medici acconsentono. Ferruccio sale sull'ambulanza, che sparisce nel viale. Vasco sa benissimo che non lo rivedr\u00e0.\nL'autore se ne va dall'ospedale a piedi, triste, immerso nei pensieri. Tutte le sue idee, le sue convinzioni, l'amore per la famiglia, la fiducia nel lavoro, la verit\u00e0 degli ideali ai quali crede vacillano, di fronte alla morte del fratello.\nConclusione.\nIl romanzo si conclude con un messaggio a Ferruccio. Un testo poetico, lirico, un pensiero interiore che diventa preghiera:"}
{"id": "475062", "revid": "7082", "url": "https://it.wikipedia.org/wiki?curid=475062", "title": "Motore grafico", "text": "Il motore grafico \u00e8 il nucleo software di un videogioco o di qualsiasi altra applicazione con grafica in tempo reale. Esso fornisce le tecnologie di base, semplifica lo sviluppo, e spesso permette al gioco di funzionare su piattaforme differenti come le console o sistemi operativi per personal computer. La funzionalit\u00e0 di base fornita tipicamente da un motore grafico include un motore di rendering (\"renderer\") per grafica 2D e 3D, un motore fisico o rilevatore di collisioni, suono, scripting, animazioni, intelligenza artificiale, networking, e scene-graph.\nStoria.\nIl termine \"motore grafico\" \u00e8 nato alla met\u00e0 degli anni novanta del XX secolo, con uno stretto legame ai videogiochi 3D, in particolare agli sparatutto in prima persona. La popolarit\u00e0 di Doom e di Quake (entrambi prodotti da id Software) era tale che gli altri sviluppatori, piuttosto che creare giochi da zero, prendevano in licenza le componenti principali del codice e si limitavano a creare il \"\"game content\" (o \"game assets\"\"): ambientazione, armi e livelli.\nAlcuni giochi successivi, come \"Quake III Arena\" e \"Unreal\" di Epic Games furono sviluppati seguendo questo metodo. La concessione di licenze di queste tecnologie si \u00e8 dimostrata una valida voce in entrata per i bilanci di alcuni \"team\" di programmatori, visto che una singola licenza per un motore commerciale di fascia alta pu\u00f2 variare da \u20ac fino a \u20ac (come nel caso di \"Warcraft III\"), e si possono avere decine di compagnie licenziatarie (per l'Unreal Engine). Sicuramente motori riutilizzabili permettono di creare seguiti di giochi in modo molto pi\u00f9 facile e veloce, e questo \u00e8 un importante vantaggio nella moderna industria videoludica.\nIl continuo avanzamento della tecnologia dei motori grafici ha permesso una netta separazione tra \"rendering\", \"scripting\", \"artwork\" e \"level design\". Al giorno d'oggi \u00e8 comune negli sviluppatori un rapporto tra artisti e programmatori di 4:1.\nGli sparatutto in prima persona sono ancora la principale utenza dei motori grafici di terze parti, ma il loro uso si sta diffondendo in altri generi. Alcuni esempi sono il gioco di ruolo \"The Elder Scrolls III: Morrowind\", i MMORPG \"Dark Age of Camelot\" (basati su NetImmerse) e Lineage II (basato sull'Unreal Engine). \nI motori grafici sono egualmente usati in ambito console, come il Renderware, usato in \"Rayman 2 Revolution\", \"Grand Theft Auto III\" e nei videogiochi della serie \"Burnout\".\nI motori moderni rientrano di diritto tra i \"software\" pi\u00f9 complessi in assoluto, e possiedono frequentemente decine di sistemi accuratamente sincronizzati per garantire un buon controllo dell'esperienza offerta all'utente finale.\nNonostante il termine sia stato coniato negli anni novanta, anche nel decennio precedente videro la luce \"software\" le cui caratteristiche ne fanno \"motori grafici\". Ad esempio l\"'Adventure Game Interpreter\" e il \"Sierra's Creative Interpreter\" di Sierra, lo SCUMM di LucasArts e il Freescape engine di Incentive Software. Ad ogni modo, questi sistemi non furono mai impiegati in titoli di terze parti.\nCaratteristiche.\nCome altre applicazioni di transizione, i motori grafici sono spesso indipendenti dalla piattaforma, permettendo allo stesso gioco di girare su pi\u00f9 piattaforme, incluse le console quali PlayStation, Xbox, Nintendo e su sistemi operativi come Microsoft Windows e Mac OS, con nessuno o qualche piccolo cambiamento al codice sorgente del gioco.\nI \"middleware\".\nMotori grafici avanzati come l'Unreal Engine 4, lo Unity Engine, il Source Engine, l'id Tech 5, il RenderWare e il Gamebryo forniscono una suite di strumenti di sviluppo visuali in aggiunta alla componente software riutilizzabile. Questi strumenti vengono forniti generalmente all'interno di un ambiente di sviluppo integrato (dall'inglese integrated development environment o pi\u00f9 comunemente IDE) affinch\u00e9 permettano lo sviluppo semplificato e rapido (RAD) dei giochi secondo un metodo di progettazione data-driven. Questi motori grafici vengono chiamati spesso \"game middleware\" perch\u00e9, in accordo con il significato commerciale del termine, forniscono una piattaforma flessibile e riutilizzabile che fornisce tutte le funzionalit\u00e0 chiave necessarie esternamente per sviluppare un'applicazione ludica riducendo i costi, la complessit\u00e0 e il tempo impiegato; tutti fattori critici e altamente competitivi nell'industria di videogiochi e computer.\nSpesso i middleware sono progettati con un'architettura modulare che permette di sostituire o estendere parti del motore con soluzioni pi\u00f9 specializzate (e magari costose), come il software Havok per la fisica, FMOD per il suono, o SpeedTree per il rendering. Alcuni motori grafici come il RenderWare sono addirittura concepiti come una serie di middleware indipendenti che possono essere combinati a piacere per creare un motore personalizzato, piuttosto che modificare un motore gi\u00e0 esistente. In qualunque modo si ottenga la flessibilit\u00e0, questa rimane comunque una forte priorit\u00e0, a causa della grande variet\u00e0 di applicazioni cui i motori grafici devono rispondere. Nonostante l'idea di motore grafico rimandi immediatamente al concetto di videogioco, in verit\u00e0 essi sono usati in molti altri tipi di applicazioni interattive che richiedono grafica in tempo reale, come dimostrazioni commerciali, progettazioni architetturali, simulazioni e ambienti di modellazione.\nAlcuni motori forniscono solo capacit\u00e0 grafiche, invece della vasta gamma di funzionalit\u00e0 richieste da un videogioco. Questi motori affidano agli sviluppatori il compito di inserirle, anche tramite altri middleware, magari da altri giochi. A motori come questi calza veramente la definizione di \"motore grafico\" in senso stretto. Non c'\u00e8 comunque una convenzione condivisa sul termine: per il senso generale si pu\u00f2 usare il termine \"motore 3D\". Esempi di motore grafico in senso stretto sono: Irrlicht, Axiom, OGRE, Power Render, Crystal Space e Genesis 3D. Molti motori moderni forniscono lo \"scene-graph\", una rappresentazione del mondo 3D orientata agli oggetti che spesso semplifica lo sviluppo del gioco e che pu\u00f2 essere usata per un \"rendering\" pi\u00f9 efficiente di mondi virtuali molto vasti.\nAstrazione dell\"'hardware\".\nI motori grafici sono costruiti nella maggior parte dei casi su delle API grafiche, come Direct3D o OpenGL, che offrono un'astrazione \"software\" della GPU o della scheda video. Sono spesso usate anche librerie di basso livello, come DirectX, SDL e OpenAL, le quali offrono un accesso diretto ad altro \"hardware\" (ad esempio mouse, tastiera, joystick, scheda di rete, e scheda audio). Prima dell'avvento della grafica 3D accelerata, si usavano \"render software\" come le API Glide. Soluzioni \"software\" come questa sono ancora utilizzate in alcuni strumenti di modellazione o di \"rendering\" statico, in cui la precisione \u00e8 pi\u00f9 importante della velocit\u00e0, o quando l\"'hardware\" del computer non soddisfa i requisiti (come il supporto degli shader o delle Direct3D 10, come nel caso di Windows Vista).\nAppassionati.\nLo sviluppo di motori grafici \u00e8 un progetto comune tra gli studenti di informatica, appassionati, e sviluppatori di videogiochi. Pu\u00f2 richiedere grandi conoscenze interdisciplinari che spaziano dalla geometria alla teoria del colore. Dal momento che il settore ha grande visibilit\u00e0, comunque, questi sviluppatori lo trovano divertente e remunerativo. Crystal Space, ad esempio, \u00e8 un popolare motore grafico multipiattaforma (gratuito).\nUn famoso ed economico sistema venne creato a partire dal 1999 da Mark Overmars. Il suo interprete Object Oriented Game Maker permette di sviluppare giochi in grafica bidimensionale con estrema facilit\u00e0. Il sistema pu\u00f2 supportare molti formati ludici incluso l'RPG. Le ultime versioni di Game Maker permettono ai programmatori pi\u00f9 esperti anche la progettazione di videogiochi con grafica poligonale ed effetti di luci.\nMotori 3D.\nUn Motore 3D \u00e8 un software progettato con lo scopo di rappresentare su una superficie 2D (come lo schermo) una scena 3D composta da elementi sintetici. Esistono diverse categorie di motori 3D, ma essenzialmente si possono distinguere in due tipi, a seconda dello scopo per il quale sono preposti: motori 3D in tempo reale e motori 3D per la produzione di immagini fotorealistiche.\nMotori 3D in tempo reale.\nI motori 3D in tempo reale (in inglese \"real time 3D engine\") sono impiegati laddove sia necessario produrre immagini tridimensionali \"al volo\". Con questa espressione si indica la capacit\u00e0 di calcolare, e quindi di mostrare a schermo (oppure tramite altri dispositivi ottici, ad esempio occhiali per la realt\u00e0 virtuale) le immagini in brevissimo tempo, tale da ottenere un certo numero di immagini al secondo, tipicamente 30-60 immagini al secondo (abbreviato spesso come fps, dall'inglese \"Frames Per Second\"). Questi requisiti di velocit\u00e0 possono essere raggiunti con varie tecniche, evolutesi nel tempo grazie soprattutto all'invenzione di dispositivi hardware dedicati allo scopo: gli acceleratori grafici 3D. Questi dispositivi, costituiti in sostanza da un coprocessore matematico e da una certa quantit\u00e0 di memoria RAM, svolgono certe funzioni matematiche estremamente ottimizzate e consentono allo sviluppatore di sgravare la CPU da un'enorme quantit\u00e0 di calcoli, permettendo quindi di realizzare motori grafici pi\u00f9 raffinati e pi\u00f9 veloci.\nL'introduzione degli acceleratori grafici ha decretato la formazione di due sottocategorie di motori in tempo reale: i motori grafici software e i motori accelerati in hardware. Nonostante il nome possa trarre in inganno, si parla in entrambi i casi di software. La differenza consiste nel fatto che i primi sfruttano esclusivamente la CPU (ed eventualmente la FPU e le istruzioni SIMD come MMX, SSE, 3DNow!, ecc.) per effettuare i calcoli geometrici necessari, mentre i secondi relegano molte delle funzioni primarie (come la trasformazione, l'illuminazione, l'applicazione delle texture, ecc.) all'acceleratore hardware. \nOvviamente entrambi gli approcci portano dei vantaggi e degli svantaggi: i motori software renderizzano le immagini esattamente nel modo previsto dal programmatore ma risultano lenti, quindi non possono produrre immagini di elevata qualit\u00e0 per l'eccessiva quantit\u00e0 di calcoli necessari; i motori accelerati, invece, sono estremamente veloci e producono immagini di elevata qualit\u00e0, ma richiedono la presenza di hardware dedicato e l'accuratezza delle immagini \u00e8 soggetta al particolare acceleratore utilizzato.\nI motori 3D in tempo reale trovano largo impiego nella realizzazione di videogames, simulatori, interfacce grafiche, realt\u00e0 virtuale.\nMotori 3D fotorealistici.\nSi definiscono cos\u00ec quei motori grafici 3D che producono immagini di qualit\u00e0 prossima o addirittura paragonabile a immagini di scene reali. I motori grafici di questa categoria sono esclusivamente di tipo software, cio\u00e8 non si appoggiano su hardware di accelerazione 3D. Nelle applicazioni in cui vengono sfruttati i motori 3D fotorealistici, la precisione e la qualit\u00e0 delle immagini renderizzate \u00e8 prioritaria rispetto alla velocit\u00e0 di calcolo. I motori grafici di questa categoria sfruttano algoritmi molto sofisticati per simulare fedelmente gli effetti ottici di diffusione, rifrazione, riflessione, pulviscolo, proiezione di ombre, aberrazioni cromatiche e altri effetti che contribuiscono a rendere la scena estremamente realistica. Molti di questi algoritmi non possono essere implementati nei motori in tempo reale per la loro estrema complessit\u00e0, oppure vengono implementati in forma semplificata e approssimativa. Alcuni di questi algoritmi sono il Ray Tracing, il Photon Mapping, e altri.\nData la mole di calcoli necessaria, generalmente i motori 3D fotorealistici sono progettati per essere eseguiti su macchine multiprocessore e su cluster. \nQuesti motori grafici sono usati per la realizzazione di opere artistiche, progettazione architettonica e meccanica, design, produzioni cinematografiche (per effetti speciali o per interi film d'animazione).\nMatematica dei motori 3D.\nLa maggior parte della matematica implicata nella realizzazione di un engine \u00e8 quella dei vettori e delle matrici.\nMotori per sparatutto in prima persona.\nUna nota sottoclasse di motori grafici 3D \u00e8 quella che comprende gli sparatutto in prima persona (FPS, First Person Shooter). Lo sviluppo in termini di qualit\u00e0 \u00e8 fatto utilizzando la scala umana. Mentre i simulatori di volo, quelli di guida ed i giochi di strategia in tempo reale forniscono realismo su larga scala, i FPS sono la punta della computer grafica su scala umana.\nLo sviluppo di nuovi motori pu\u00f2 essere caratterizzato da un aumento della tecnologia disponibile.\nI tentativi di classificarli in generazioni portano ad una definizione arbitraria della linea di separazione tra i \"vecchi motori\" e quelli nuovi.\nLa classificazione \u00e8 complicata dal momento che attingono sia a nuove che a vecchie tecnologie. Quelli considerati avanzati un anno, diventano lo standard della stagione successiva. I giochi composti da un misto di vecchie e nuove caratteristiche sono la norma. Ad esempio, \"\" (1998) introdusse la fisica negli FPS, ma il suo uso non divenne comune sino al 2002 circa. \"Red Faction\" (2001) us\u00f2 muri e pavimenti distruttibili, cosa di uso limitato fino al 2004. \"Codename Eagle\" (2000) aggiunse i veicoli da combattimento ai giochi FPS. \"Tribes 2\" e \"Battlefield 1942\" potenziarono l'integrazione di mezzi-veicolari e sparatutto, seguiti a breve termine da \"Halo\" ed \"Unreal Tournament 2004\"."}
{"id": "475064", "revid": "1544245", "url": "https://it.wikipedia.org/wiki?curid=475064", "title": "Laura Biagiotti", "text": "Biografia e carriera professionale.\nFirm\u00f2, ancora giovanissima, la sua collezione di pr\u00eat-\u00e0-porter per Schuberth nel 1966. Collabor\u00f2 successivamente con altri famosi creatori di moda come Roberto Capucci e Rocco Barocco. Nel 1972, dopo aver fondato l'omonima casa di moda, present\u00f2, a Firenze, la sua prima collezione personale e si impose all'attenzione della stampa e dei compratori di moda per il suo stile straordinariamente femminile. La sua fama rimase legata soprattutto alla sua \"donna bambola\", alla linea ampia delle sue creazioni, quasi danzanti attorno al corpo.\nDal 1980 viveva al Castello di Marco Simone di Guidonia vicino a Roma, un monumento nazionale dell'XI secolo da lei fatto restaurare insieme al marito Gianni Cigna, deceduto nell'agosto del 1996; dal matrimonio nacque nel 1978 la figlia Lavinia, sua erede nel campo della moda. Mor\u00ec all'ospedale Sant'Andrea di Roma il 26 maggio 2017 per le conseguenze di un arresto cardiaco che l'aveva colpita due giorni prima."}
{"id": "475066", "revid": "767487", "url": "https://it.wikipedia.org/wiki?curid=475066", "title": "Control Denied", "text": "I Control Denied sono stati un progetto parallelo avviato da Chuck Schuldiner, cantante e chitarrista dei Death, nel 1995.\nStoria del gruppo.\nIl progetto prende piede lentamente, Chuck fin dal 1993, manifester\u00e0 pi\u00f9 volte le sue intenzioni di fondare una band ispirata chiaramente all'heavy metal, e compone qualcosa nei primi anni novanta, materiale senza pretese che viene accantonato in favore degli album dei Death, sempre usciti con regolarit\u00e0.\nDichiarer\u00e0 lui stesso nel 1993: \nMa nel 1995, dopo l'uscita di Symbolic il chitarrista di Tampa, mette in pausa la band e fonda i Control Denied.\nCharles Schuldiner, pur tentando un approccio vocale melodico, si rivolgera al cantante Tim Aymar degli Psycho Scream che accetter\u00e0 l'invito. Gi\u00e0 prima di Aymar recluta inizialmente B.C. Richards per il basso, Chris Williams alla batteria e Shannon Hamm come chitarrista. Pi\u00f9 avanti, subentrer\u00e0 nella band il batterista Richard Christy, grande fan fin da bambino dei Death e futuro grande amico di Chuck Schuldiner.\nDato che la Nuclear Blast era disponibile a pubblicare un album dei Control Denied, ma a patto di pubblicare un altro album con il nome Death.\nEssendo stata l'unica casa discografica a prendere in considerazione il progetto di una sua band heavy metal, Chuck Schuldiner accett\u00f2 le condizioni e rimise in piedi il progetto, mettendo in pausa il rapporto con Tim Aymar.\nDopo il 1998, anno dell'ultimo studio album dei Death, \"The Sound of Perseverance\", Chuck scioglie di nuovo la band e in base ai patti con la Nuclear Blast in poco tempo registra, con Steve DiGiorgio e gli stessi membri dell'ultima fatica targata Death pi\u00f9 Tim Aymar alla voce (tranne Scott Clendenin) l'album \"The Fragile Art of Existence\" che esce nel 1999.\nSotto la spinta vocale di Tim Aymar il disco si muove sui binari di un heavy metal molto tecnico che ricorda vagamente i Death di \"The Sound of Perseverance\" con la aggiunta delle linee vocali melodiche, che avvereranno i lontani desideri del chitarrista di Tampa. Si avvertono anche influenze progressive metal, a causa dei continui e intricati cambi di tempo.\nChuck incominci\u00f2 a scrivere materiale per un secondo capitolo discografico, \"When Man and Machine Collide,\" ma rimase incompleto a causa della sua morte, a seguito della quale si \u00e8 aperto un lungo contenzioso tra la famiglia di Chuck e Guido Heijnes, il proprietario della Hammerhearth Records (ora fallita). Quest'ultimo ha vinto e, alla fine, ha deciso di includere tali registrazioni inedite della band nella compilation, a nome Chuck Schuldiner, dal titolo \"Zero Tolerance\" del 2004."}
{"id": "475071", "revid": "57905", "url": "https://it.wikipedia.org/wiki?curid=475071", "title": "Sylvia Saint", "text": ""}
{"id": "475072", "revid": "35813", "url": "https://it.wikipedia.org/wiki?curid=475072", "title": "Nicola Boccasini", "text": ""}
{"id": "475075", "revid": "21880", "url": "https://it.wikipedia.org/wiki?curid=475075", "title": "Aptenia", "text": ""}
{"id": "475077", "revid": "35813", "url": "https://it.wikipedia.org/wiki?curid=475077", "title": "Benedetto Caetani", "text": ""}
{"id": "475081", "revid": "1573940", "url": "https://it.wikipedia.org/wiki?curid=475081", "title": "Proboscidea", "text": "I proboscidati (Proboscidea ) sono un ordine appartenente alla classe dei mammiferi, e comprendono tutte le specie di elefanti.\nDescrizione.\nI proboscidati sono i pi\u00f9 grandi animali che vivono sulla terra ferma. Possono raggiungere un'altezza di 4\u00a0m al garrese e peso fino ai 7500\u00a0kg. Per poter supportare tale peso, gli arti sono spostati sotto il corpo. La loro caratteristica peculiare \u00e8 per\u00f2 la proboscide, formata da naso e labbro superiore fusi assieme, che funge da organo di senso ed \u00e8 utilizzata anche per funzioni relative all'alimentazione e alla vita sociale. Altra peculiarit\u00e0 sono i grandi padiglioni auricolari, riccamente vascolarizzati, che funzionano da radiatori ed eliminano l'eccesso di calore. La pelle \u00e8 spessa e con scarsi peli, ma molto delicata, e necessita quindi molte cure come bagni di polvere, fango o acqua in modo da mantenerla morbida ed evitare i parassiti. La terza caratteristica sono le zanne (dette anche \"difese\"), presenti solo nei maschi, che sono incisivi superiori allungati, a crescita continua; i molari sono forniti di caratteristiche serie di creste trasversali; allorch\u00e9 si usurano, vengono spinti anteriormente e sostituiti da nuovi molari pi\u00f9 grandi e con pi\u00f9 creste. Dopo i 60 anni, non si formano pi\u00f9 nuovi denti per cui l'animale \u00e8 destinato a morire di fame.\nTassonomia.\nLe uniche specie viventi appartengono ai generi \"Loxodonta\" e \"Elephas\", entrambi appartenenti alla famiglia degli Elephantidae.\nOriginariamente l'elefante delle foreste era stato classificato come una sottospecie di quello delle savane, ma una recente analisi del DNA ha scoperto una differenza sostanziale nei due genomi, che di fatto li identifica come appartenenti a due specie diverse.\nQueste sottospecie variano leggermente nella taglia, nel colore della pelle, nella misura e forma delle orecchie.\nFossili.\nL'ordine comprendeva le seguenti famiglie e generi estinti:\nEvoluzione.\nDurante il periodo delle glaciazioni vi erano molte pi\u00f9 specie di proboscidati, tra cui vari mammut, il gonfoterio di Cuvier e il mastodonte americano. Ancora prima, nel Cenozoico superiore, il gruppo era ancora pi\u00f9 diversificato, e comprendeva i gonfoteri, l'ananco, il gigantesco \"Deinotherium\" e gli elefanti dalle zanne a pala come \"Platybelodon\" e \"Amebelodon\". I pi\u00f9 antichi proboscidati sono \"Daouitherium\" e \"Phosphatherium\" del limite Paleocene / Eocene del Marocco. Nel corso dell'Eocene, invece, sono note varie forme primitive come \"Numidotherium\", \"Barytherium\", \"Moeritherium\" e gli antracobunidi (Anthracobunidae) del subcontinente indiano. Il gruppo degli elefantoidi (Elephantoidea) apparve circa 26 milioni di anni fa, alla fine dell'Oligocene. La maggior parte di queste forme primitive possedeva quattro corte zanne (vedi \"Tetralophodon\"), due sulla mascella e due sulla mandibola. \"Primelephas\", l'antenato comune dei mammut e degli odierni elefanti, apparve nel tardo Miocene, circa 7 milioni di anni fa. L'evoluzione dei proboscidati concerne principalmente le proporzioni di cranio e mascelle e la forma delle zanne e dei molari."}
{"id": "475083", "revid": "11694", "url": "https://it.wikipedia.org/wiki?curid=475083", "title": "Mesembryanthemaceae", "text": ""}
{"id": "475086", "revid": "86599", "url": "https://it.wikipedia.org/wiki?curid=475086", "title": "Cratere Echegaray", "text": "Echegaray \u00e8 un cratere d'impatto presente sulla superficie di Mercurio, a 43,67\u00b0 di latitudine nord e 20,04\u00b0 di longitudine ovest. Il suo diametro \u00e8 pari a 63\u00a0km.\nIl cratere \u00e8 dedicato al drammaturgo spagnolo Jos\u00e9 Echegaray."}
{"id": "475088", "revid": "36426", "url": "https://it.wikipedia.org/wiki?curid=475088", "title": "Echegaray", "text": ""}
{"id": "475090", "revid": "287204", "url": "https://it.wikipedia.org/wiki?curid=475090", "title": "Cratere Eitoku", "text": "Eitoku \u00e8 un cratere d'impatto presente sulla superficie di Mercurio, a 21,86\u00b0 di latitudine sud e 157,02\u00b0 di longitudine ovest. Il suo diametro \u00e8 pari a 101\u00a0km.\nIl cratere \u00e8 stato battezzato dall'Unione Astronomica Internazionale in onore del pittore giapponese Kan\u014d Eitoku."}
{"id": "475092", "revid": "1318658", "url": "https://it.wikipedia.org/wiki?curid=475092", "title": "Eitoku", "text": ""}
{"id": "475094", "revid": "287204", "url": "https://it.wikipedia.org/wiki?curid=475094", "title": "Cratere Equiano", "text": "Equiano \u00e8 un cratere d'impatto presente sulla superficie di Mercurio, a 39,99\u00b0 di latitudine sud e 30,55\u00b0 di longitudine ovest. Il suo diametro \u00e8 pari a 102,51\u00a0km.\nIl cratere \u00e8 stato battezzato dall'Unione Astronomica Internazionale in onore dello scrittore nigeriano Olaudah Equiano."}
{"id": "475095", "revid": "1610933", "url": "https://it.wikipedia.org/wiki?curid=475095", "title": "Ursone", "text": ""}
{"id": "475096", "revid": "36426", "url": "https://it.wikipedia.org/wiki?curid=475096", "title": "Equiano", "text": ""}
{"id": "475101", "revid": "599013", "url": "https://it.wikipedia.org/wiki?curid=475101", "title": "Maurizia Cacciatori", "text": "Biografia.\nFiglia del calciatore Franco, giocava col ruolo di alzatrice: alta 178\u00a0cm, schiacciava a 298\u00a0cm e murava a 274\u00a0cm.\nCarriera.\nClub.\nInizia in giovane et\u00e0 nella Pallavolo Carrarese, squadra della sua citt\u00e0 natale, con cui ottiene la storica promozione in Serie A2, per poi esordire in serie A1 a 16 anni, nella stagione 1989-90 con la Pallavolo Sirio Perugia, formazione con cui militer\u00e0 fino al 1993 conquistando la Coppa Italia 1991-92.\nDopo un biennio con la maglia della Polisportiva Amazzoni Agrigento, nel campionato 1995-96 viene ingaggiata dal Volley Bergamo, con cui in tre stagioni conquista altrettante accoppiate scudetto-Coppa Italia (1995-96, 1996-97 e 1997-98), due Supercoppe Italiane (1996 e 1997) e una Coppa dei Campioni.\nNella stagione 1998-99 si trasferisce al Centro Ester Pallavolo; con la formazione napoletana si aggiudica la Coppa CEV, quindi fa ritorno al Volley Bergamo dove, dal 1999 al 2003, conquista una \nSupercoppa italiana, una Coppa dei Campioni ed uno scudetto; nel corso della sua seconda avventura in terra orobica, durante la stagione 2001-02 subisce una squalifica di 10 giornate in seguito alla positivit\u00e0 a due diuretici (amiloride e idroclorotiazide) rilevata nel corso di un esame antidoping.\nNel campionato 2003-04 si trasferisce alla squadra spagnola del Club Voleibol Tenerife, con cui vince il campionato, la Coppa della Regina e l'European Champions League; accetta quindi la proposta del Volleyball Club Lodi per la Serie A2 2004-05, ma l'annata si conclude anzitempo a causa dell'esclusione della formazione lodigiana dal campionato.\nL'anno successivo torna nel massimo campionato italiano giocando per il neopromosso Arzano Volley, ma la stagione termina con la retrocessione; Maurizia si trasferisce nuovamente in Spagna dove nella stagione 2006-07 guida il Club 15-15 alla promozione in Superliga Femenina de Voleibol, abbandonando a fine campionato l'attivit\u00e0 agonistica.\nSempre in seno alla societ\u00e0 spagnola, l'anno successivo ricopre il ruolo di Direttore Sportivo, con la formazione delle isole Baleari che raggiunge la finale scudetto.\nNazionale.\nVanta 228 presenze nella Nazionale italiana di pallavolo femminile, in cui fa il suo esordio il 27 novembre 1991 ad Apeldoorn (Paesi Bassi) nella partita contro la Russia.\nCon le azzurre vince un oro ai Giochi del Mediterraneo (2001), un bronzo agli Europei del 1999 in Italia e un argento a quelli del 2001 in Bulgaria. Nel curriculum della carrarese c'\u00e8 anche la partecipazione alle Olimpiadi di Sydney 2000, prima qualificazione in assoluto per la nazionale femminile di pallavolo.\nAl Campionato mondiale di pallavolo femminile 1998 in Giappone, dove l'Italia raggiunge il quinto posto, viene eletta miglior palleggiatrice della manifestazione.\nVita privata.\nNel 2004, dopo un lungo fidanzamento, saltano le nozze con l'ex cestista italiano Gianmarco Pozzecco. Nel 2011 \u00e8 diventata mamma di Carlos Maria, avuto dal compagno Francesco Orsini; il 31 marzo 2012 nasce la figlia Ines.\nNel 2006 partecipa come concorrente alla quarta edizione del reality show \"L'isola dei famosi\", condotta da Simona Ventura, su Rai 2, venendo eliminata nel corso della quinta puntata con il 73% dei voti. Nel 2007 approda a Sky Sport per il commento tecnico degli incontri di A1 femminile. Nel 2010 appare nel film \"Maschi contro femmine\". "}
{"id": "475102", "revid": "287204", "url": "https://it.wikipedia.org/wiki?curid=475102", "title": "Cratere Fet", "text": "Fet \u00e8 un cratere d'impatto presente sulla superficie di Mercurio, a 4,81\u00b0 di latitudine sud e 180,16\u00b0 di longitudine ovest. Il suo diametro \u00e8 pari a 79 km.\nIl cratere \u00e8 stato battezzato dall'Unione Astronomica Internazionale in onore del poeta russo Afanasij Afanas'evi\u010d Fet-\u0160en\u0161in."}
{"id": "475103", "revid": "287204", "url": "https://it.wikipedia.org/wiki?curid=475103", "title": "FET", "text": ""}
{"id": "475105", "revid": "3448502", "url": "https://it.wikipedia.org/wiki?curid=475105", "title": "Omogramma", "text": ""}
{"id": "475106", "revid": "3448503", "url": "https://it.wikipedia.org/wiki?curid=475106", "title": "Eterogramma", "text": ""}
{"id": "475107", "revid": "1123217", "url": "https://it.wikipedia.org/wiki?curid=475107", "title": "Picornaviridae", "text": "Picornaviridae \u00e8 un'ampia famiglia di virus di piccolissime dimensioni (25-30\u00a0nm) appartenenti all'ordine Picornavirales, in possesso di un genoma ad RNA a singolo filamento positivo, che presentano simmetria icosaedrica e sono privi di rivestimento lipidico.\nStruttura.\nIl nome \"Picornaviridae\" \u00e8 derivato da \"pico\" che significa piccolo ed \"RNA\" con riferimento alla molecola costituente il loro genoma. I \"Picornaviridae\" hanno un diametro di 28-30\u00a0nm e un capside icosaedrico formato da 32 capsomeri, non possiedono pericapside. Ciascuno dei 12 pentameri \u00e8 costituito da 5 protomeri a loro volta costituiti da quattro polipeptidi chiamati VP1, VP2, VP3 e VP4, di questi VP2 e VP4 sono i prodotti della proteolisi di VP0. La VP1 su ciascun protomero forma il centro di ciascun capsomero ed \u00e8 circondata da una fessura di norma chiamata \"canyon\". Le altre tre proteine circondano il canyon e lo delimitano. I loro capsidi sono molto resistenti a condizioni ambientali estreme tipiche di alcune aree dell'apparato digerente, resistono ai detergenti, tuttavia sono sensibili al pH acido e ad alte temperature. Il loro genoma \u00e8 costituito da una molecola di RNA di 7,2-8,5 Kb a polarit\u00e0 positiva subito disponibile per essere trascritta da una RNA-polimerasi codificata dal genoma del virus per poi essere tradotta sui ribosomi della cellula infettata. All'estremit\u00e0 5' l'RNA \u00e8 associato con la proteina VPg, mentre l'estremit\u00e0 3' \u00e8 poliadenilata. Il genoma codifica anche per una proteasi che scinde VP0 in VP2 e VP4.\nLa replicazione dei picornavirus dura circa 3-4 ore e ciascuna cellula infetta pu\u00f2 produrre anche centomila virioni. Il legame di ciascun picornavirus con lo specifico recettore della cellula bersaglio si basa sulla conformazione del canyon che funge da sito di legame per il recettore. I rhinovirus e i coxsackie virus si legano spesso a ICAM-1 (\"Inter Cellular Adhesion Molecule-1\"), enterovirus, echovirus e altri coxsackie a CD55, i poliovirus a CD155. Il legame del canyon con il recettore determina il rilascio del polipeptide VP4 dal capside che in questo modo viene indebolito. Il genoma del virus associato a VPg esce tramite un canale presso uno dei vertici formati dalle VP1 e si dirige ai ribosomi dove pu\u00f2 essere tradotto grazie al riconoscimento di un'ansa dell'RNA a filamento positivo che mima un mRNA. Alla fine della traduzione la proteina generata viene scissa proteoliticamente da una proteasi codificata dal genoma del virus. Il genoma si replica grazie alla RNA-polimerasi RNA-dipendente del virus che produce uno stampa di RNA a polarit\u00e0 negativa che successivamente viene trascritto nell'RNA a polarit\u00e0 positiva che costituisce il genoma del virus. La replicazione dell'RNA nelle cellule infette produce centinaia di migliaia di copie di genoma virale. Alcuni picornavirus sono in grado di codificare inibitori dei fattori coinvolti nella traduzione degli mRNA cellulari, altri codificano invece per proteasi che scindono le proteine ElF4-G che normalmente legano il cap all'estremit\u00e0 5' degli mRNA della cellula, infine la sintesi proteica \u00e8 pressoch\u00e9 bloccata dall'enorme quantit\u00e0 di mRNA virale che compete con quelli cellulari per il legame sui ribosomi. Le proteine del capside si assemblano dapprima a formare un procapside costituito dalle proteine strutturali VP0, VP1 e VP3, successivamente la proteasi virale scinde VP0 in VP2 e VP4 determinando il completamento del capside.\nPatogenesi.\nAlcuni genere dei \"Picornaviridae\" sono in grado di infettare gli esseri umani (Cardiovirus, Enterovirus, Hepatovirus, Parechovirus e Kobuvirus), altri gli altri animali (Aphtovirus, Erbovirus, Teschovirus). Per esempio, il genere \"Enterovirus\" \u00e8 costituito da numerosi sierotipi fra i quali si ricordano i poliovirus, il virus dell'epatite virale A e i Rhinovirus, agenti virali in grado di provocare manifestazioni infettive nelle prime vie aeree (raffreddore comune). Gli Enterovirus si replicano a una temperatura ottimale di 37\u00a0\u00b0C contro i 33\u00a0\u00b0C (temperatura minore nelle cavit\u00e0 nasali), invece, ottimali per i Rhinovirus. Gli Enterovirus presentano acido-resistenza, sopravvivendo al passaggio nello stomaco, mentre i Rhinovirus, all'opposto sono acido-labili, vedendo in questo il motivo del loro confinamento nelle prime vie aeree."}
{"id": "475108", "revid": "86599", "url": "https://it.wikipedia.org/wiki?curid=475108", "title": "Cratere Flaubert", "text": "Flaubert \u00e8 un cratere d'impatto presente sulla superficie di Mercurio, a 13,81\u00b0 di latitudine sud e 72,61\u00b0 di longitudine ovest. Il suo diametro \u00e8 pari a 95\u00a0km.\nIl cratere \u00e8 dedicato allo scrittore francese Gustave Flaubert."}
{"id": "475111", "revid": "2050449", "url": "https://it.wikipedia.org/wiki?curid=475111", "title": "Silent Alarm", "text": "Silent Alarm \u00e8 il primo album della rock band inglese Bloc Party.\nIl disco \u00e8 stato pubblicato il 14 febbraio 2005 in Gran Bretagna e il 22 marzo negli Stati Uniti.\nL'album ha raggiunto subito la terza posizione nella classifica degli album pi\u00f9 venduti in Gran Bretagna. \u00c8 stato inoltre nominato per il Mercury Music Prize del 2005 ed ha ottenuto il riconoscimento di \"Album dell'anno\" per il 2005 dalla rivista britannica \"New Musical Express\".\nSempre nel 2005, \u00e8 stata pubblicata una versione remixata dell'album, \"Silent Alarm Remixed\".\nI brani \"The Pioneers\" e \"Blue Light\" (quest'ultimo nella versione \"Engineers Anti-Gravity' Mix\") sono stai inseriti nella colonna sonora della serie televisiva \"The O.C.\" Mentre il brano \"This Modern Love\" \u00e8 la colonna sonora finale nell'episodio 1x22 di \"How I Met Your Mother.\"\nTracce (edizione giapponese).\n[*] = Bonus Track"}
{"id": "475112", "revid": "124123", "url": "https://it.wikipedia.org/wiki?curid=475112", "title": "Ramacharaka", "text": "\u00c8 stato un maestro Yogi vissuto in India ed in Tibet nel XIX secolo.\nLe poche notizie che si hanno concernono il fatto che effettu\u00f2 un pellegrinaggio tra tutti i monasteri lamaisti al fine di studiare i testi contenuti nelle biblioteche di questi. Organizz\u00f2 una propria scuola nel 1865 e fu il maestro di Baba Bharata, che si trasfer\u00ec a Chicago e probabilmente fu, a sua volta, il maestro di William Walker Atkinson. Lo stesso Atkinson utilizz\u00f2 spesso lo pseudonimo di \"Ramacharaka\"; tutte le pubblicazioni sotto questo nome sono in realt\u00e0 di Atkinson."}
{"id": "475113", "revid": "372624", "url": "https://it.wikipedia.org/wiki?curid=475113", "title": "Nahua", "text": "I Nahua (pronuncia: ) sono un gruppo di popoli indigeni del Messico e dell'America Centrale (El Salvador, Honduras e Nicaragua) che parlano una lingua nahuatl. Sono il pi\u00f9 grande gruppo indigeno in Mexico e il secondo in El Salvador.\nLe loro origini sono legate alla localit\u00e0 di Aztl\u00e1n, leggendaria citt\u00e0 situata nei territori a nord del Messico.\nNonostante la cospicua decimazione avvenuta in et\u00e0 precolombiana, il censimento messicano del 1990 ha definito l'entit\u00e0 dei parlanti una lingua nahuatl in 1,197,328 persone. In El Salvador i parlanti la lingua nahuatl come lingua madre, sono rimasti meno di un migliaio.\nLa pi\u00f9 famosa civilt\u00e0 nahua della storia fu quella degli Aztechi. Grande importanza ebbero anche Tepanechi, Toltechi e Cicimechi. Di etnia e lingua nahuatl era lo storico ispano-messicano Chimalpahin.\nEtimologia.\nLa parola \" deriva dalla lingua Nahuatl in cui la radice \" (pronuncia: ), significa \"comprensibile, chiaro\" e quindi parlare \"\" () significa \"parlare in modo comprensibile\", mentre \"\" () indica \"qualcosa che ha un suono piacevole\" e \"chi parla in modo comprensibile\", cio\u00e8 chi \"parla la nostra lingua\". Veniva usato in contrapposizione a \"\" , \"parlare in modo incomprensibile\" o \"parlare una lingua straniera\".\nAnalogamente ' () (al singolare) o ' () (al plurale) indica chi \"parla la lingua nahuatl\".\nIn passato i Nahua venivano chiamati Aztechi, anche se ora la terminologia \u00e8 utilizzata solo in riferimento all'Impero azteco. Venivano anche indicati con il nome \" () (singolare), \" () (plurale) o in Spagnolo \"\" (), da Mexica, la trib\u00f9 Nahua che ha fondato l'Impero degli Aztechi.\nSociet\u00e0.\nNell'antica societ\u00e0 Nahua le forme di cortesia variavano a seconda delle differenze di classe (numerose gerarchie dovute al sesso, et\u00e0, meriti militari), potere dispotico, timori magici.\nSaluti.\nIl gesto pi\u00f9 enfatico di benvenuto era impiegato per i rappresentanti della comunit\u00e0 che ricevevano un ospite distinto, consisteva nel baciare la terra facendo una genuflessione; questo saluto si chiamava \"Tlalcualiztli\".\nLa genuflessione e la riverenza erano forme di saluto molto usate tra persone di gerarchia superiore e in occasioni particolari era praticata con il proposito di evitare il contatto visuale con la persona che si salutava; per questo motivo le ragazze dovevano tenere la testa bassa incrociando altre persone (il contatto visivo in questo caso poteva essere punito con la pena di morte). Generalmente i bambini e i giovani dovevano salutare i loro superiori per primi e aspettare la loro risposta.\nTra i modi di salutare degli uomini di una stessa gerarchia era comune \"prendersi il braccio\"; se si incontravano per strada si prendevano il braccio e potevano camminare in questo modo.\nPurtroppo pesano le limitazioni delle poche documentazioni degli antichi Nahuas. Fortunatamente sono stati trovati tre fogli in lingua indigena (1560) nei quali sono state annotate alcune frasi di saluto da parte di Padre Bernadino de Sahag\u00fan; i saluti variano molto a seconda della classe sociale a cui si appartiene.\nProibizione del litigio.\nNello stesso documento del 1560 si registrano espressioni di rabbia e insulto. I nobili nahua curano molto l'immagine pubblica perch\u00e9 nella sua condotta stava il potere che si deteneva. Gli uomini nobili durante il litigio invitano l'altra persona alla calma e a sospendere la rabbia; era proibito litigare davanti allo sguardo della gente.\nQuesto testo \u00e8 molto importante perch\u00e9 fa vedere molto bene come la forma del parlare \u00e8 condizionata dalla situazione sociale del parlante. Durante la litigata l'uomo nobile cerca di evitare due tipi di linguaggio, il \"Cihuatlatolli\" (linguaggio femminile) e l' \"Iztlactli\" (linguaggio grezzo/grossolano; letteralmente significa \"bava\").\nInsulti feroci.\nGli uomini del popolo non avevano paura di mostrare la loro rabbia perch\u00e9 non avevano nulla da perdere.\nSempre nel documento del 1560 (quello per Padre Bernadino de Sahag\u00fan), non sono annotati i litigi tra parenti, n\u00e9 casi di violenza domestica o battibecchi di lavoro; questi passi evocano litigi di strada tra sconosciuti (molto probabilmente stranieri). Dietro a questa grande ostilit\u00e0 c'\u00e8 il timore magico, paura dell'influenza e dello scongiuro, paura di fattori reali che possono minacciare l'ordine comunitario.\nL'insulto pi\u00f9 usato \u00e8 \"orfano\" nel caso dei ragazzi o \"prostituta\" per le donne (a volte anche svergognata, malvagia, ansiosa di mostrare la gamba, culo morto di fame), ma non implica che queste persone fossero realmente \"orfani\" o \"prostitute\".\nProstituzione e omosessualit\u00e0.\nTraducendo un testo dal nahuatl vediamo come una ragazza \"allegra\" (prostituta) sia attenta al trucco, dipingersi i denti, tenere i capelli sciolti e provocare le persone camminando.\nIn altre fonti si vede come queste donne \"disoneste\" andavano accompagnate da uomini effeminati vestiti da donna. La presenza dei due gruppi (prostitute e travestiti) durante un rituale pubblico, non doveva richiamare l'attenzione perch\u00e9 era una prassi comune. Quando si indagano temi riguardanti la sessualit\u00e0 nelle societ\u00e0 antiche, emergono problemi relazionati con i documenti disponibili. Per l'Europa, nel Medioevo, la maggior parte delle fonti provenivano dai trattati religiosi e dai documenti giuridici dell'inquisizione; i discorsi sulla sessualit\u00e0 riflettono i principi cristiani che, come si sa, non erano favorevoli alla prostituzione e all'omosessualit\u00e0; questi discorsi influenzarono le fonti riguardo a questi gruppi (dato che la maggior parte delle fonti disponibili su quest'area e su quest'epoca sono state scritte da missionari spagnoli); quindi \u00e8 molto complesso conoscere le concezioni preispaniche sull'omosessualit\u00e0.\nPer capire la concezione indigena sull'omosessualit\u00e0 il vocabolario \u00e8 molto importante; in questo modo \u00e8 utile vedere il dizionario redatto da frate cattolico Alfonso de Molina:\nLop\u00e9z Austin nota che la relazione tra omosessualit\u00e0 e infermit\u00e0 \u00e8 evidente nel termine \"Cucuxcui\", che pu\u00f2 essere tradotto sia come \"infermo\" sia come \"puttano\" o \"effeminato\". Il disprezzo dell'omosessualit\u00e0 si incontra nell'espressione \"amo tlacayotl\" che significa \"inumanit\u00e0\"; comunque \u00e8 difficile analizzare se queste parole siano frutto di una manipolazione di significati da parte degli spagnoli o se effettivamente esistevano in epoca preispanica.\nPer quanto riguarda le prostitute (ahuianime) si vede la loro condizione attraverso gli insulti; spesso per parlare male di una persona si usava l'espressione \"piccola ahuiani\".\nPer elaborare un ritratto pi\u00f9 preciso degli omosessuali conviene analizzare gli spazi fisici e sociali. Il sistema educativo precolombiano e la vita comune degli adolescenti nei Templi-Scuole provoc\u00f2 reazioni del frate Bratolom\u00e9 de Las Casas, il quale diceva che si commetteva il \"nefasto peccato\" all'interno di questi luoghi. Sappiamo che nelle Telpochcalli (case dei giovani) durante la notte dormivano nudi e c'erano quindi casi di contatti. Las Casas afferma che i padri criticavano la sessualit\u00e0 precoce (molti ragazzi pi\u00f9 grandi corrompevano quelli pi\u00f9 piccoli) per\u00f2 non menziona che queste pratiche venissero represse, si pu\u00f2 supporre che ci fosse un clima di tolleranza. Dopo l'avvento degli spagnoli i sacerdoti dei templi iniziarono a punirli, scacciandoli fuori dal tempio.\nC'\u00e8 un documento che menziona l'esistenza di pratiche omosessuali tra i nobili \"in Messico c'erano uomini vestiti da donna che facevano il lavoro delle donne e alcuni uomini ne tenevano uno o due per i propri vizi\". Questo documento testimonia la presenza tra gli antichi messicani di un'istituzione come il \"berdache\" nordamericano; la descrizione degli uomini travestiti durante il Quecholli a Tlaxcala (una festa per la dea Xochiquetzal) rafforza questa ipotesi dato che le fonti parlano di queste persone nella parte centrale del Messico.\nQuando uno spagnolo minacciava di bruciare questi \"berdache\" nahua, molte donne intervenivano per prendere la difesa del giovane travestito. C'\u00e8 attitudine delle donne a difendere i \"berdaches\" e questo non deve sorprendere in quanto le donne passavano tutto il giorno con queste persone.\nDurante molte battaglie c'erano donne vestite da uomini; nei documenti si vede come in battaglia queste donne furono massacrate dagli avversari; il corpo della defunta durante i funerali veniva preso d'assalto perch\u00e9 un suo capello o un dito erano considerati potenti talismani. Pi\u00f9 che una condotta sessuale, il travestitismo femminile era associato a circostanze sociali e religiose specifiche; l'omosessualit\u00e0 femminile era poco conosciuta. Nel dizionario di lingua cakchiquel di frate Thom\u00e1s de Coto, la parola \"Tiqui\" indica quando una \"donna si mette sopra all'altra per fare immondizia\".\nNella fonte di Cristobal de Ag\u00fcero sui zapotechi si dice che alcune donne \"si accostano ad altre come fanno con gli uomini\"."}
{"id": "475114", "revid": "661526", "url": "https://it.wikipedia.org/wiki?curid=475114", "title": "Rude Boy", "text": "Il Rude Boy (Rude Girl al femminile), o Rudy, \u00e8 una subcultura che si \u00e8 sviluppata agli inizi degli anni sessanta in Giamaica. \"Rude boy\" \u00e8 un'espressione nata in seno allo slang giamaicano, letteralmente significa \"ragazzo rude\" (o \"ragazzo grezzo\", da intendersi anche come ragazzo di strada). Si trattava per\u00f2 di giovani che nella vita quotidiana vestivano sempre all'ultima moda. Il culto rude boy \u00e8 per definizione sostenitore della tipica musica giamaicana, ovvero ska, rocksteady e reggae.\nStoria.\nDurante gli anni sessanta i ghetti giamaicani erano pieni di giovani disoccupati alla ricerca di un lavoro che non esisteva. Questa giovent\u00f9 non condivideva l'ottimismo parte delle radici del primo ska. Questi giovani vennero poi conosciuti come \"rude boy\" e rappresentavano una diffusa sottocultura giovanile in Giamaica. Essere \"rude\" (rude, duro, rozzo, grezzo) significava essere qualcuno quando la societ\u00e0 diceva che non eri nessuno. Spesso erano proprio i rude boy che venivano mandati dai gestori dei sound system ad infastidire i rivali. Queste azioni spesso portavano alla violenza e alla formazione di gang rivali. L'abbigliamento di questa cultura era spesso composto da abiti in stile gangster statunitense, con elementi come giacca a tre bottoni, cappello pork pie, scarpe di pelle lucida, tutti indumenti che questi si procuravano grazie alle proprie attivit\u00e0 di rapinatori, trafficanti di marijuana o altro. Il modo in cui i rude boy ballavano lo ska era diverso dal ballo tradizionale: era pi\u00f9 lento ed assumeva un atteggiamento minaccioso. I rude boy frequentavano i criminali e la malavita, al di fuori della legge, e questo aspetto era riflesso nei testi della musica. Lo ska mut\u00f2 nuovamente, descrivendo il malcontento dei rude, ed assegnando al basso un ruolo pi\u00f9 prominente, al contrario delle prime forme che prevedevano un basso pi\u00f9 ritmato.\nMolti che si spostarono a Kingston per ottenere successo nell'industria musicale, cambiarono poi occupazione diventando distributori di marijuana quando i soldi venivano a mancare. Molti di loro si dedicarono ad una vita criminale. Entrambe le parti politiche della Giamaica iniziarono ad assumere le forze armate ed organizzare squadre di sicari. L'opinione pubblica si disse contro le armi e i rude boy. Dopo un periodo durante il quale venne permesso di consegnare le armi alle autorit\u00e0 senza minacce di processo, pass\u00f2 una legge sulle armi, che prevedeva che chiunque alla ricerca di un'arma o munizioni illegalmente, sarebbe stato arrestato dalle forze dell'ordine per un periodo illimitato. Artisti e produttori spesso supportavano o difendevano i rude boy che supportavano la scena ska. L'incitamento contro le armi venne riflesso in alcuni brani di artisti di quel periodo come Soul Brothers con \"\"Lawless Street\", e The Heptones con \"Gunmen coming to Town\". Duke Reid, un ex poliziotto, pubblic\u00f2 dei brani a favore dei rude boy come \"Shuffling Down Bond Street Trojan\", \"TRLS275\"\". Clement Dodd form\u00f2 un gruppo di giovani che si riconobbero come rude boy, e che prenderanno il nome di The Wailers. Questi erano composti da Bob Marley, Peter Tosh, e Bunny Wailer. Prince Buster incise lo storico brano \"\"Judge Dread\" denunciando la violenza dei rudies, troppo spesso rivolta contro la stessa gente del ghetto, mentre Desmond Dekker pubblic\u00f2 \"007 Shanty Town\"\" che risult\u00f2 il documentario definitivo sui rude boy, raggiungendo la posizione n\u00b0 14 nel Regno Unito. L'argomento dei rude boy continu\u00f2 durante il periodo dello ska e raggiunse il picco di popolarit\u00e0 quando, durante una calidissima estate del 1964, il ritmo ska venne rallentato e permise la nascita del rocksteady. Nel 1962, quando l'Inghilterra decise di frenare la politica di immigrazione illimitata del Commonwealth, emersero delle rivolte.\nNel 1962, quando la Giamaica ottenne l'indipendenza, la cultura del rude boy e la loro musica (ska e rocksteady) emigrarono e si spostarono in Inghilterra, soprattutto nei quartieri operai inglesi e nelle periferie, incontrando la subcultura dei mod appartenenti alle classi media e operaia. Le subculture del rude boy e del mod, frequentando entrambi gli stessi ambienti, cominciarono a mescolarsi dando origine all'hard mod, una versione del mod pi\u00f9 estremizzata con molte influenze tramandate dai rude boy, sia nella cultura che nell'abbigliamento. Questo nuovo modello giovanile verr\u00e0 poi riconosciuto successivamente come skinhead."}
{"id": "475116", "revid": "287204", "url": "https://it.wikipedia.org/wiki?curid=475116", "title": "Cratere Futabatei", "text": "Futabatei \u00e8 un cratere d'impatto presente sulla superficie di Mercurio, a 16,08\u00b0 di latitudine sud e 83,53\u00b0 di longitudine ovest. Il suo diametro \u00e8 pari a 57\u00a0km.\nIl cratere \u00e8 stato battezzato dall'Unione Astronomica Internazionale in onore dello scrittore giapponese Futabatei Shimei."}
{"id": "475117", "revid": "36426", "url": "https://it.wikipedia.org/wiki?curid=475117", "title": "Futabatei", "text": ""}
{"id": "475118", "revid": "17654", "url": "https://it.wikipedia.org/wiki?curid=475118", "title": "Cronaca Familiare", "text": ""}
{"id": "475120", "revid": "287204", "url": "https://it.wikipedia.org/wiki?curid=475120", "title": "Cratere Gainsborough", "text": "Gainsborough \u00e8 un cratere d'impatto presente sulla superficie di Mercurio, a 35,76\u00b0 di latitudine sud e 184,45\u00b0 di longitudine ovest. Il suo diametro \u00e8 pari a 95 km.\nIl cratere \u00e8 stato battezzato dall'Unione Astronomica Internazionale in onore del pittore britannico Thomas Gainsborough."}
{"id": "475121", "revid": "63716", "url": "https://it.wikipedia.org/wiki?curid=475121", "title": "Rude Boys", "text": ""}
{"id": "475122", "revid": "1598666", "url": "https://it.wikipedia.org/wiki?curid=475122", "title": "Gainsborough", "text": ""}
{"id": "475123", "revid": "86599", "url": "https://it.wikipedia.org/wiki?curid=475123", "title": "Cratere Gauguin", "text": "Gauguin \u00e8 un cratere d'impatto presente sulla superficie di Mercurio, a 66,29\u00b0 di latitudine nord e 100,14\u00b0 di longitudine ovest. Il suo diametro \u00e8 pari a 70\u00a0km.\nIl cratere \u00e8 dedicato al pittore francese Paul Gauguin."}
{"id": "475124", "revid": "729019", "url": "https://it.wikipedia.org/wiki?curid=475124", "title": "Joseph Berchtold", "text": " Berchtold partecip\u00f2 alla prima guerra mondiale ottenendo il grado di secondo luogotenente alla fine della guerra. Nel 1920 si iscrisse al NSDAP.\nFu considerato molto pi\u00f9 dinamico del suo predecessore, ma fu incapace di mandare in porto l'organizzazione del partito. Dopo alcune controversie interne rassegn\u00f2 le dimissioni nel 1927 e fu rimpiazzato dal suo secondo Erhard Heiden."}
{"id": "475126", "revid": "1017014", "url": "https://it.wikipedia.org/wiki?curid=475126", "title": "Bluebeat", "text": ""}
{"id": "475134", "revid": "287204", "url": "https://it.wikipedia.org/wiki?curid=475134", "title": "Cratere Ghiberti", "text": "Ghiberti \u00e8 un cratere d'impatto presente sulla superficie di Mercurio, a 48,44\u00b0 di latitudine sud e 80,08\u00b0 di longitudine ovest. Il suo diametro \u00e8 pari a 110\u00a0km.\nIl cratere \u00e8 stato battezzato dall'Unione Astronomica Internazionale in onore di Lorenzo Ghiberti, celebre scultore italiano del XV secolo."}
{"id": "475135", "revid": "36426", "url": "https://it.wikipedia.org/wiki?curid=475135", "title": "Ghiberti", "text": ""}
{"id": "475137", "revid": "122241399", "url": "https://it.wikipedia.org/wiki?curid=475137", "title": "Composizione della membrana cellulare", "text": "La composizione della membrana cellulare \u00e8 formata, essenzialmente, da una grande quantit\u00e0 di lipidi (in particolare fosfolipidi). Nella componente lipidica si trovano numerose proteine, aventi importanti funzioni fisiologiche. Si riscontra anche una piccola percentuale di glucidi, in forma di glicoproteine e glicolipidi, e di molecole di colesterolo che stabilizzano la membrana.\nLipidi della membrana cellulare.\nI lipidi costituiscono circa il 50% della massa della membrana plasmatica, pur essendo molto pi\u00f9 numerosi delle proteine (circa 50 molecole lipidiche per ogni proteina). Le tre principali classi di lipidi delle membrane sono: fosfolipidi (70% del peso lipidico totale), colesterolo (20%) e glicolipidi (5%). I principali fosfolipidi di membrana sono: fosfatidilcolina, fosfatidilserina, fosfatidiletanolamina e sfingomielina; complessivamente queste quattro specie lipidiche costituiscono oltre il 50% dei lipidi di membrana. Altri fosfolipidi, come fosfatidilinositolo, sono presenti in piccole quantit\u00e0, ma svolgono un ruolo cruciale nella genesi dei segnali intracellulari. I plasmalogeni, principalmente plasmenilcolina e plasmeniletanolammina, costituiscono circa il 18% dei fosfolipidi delle membrane, con preferenza per le cellule eccitabili: cellule miocardiche, cellule muscolari striate e cellule nervose.\nI lipidi di membrana sono molecole anfipatiche, cio\u00e8 manifestano propriet\u00e0 sia idrofobiche che idrofile. La natura anfipatica \u00e8 dovuta alla presenza di una estremit\u00e0 polare idrofila (testa), formata dall'acido ortofosforico (PO4), a cui si aggiungono gruppi ossidrilico (OH), carbossilico (COOH), aminico (NH2) o ione ammonico quaternario (N+(CH3)3) del radicale legato all'ortofosfato, e di una estremit\u00e0 apolare idrofoba (coda) formata dalle catene alifatiche degli acidi grassi o dal nucleo ciclopentanoperiidrofenantrenico del colesterolo.\nA causa della natura anfipatica, i fosfolipidi e i glicolipidi formano lamine bimolecolari. In ciascun monostrato i lipidi sono allineati tra loro, con le teste polari dirette all'esterno, verso l'ambiente acquoso, e con le code idrofobiche rivolte verso l'interno del doppio strato.\nL'associazione tra le molecole lipidiche \u00e8 sostenuta da legami elettrostatici (dipolari e idrogeno) tra le teste e dai deboli legami di Van der Waals tra le catene alifatiche (dipolo indotto-dipolo indotto).\nI lipidi di membrana svolgono una funzione strutturale, costituendo l'impalcatura fondamentale della membrana plasmatica; una funzione di barriera semipermeabile, che si lascia attraversare liberamente dalle molecole liposolubili, ma risulta impenetrabile da quelle idrosolubili; una funzione metabolica, in quanto rappresentano una fonte di mediatori lipidici, che possono essere mobilizzati in risposta agli stimoli esterni:inositol-1,4,5-trifosfato (IP3), diacilglicerolo (DAG), acido fosfatidico (PA), liso-PAF (lyso-platelet-activating factor), ceramidi.\nSebbene la funzione dei plasmalogeni non sia del tutto chiarita, si ritiene che questi lipidi possano proteggere le membrane dallo stress ossidativo, agendo come antiossidanti endogeni, in quanto il legame vinilico \u00e8 in grado di legare radicali liberi (effetto scavenger o spazzino). Altre funzioni che sono state attribuite ai plasmalogeni di membrana includono la modulazione della fluidit\u00e0 di membrana e la partecipazione negli eventi di fusione tra le membrane cellulari, grazie alla loro propensione a formare fasi esagonali.\nUn cenno particolare richiede il fosfatidilinositolo, perch\u00e9 \u00e8 il precursore di importanti composti fosforilati di membrana: fosfatidilinositolo-monofosfati [PI-3-P, PI-4-P (PIP), PI-5-P]; fosfatidilinositolo-bifosfati [PI-3,4-P2, PI-4,5-P2 (PIP2), PI-3,5-P2]; fosfatidilinositolo-trifosfato [PI-3,4,5-P3 (PIP3)]; PIP e PIP2 sono i pi\u00f9 abbondanti, dal momento che costituiscono circa il 60% del totale dei fosfatidilinositol-fosfati.\nPI-4,5-P2 ha una notevole importanza perch\u00e9 da un lato da esso deriva l'inositol-1,4,5-trifosfato (IP3), un secondo messaggero solubile prodotto dalle fosfolipasi C (PLC), dall'altro interagisce, nelle membrane, con numerose proteine, modulandone la funzione.\nLe proteine della membrana cellulare.\nLe proteine sono immerse nel \"mare\" lipidico e svolgono una serie di importanti funzioni:\nDal punto di vista strutturale, le proteine, in base alle caratteristiche della loro estrazione dalla membrana, possono essere distinte in due tipi: proteine integrali e periferiche. Le differenze nelle modalit\u00e0 di isolamento riflettono le caratteristiche dell'inserimento delle proteine nella membrana.\nProteine integrali.\nLe proteine integrali necessitano, per essere isolate, di trattamenti drastici, che scompaginano la struttura stessa della membrana cellulare.\nLe proteine integrali possono essere distinte in \"transmembranose\", \"intramembranose\" e \"proteine con ancore lipidiche\".\nInfatti, le proteine integrali possono attraversare il doppio stato lipidico completamente una o pi\u00f9 volte (proteine transmembranose bi- o poli-topiche), oppure possono attraversarlo parzialmente, emergendo con entrambe le estremit\u00e0 dallo stesso versante, citoplasmatico o extracellulare, della membrana (proteine intramembranose monotopiche). Le proteine transmembranose possono essere indicate come tipo I o II, a seconda che la loro estremit\u00e0 C-terminale sia intra- o extra-cellulare.\nI segmenti proteici che attraversano il doppio strato lipidico sono composti principalmente da aminoacidi non polari (idrofobici), soprattutto glicina, leucina, isoleucina, alanina e valina. Poich\u00e9 i legami peptidici ( -CO-NH+) tra gli aminoacidi che costituiscono la catena proteica sono essi stessi polari, i segmenti intramembranosi assumono di regola una configurazione ad alfa elica, in modo tale che tutti i legami peptidici possono formare tra loro legami idrogeno (O- \u2022\u2022\u2022\u2022\u2022 H+) riducendo la polarit\u00e0 del segmento intramembranoso.\nUna classe importante di proteine integrali contiene catene lipidiche legate covalentemente alla catena peptidica (lipid-anchored proteins). I gruppi lipidici sono utilizzati come ancore che si inseriscono nella membrana cellulare. Questi gruppi comprendono: acidi grassi (palmitico e miristico), isoprenoidi (farnesil pirofosfato e geranilgeranil pirofosfato) o glicosilfosfatidilinositolo (GPI, molecola complessa formata da fosfatidilinositolo e oligosaccaridi).\nLe proteine palmitoilate e miristoilate e quelle GPI-legate si distribuiscono di preferenza nei rafts, in quanto le loro catene lipidiche sature hanno una conformazione particolarmente adatta ad essere accolta nei domini lipidici allo stato liquido-ordinato.\nAl contrario, le proteine isoprenilate, che hanno catene lipidiche ramificate e voluminose, non idonee per i domini allo stato liquido-ordinato, si distribuiscono di preferenza nelle regioni della membrana pi\u00f9 fluide (stato liquido-cristallino).\nLe proteine GPI-legate sono localizzate esclusivamente nel foglietto esterno della membrana cellulare, mentre quelle legate ad acidi grassi o isoprenoidi sono presenti unicamente nel foglietto interno.\nGli acidi grassi e gli isoprenoidi sono legati alla molecola peptidica tramite legame estere con il gruppo tiolico della cisteina. L'idrolisi del legame estere da parte di enzimi specifici permette di regolare l'associazione di queste proteine al versante citoplasmatico della membrana cellulare e quindi di controllarne la compartimentazione fra citoplasma e membrana.\nProteine periferiche.\nLe proteine periferiche possono essere isolate pi\u00f9 facilmente dalla membrana, attraverso trattamenti blandi (es. variazioni del pH o della forza ionica del mezzo).\nCi\u00f2 \u00e8 legato al fatto che le proteine periferiche non si inseriscono nel doppio strato lipidico, ma si associano alla sua superficie, intra- o extra-cellulare, interagendo con la testa polare dei lipidi o con le proteine integrali. Fanno parte delle proteine periferiche associate con la faccia citoplasmatica della membrana cellulare alcuni enzimi e le proteine del citoscheletro spectrina e actina.\nLe proteine che contengono domini PH (Pleckstrin Homology), come le fosfolipasi C (PLC), si legano ai derivati fosforilati dei fosfatidilinositoli. Le proteine provviste di domini C2 (protein kinase C domain 2) aderiscono tramite ponti di Ca+2 a fosfolipidi anionici (fosfatidilserina e fosfatidilinositolo). La presenza di domini SH (Src Homology) consente alle proteine citoplasmatiche di associarsi ai residui tirosinfosforilati di proteine di membrana, in particolare dei recettori di membrana con attivit\u00e0 tirosinchinasica.\nUna propriet\u00e0 delle proteine periferiche consiste nella possibilit\u00e0 che la loro associazione con la membrana possa essere transitoria e soggetta a regolazione, ad esempio dalla attivazione delle proteine stesse o dei substrati ai quali esse aderiscono. Grazie a questa regolazione le proteine periferiche possono spostarsi fra citoplasma e membrana plasmatica a seconda delle necessit\u00e0 funzionali della cellula.\nAlcuni enzimi, come la proteinchinasi C (PKC), si legano alla membrana in risposta alla attivazione da parte del Ca2+ intracellulare.\nAsimmetria della membrana cellulare.\nLa composizione dei due foglietti, esterno e interno, della membrana cellulare presenta notevoli differenze, non solo nella componente proteica, ma anche nella stessa componente lipidica, per cui la membrana plasmatica \u00e8 caratterizzata da una marcata asimmetria, che riflette le differenti funzioni dei due monostrati.\nIn primo luogo i glucidi (oligosaccaridi), che sono presenti nella membrana plasmatica in forma di glico-proteine e glico-lipidi, sono situati nel solo foglietto esterno, in contatto dell'ambiente extracellulare, dove possono svolgere una funzione recettoriale, in particolare nei processi di adesione tra le cellule, oppure una funzione protettiva, formando uno strato (glicocalice) che riveste esternamente la membrana plasmatica, proteggendola dagli insulti meccanici e chimici.\nPer quanto riguarda i lipidi, oltre 80% delle molecole che nella testa polare contengono colina (-(CH3)3N+CH2CH2OH-), precisamente fosfatidilcolina (PC) e sfingomielina (SP), sono situate nel monostrato esterno della membrana, mentre circa il 90% dei lipidi con teste senza carica netta (fosfatidiletanolamina, PE) o con carica netta negativa (fosfatidilserina (PS) e fosfatidilinositolo), sono localizzati di preferenza nel monostrato interno. Ci\u00f2 comporta una prevalenza di cariche negative sul versante citoplasmatico della membrana cellulare.\nOrigine dell'asimmetria.\nL'asimmetria dei fosfolipidi di membrana \u00e8 generata durante la sintesi della membrana nel reticolo endoplasmatico, nel quale carriers (proteine trasportatrici) di fosfolipidi trasportano specifici fosfolipidi da un monostrato all'altro. Una volta che le neomembrane hanno raggiunto la superficie cellulare, l'asimmetria dei fosfolipidi \u00e8 mantenuta dalla attivit\u00e0 coordinata di specifici meccanismi di trasporto.&lt;br&gt;\nSono stati identificati almeno tre meccanismi.\nI primi due meccanismi lavorano in concerto per mantenere la distribuzione asimmetrica dei fosfolipidi, mentre il terzo meccanismo agisce in senso antagonista ai precedenti, provocando un rapido passaggio dei fosfolipidi da un monostrato all'altro, tanto da generare una distribuzione quasi simmetrica dei fosfolipidi di membrana. In presenza di fisiologiche concentrazioni intracellulari di Ca2+, la flippasi e la floppasi sono attive e mantengono la normale asimmetria di membrana. La loro inibizione arresta il trasporto attivo di fosfolipidi tra i foglietti della membrana, ma per alcuni giorni, in vitro, non risulta nella perdita della asimmetria. Al contrario, l'elevazione della concentrazione intracellulare di Ca2+ attiva la \"scramblasi\" Ca2+-dipendente e inibisce l'attivit\u00e0 degli altri due trasportatori, per cui risulta una rapida e casuale ridistribuzione dei fosfolipidi, che compromette l'asimmetria della membrana.\nRuolo dell'asimmetria di membrana.\nL'asimmetria di membrana ha un ruolo importante nella funzionalit\u00e0 cellulare.&lt;br&gt;\nLa prevalenza dei fosfolipidi contenenti etanolammina (fosfatidiletanolammina e plasmeniletanolammina) nel foglietto interno della membrana e dei colino-fosfolipidi nel foglietto esterno potrebbe influenzare i processi di endo- ed eso-citosi, dal momento che gli etanolammino-fosfolipidi hanno predilezione per la fase HII (vedi voce fosfolipidi), mentre i colino-fosfolipidi per la fase lamellare.\nInoltre, alcune proteine periferiche (PKC, annessina, spectrina) si fissano alla superficie citosolica della membrana grazie alla interazione con la fosfatidilserina.\nLa perdita della asimmetria provoca un aumento degli aminofosfolipidi, in particolare della fosfatidilserina, sulla superficie cellulare, con notevoli conseguenze per la fisiologia cellulare.\nLa trasformazione della membrana plasmatica delle piastrine in una superficie procoagulante \u00e8 causata dalla alterazione della asimmetria dei fosfolipidi, che comporta un'eccessiva presenza di fosfatidilserina sul foglietto esterno; ci\u00f2 promuove la coagulazione e la trombosi, aumentando la formazione di trombina di oltre un milione di volte. L'esposizione della fosfatidilserina fornisce una superficie catalitica per l'assemblaggio dei complessi enzimatici: protrombinasi (complesso dei Fattori Va e Xa che catalizza la conversione di protrombina in trombina) e tenasi (complesso attivante il Fattore X, composto dai Fattori IXa e VIIIa).\nInoltre, l'esposizione della fosfatidilserina nel monostrato esterno rende la cellula riconoscibile ed eliminabile dai fagociti del sistema reticoloendoteliale."}
{"id": "475140", "revid": "86599", "url": "https://it.wikipedia.org/wiki?curid=475140", "title": "Cratere Giotto", "text": "Giotto \u00e8 un cratere d'impatto presente sulla superficie di Mercurio, a 12,47\u00b0 di latitudine nord e 56,47\u00b0 di longitudine ovest. Il suo diametro \u00e8 pari a 144\u00a0km.\nIl cratere \u00e8 dedicato al pittore italiano Giotto."}
{"id": "475141", "revid": "547992", "url": "https://it.wikipedia.org/wiki?curid=475141", "title": "Antonio Ferrari", "text": "Biografia.\nNasce a Bastia Umbra in provincia di Perugia, e fin dalla pi\u00f9 tenera et\u00e0 viene ribattezzato Ralf da amici e familiari. Inizialmente lavora in piccoli locali del perugino, ma riesce in seguito ad approdare alla discoteca Cocoric\u00f2 di Riccione dov'era, fino alla sua recente chiusura, resident dj.\nOltre che al Cocoric\u00f2 e al Tenax (Firenze), ha lavorato e lavora in molti altri locali, sia in Italia che all'estero.\nCarriera.\nNel 2006 esce il suo primo disco, \"I've Done It\", realizzato in collaborazione con l'amico e dj Alex Neri. In questa occasione fonda un'etichetta discografica indipendente, la LaTerra Recordings\", che pubblica come primo disco proprio \"I've Done It\".\nNel 2007 Ralf ha condotto, per circa due mesi, al Privilege di Ibiza, il party Alma di cui ha curato personalmente l'identit\u00e0 musicale e in cui si \u00e8 esibito con dj di livello internazionale quali Steve Bug, Timo Maas, Matt Johnson, Ellen Allien e molti altri.\n\u00c8 stato titolare (fino all'agosto 2006) di una rubrica chiamata \"Touch and Go\" per la rivista online mensile \"Discoid\".\nCompare, verso la fine, nel videoclip del singolo \"Mondo\" di Cesare Cremonini in collaborazione con Jovanotti.\nNel 2012 esegue un remix per i The Party Favors, \"Winter of My Caravan\" per il loro primo discote."}
{"id": "475143", "revid": "599013", "url": "https://it.wikipedia.org/wiki?curid=475143", "title": "Ralf", "text": ""}
{"id": "475144", "revid": "1305772", "url": "https://it.wikipedia.org/wiki?curid=475144", "title": "Giotto (disambigua)", "text": ""}
{"id": "475148", "revid": "287204", "url": "https://it.wikipedia.org/wiki?curid=475148", "title": "Cratere Gluck", "text": "Gluck \u00e8 un cratere d'impatto presente sulla superficie di Mercurio, a 38,07\u00b0 di latitudine nord e 18,61\u00b0 di longitudine ovest. Il suo diametro \u00e8 pari a 100\u00a0km.\nIl cratere \u00e8 stato battezzato dall'Unione Astronomica Internazionale in onore del compositore tedesco Christoph Willibald Gluck."}
{"id": "475153", "revid": "767487", "url": "https://it.wikipedia.org/wiki?curid=475153", "title": "Jap\u00f3n", "text": "Jap\u00f3n \u00e8 un film del 2002 diretto da Carlos Reygadas, presentato nella Quinzaine des R\u00e9alisateurs al 55\u00ba Festival di Cannes.\nTrama.\nIl film segue la vita di un uomo che sta attraversando una grave crisi esistenziale."}
{"id": "475154", "revid": "109882837", "url": "https://it.wikipedia.org/wiki?curid=475154", "title": "Dovia di Predappio", "text": ""}
{"id": "475155", "revid": "767487", "url": "https://it.wikipedia.org/wiki?curid=475155", "title": "Jem Belcher", "text": "Nacque a Bristol, citt\u00e0 che diede i natali a molti pugili del periodo. Nel 1798 disput\u00f2 il suo primo incontro di pugilato sconfiggendo Jack Britton facilmente. Un anno dopo sfid\u00f2 Jack Barthlomew in un incontro terminato con l'esito di pareggio al 51\u00ba round. Nel 1799 Barthlomew era considerato il pugile campione d'inghilterra poich\u00e9 aveva sconfitto un anno prima Tom Owen. Il secondo match tra Belcher e Barthlomew fu organizzato nel 1800, Belcher trionf\u00f2 dopo 17 riprese, fu quindi lui il nuovo campione.\nNel 1803 durante una gara di tennis Belcher fu colpito violentemente al volto dalla pallina e perse irrimediabilmente la vista in un occhio. Mezzo cieco decise di non lottare pi\u00f9 per difendere il titolo di campione, si rese disponibile solo per disputare incontri di esibizione. Dopo due anni di inattivit\u00e0 nel 1805 fu acclamato come nuovo campione Henry Pearce. Lo stesso anno Belcher decise di non abbandonare il titolo con un semplice ritiro, accett\u00f2 di incontrare Pearce anche se avesse la vista limitata ad un occhio solo. L'incontro dur\u00f2 18 riprese, Belcher non riusc\u00ec a contenere l'impeto di Pearce e fu costretto a cedere.\nNel 1807 accett\u00f2 di incontrare Tom Cribb un pugile emergente che negli anni successivi vincer\u00e0 il titolo di campione. Belcher, di fronte ad una folla enorme, domin\u00f2 le prime fasi dell'incontro e sembrava ormai certa una sua vittoria. Al 20\u00ba round Cribb colp\u00ec forte sull'occhio buono di Belcher, rendendolo quasi cieco. L'incontro and\u00f2 avanti fino al 41\u00ba round finch\u00e9 Belcher gravemente infortunato si ritir\u00f2. Due anni dopo i due si incontrarono di nuovo, Cribb vinse facilmente in 31 riprese. Belcher aveva scommesso tutti i suoi denari sulla sua vittoria. Dopo la fine del match nacque una violenta rissa, a causa della quale Belcher pass\u00f2 4 settimane in prigione.\nMor\u00ec nel 1811, gravemente malato e ridotto in rovina."}
{"id": "475157", "revid": "287204", "url": "https://it.wikipedia.org/wiki?curid=475157", "title": "Japon", "text": ""}
{"id": "475161", "revid": "46931", "url": "https://it.wikipedia.org/wiki?curid=475161", "title": "Eremitaggio", "text": ""}
{"id": "475164", "revid": "547034", "url": "https://it.wikipedia.org/wiki?curid=475164", "title": "Masini (album)", "text": "Masini \u00e8 un album del cantautore italiano Marco Masini, pubblicato il 5 marzo 2004.\nSi tratta di una riedizione dell'album \"...il mio cammino\" con l'aggiunta de \"L'uomo volante\", trionfatrice al Festival di Sanremo 2004, e di \"E ti amo\".\nL'album arriva in ottava posizione in classifica."}
{"id": "475168", "revid": "767487", "url": "https://it.wikipedia.org/wiki?curid=475168", "title": "Battaglia nel cielo", "text": "Battaglia nel cielo (\"Batalla en el cielo\") \u00e8 un film del 2005 scritto e diretto da Carlos Reygadas.\nTrama.\nCitt\u00e0 del Messico. Il goffo Marcos, vigilante e autista di un generale nonch\u00e9 addetto alla sicurezza dei militari per l'alzabandiera alla piazza delle tre culture, sconvolto dall'epilogo drammatico del rapimento di un bambino, figlio di un ricco parente, cerca sollievo confessando il crimine ad Ana, un'adolescente dedita agli eccessi, fino ad instaurare una relazione intima, relazione che pare sopravvivere alla loro morte, in un Paradiso simile ad una camera d'albergo ad ore.\nRiconoscimenti.\nAcclamata durante il 58\u00ba Festival di Cannes, fu una delle pellicole pi\u00f9 accreditate per ricevere la Palma d'oro come miglior film, che fu poi vinta da \"L'Enfant\" dei belgi Jean-Pierre e Luc Dardenne. L'autorevole rivista del British Film Institute \"Sight &amp; Sound\" l'ha indicato fra i trenta film chiave del primo decennio del XXI secolo."}
{"id": "475172", "revid": "339392", "url": "https://it.wikipedia.org/wiki?curid=475172", "title": "Sergei M. Eisenstein", "text": ""}
{"id": "475177", "revid": "124879927", "url": "https://it.wikipedia.org/wiki?curid=475177", "title": "Raccontami di te", "text": "Raccontami di te, pubblicato il 22 febbraio 2000, \u00e8 il sesto album in studio di soli inediti del cantautore italiano Marco Masini."}
{"id": "475182", "revid": "767487", "url": "https://it.wikipedia.org/wiki?curid=475182", "title": "Savoy (gruppo musicale)", "text": "I Savoy sono un gruppo musicale composto da due norvegesi ed un'americana, influenzato dagli anni sessanta e novanta.\nPaul Waaktaar-Savoy \u00e8 anche membro degli a-ha ed \u00e8 sposato con Lauren Lucia Savoy.\nBiografia.\nI Savoy nascono durante i sette anni di pausa artistica del gruppo a-ha di cui Paul Waaktaar-Savoy fa parte. \nIl primo Album Mary Is Coming viene realizzato nel 1996, il secondo Lackluster Me realizzato nel 1997 riceve il premio Spellemannprisen (il Grammy norvegese).\n\"Mountains of Time\" esce nel 1999, il primo estratto \"Star (I'm not stupid baby)\" viene passato nelle pi\u00f9 famose radio norvegesi ed entra nella Hit40. Questo album ebbe un'ottima critica da parte dei quotidiani \"Dagbladet\" e \"VG\" entrando nella TOP 40 di quest'ultimo. Fu un grande successo per il gruppo e, nel 2000 l'album riceve la nomination per il premio \"Spellemannprisen\".\nNel 2001 I Savoy fanno uscire il quarto album \"Reasons to Stay Indoors\", da cui viene tratto come primo singolo \"You Won't Come to the Party\".\nNel 2004 i Savoy terminano di incidere e pubblicano il quinto album omonimo.\nNel 2006 il gruppo lavora su un nuovo album, una raccolta comprendente anche dei brani inediti."}
{"id": "475185", "revid": "44627", "url": "https://it.wikipedia.org/wiki?curid=475185", "title": "Dominio regolare", "text": ""}
{"id": "475189", "revid": "2166030", "url": "https://it.wikipedia.org/wiki?curid=475189", "title": "Vincenzo Giustiniani (marchese)", "text": "Biografia.\nIl padre di Vincenzo, Giuseppe Giustiniani, fu l'ultimo proprietario genovese della Maona sull'isola greca di Chio, che per secoli fu dominio di famiglia. Nel 1566 l'isola venne conquistata dai turchi, e Vincenzo con suo fratello Benedetto portarono loro padre a Roma, dove avevano uno zio cardinale.\nI Giustiniani a Roma si stabilirono in un palazzo di fronte alla chiesa di San Luigi dei Francesi (palazzo Giustiniani, oggi sede della Presidenza del Senato), e Giuseppe qui intraprese la carriera di banchiere: grazie ai suoi stretti rapporti con la Chiesa divenne uno dei pi\u00f9 ricchi e potenti uomini di Roma. Vincenzo segu\u00ec le orme del padre, morto nel 1600, mentre Benedetto intraprese la carriera clericale diventando cardinale nel 1587. Entrambi i fratelli furono grandi mecenati, e importanti collezionisti d'arte, tra i maggiori del XVII secolo. La fama di Vincenzo \u00e8 legata anche al fatto che fu tra gli scopritori di Caravaggio.\nVincenzo coltiv\u00f2 molti altri interessi, oltre al collezionismo: scrisse trattati di architettura, musica ed arte, dedicava molto del suo tempo ai viaggi, alla caccia e ad andare a cavallo.\nMecenatismo e collezionismo.\nOltre ad esserne vicino di residenza romana, fu anche amico intimo del Cardinal Del Monte, il pi\u00f9 importante committente di Caravaggio: la sua amicizia con il pittore si strinse dopo che il nobiluomo acquist\u00f2 il dipinto San Matteo e l'Angelo, prima versione della pala d'altare per la cappella Contarelli in San Luigi dei Francesi a Roma rifiutata dalla Chiesa per motivi di decoro (opera perduta nell'incendio di Berlino del 1945).\nAlla morte di Vincenzo (Benedetto mor\u00ec nel 1621), la Collezione Giustiniani contava pi\u00f9 di 300 dipinti, di cui 15 erano di Caravaggio, e ben 1200 sculture, pi\u00f9 vari cataloghi (famosa la 'Galleria Giustiniana'), con le descrizioni accurate delle sculture, che costituiscono una delle risorse pi\u00f9 importanti, da un punto di vista storico e critico, sulla storia del collezionismo nella prima met\u00e0 del Seicento.\nLa collezione venne dispersa agli inizi del XIX secolo: nel 1815 il Re di Prussia ne acquist\u00f2 pi\u00f9 di 160 dipinti, i pi\u00f9 importanti dei quali sono conservati oggi all'interno dei musei di Berlino, anche se alcuni di essi, tra cui tre capolavori di Caravaggio, andarono perduti nell'incendio del deposito di Friedrichshain nel 1945. Nella Gem\u00e4ldegalerie di Berlino sono custoditi 43 quadri della Collezione Giustiniani (il pi\u00f9 famoso \u00e8 l\"'Amore Vincitore\" di Caravaggio), mentre altre opere sono presenti nella pinacoteca del castello Sanssouci di Potsdam. Altre pitture sono nella National Gallery di Londra, nel Museo dell'Ermitage di San Pietroburgo e infine nel Kunsthistorisches Museum di Vienna. Altri pezzi sono sparsi in collezioni private europee e statunitensi.\nDelle sculture, molte sono oggi nei Musei Vaticani e nella Collezione Torlonia di Roma, quest'ultima, come noto, non visitabile.\nL'impronta nell'architettura seicentesca.\nAll'arrivo a Roma, la prima impronta data dal marchese Vincenzo fu nella risistemazione di palazzo Giustiniani, anche mediante una campagna di scavi che fece emergere una serie di ruderi delle sottostanti Terme alessandrine. I relativi lavori furono proseguiti dal figlio adottivo Andrea Giustiniani Banca (che nel 1650 unifica l'edificio con altre parcelle proprietarie, fino a Piazza della Rotonda, ed assume per la risistemazione del cortile Francesco Borromini) e furono completati dalla moglie Maria Flaminia Pamphilj e da loro figlio Carlo Benedetto Giustiniani.\nPoco pi\u00f9 tardi, dopo aver acquisito vasti terreni nell'area del Laterano, vi fece erigere una villa decantata per la bellezza della sua fattura.\nIl marchese costru\u00ec anche un bellissimo palazzo con annesso parco nel suo feudo di Bassano di Sutri (Bassano Romano), poi passato agli Odescalchi e infine venduto allo Stato italiano nel 2003, anche se oggi privo di ogni arredo e in stato di grave abbandono (ne sono iniziati i restauri).\nAncora abbastanza ben conservati in esso sono tuttavia gli affreschi in alcune sale: le pi\u00f9 importanti sono la Sala della Felicit\u00e0 eterna (1610), opera del raro pittore Paolo Guidotti Borghese (soffitto), la Galleria (1609-1610) con storie di Fetonte, considerata il capolavoro di Francesco Albani (soffitto con \"Caduta di Fetonte\" e pareti), ed infine il Camerino di Diana (1609), ove le storie di Diana sul soffitto sono di Domenico Zampieri detto il Domenichino, come Albani uno dei migliori allievi di Annibale Carracci (1609)."}
{"id": "475191", "revid": "125684166", "url": "https://it.wikipedia.org/wiki?curid=475191", "title": "Bruno Vitiello", "text": "Biografia.\nNel 1990 si \u00e8 laureato in lettere moderne presso la facolt\u00e0 di lettere e filosofia dell'Ateneo Federico II di Napoli, dove ha svolto per tre anni l'attivit\u00e0 di assistente alla cattedra di storia del Rinascimento, conseguendo nel 1994 il dottorato di ricerca in storia moderna con uno studio sulla scienza anatomica di Michelangelo.\n\u00c8 un appassionato lettore e prolifico autore all'interno del genere fantascientifico. \nHa esordito professionalmente come scrittore nel 1989 con il racconto \"La linea gialla\", pubblicato sulla rivista \"Futuro Europa\" edita dalla Perseo Libri di Bologna (una delle maggiori case editrici specializzate nel settore in Italia).\nBruno Vitiello ha numerose pubblicazioni al suo attivo e svariate traduzioni all'estero; suoi romanzi e racconti sono apparsi in Francia, Spagna, Stati Uniti d'America e su riviste internazionali in lingua inglese e tedesca. Per molti anni ha insegnato presso il liceo statale Alessandro Manzoni di Latina, ma dal 2014 \u00e8 \"professeur d\u00e9tach\u00e9\" di italiano e latino nella Scuola Europea di Bruxelles I.\nOpere.\nRacconti di fantascienza, horror, fantastici.\nRacconti gialli, mistery, thriller, noir e storici\nPubblicazioni in altre lingue e in altre nazioni"}
{"id": "475193", "revid": "76963", "url": "https://it.wikipedia.org/wiki?curid=475193", "title": "Gareth Gates", "text": ""}
{"id": "475196", "revid": "729019", "url": "https://it.wikipedia.org/wiki?curid=475196", "title": "Rivolta araba", "text": "La rivolta araba (), svoltasi fra il 1916 e il 1918, fu avviata dallo shar\u012bf de La Mecca al-Husayn ibn \u02bfAl\u012b, dopo la promessa che gli Alleati avrebbero procurato la completa indipendenza degli arabi dal giogo turco-ottomano, qualora essi avessero combattuto contro Istanbul nella prima guerra mondiale.\nStoria.\nQuesta rivolta fu innescata dal colpo di stato con cui nel 1908 i nazionalisti turchi del Partito riformista dei Giovani Turchi assunsero la guida dell'Impero ottomano, lasciando al sultano Abdul Hamid II un potere puramente formale. La politica ottomana cambi\u00f2 e si accrebbe la discriminazione nei confronti delle componenti non turche dell'Impero. Quando gli ottomani si allearono nel 1914 con gli imperi centrali nella prima guerra mondiale, molti nazionalisti arabi che si trovavano a Damasco e a Beirut furono arrestati, torturati e giustiziati dagli stessi ottomani. Gli arabi furono anche minacciati dalla costruzione della ferrovia dell'Hegiaz, che i turchi pensavano potesse aiutare il loro esercito a spostare pi\u00f9 facilmente truppe e materiali pi\u00f9 in profondit\u00e0 nei paesi arabi (la ferrovia fu infine realizzata sotto il sultanato di Abdul Hamid II, ma il suo impatto sulla guerra fu trascurabile); inoltre \u00e8 opportuno sottolineare che la ferrovia avrebbe avuto un notevole impatto sull'afflusso dei pellegrini verso i luoghi sacri de La Mecca e di Medina (ci\u00f2 minacciava gli interessi delle trib\u00f9 arabe che di fatto controllavano l'Hegiaz).\nA causa di questi motivi lo shar\u012bf al-\u1e24usayn ibn \u02bfAl\u012b, in quanto capo dei nazionalisti arabi, concluse un'alleanza con il Regno Unito e la Francia contro gli ottomani verso l'8 giugno 1916 (la data precisa \u00e8 ancora alquanto dibattuta). Le forze arabe furono affidate al comando dei suoi figli \u02bfAbd All\u0101h e Faysal, mentre il governo britannico in Egitto immediatamente distacc\u00f2 un giovane ufficiale perch\u00e9 lavorasse con gli arabi. Quest'uomo era il capitano Thomas Edward Lawrence, noto poi come Lawrence d'Arabia.\nIl maggior contributo di Lawrence alla rivolta araba fu quello di convincere i capi arabi (Faysal e \u02bfAbd All\u0101h) a coordinare i loro sforzi per sostenere la strategia britannica. Egli convinse gli arabi a non espellere gli ottomani da Medina e ad attaccare invece la ferrovia dell'Hegiaz in numerose occasioni. Ci\u00f2 costrinse gli ottomani a inviare sempre maggiori unit\u00e0 militari a protezione della ferrovia e a riparare i danni costantemente apportati dagli arabi di Faysal e Lawrence.\nNel 1917 Lawrence pianific\u00f2 un'azione congiunta con forze irregolari arabe e appartenenti alla trib\u00f9 di Awda Abu Tayi (fino ad allora agli ordini degli ottomani) contro il porto della cittadina di \u02bfAqaba, che rivestiva notevole interesse per i britannici in quanto base di rifornimento della forza di spedizione egiziana (\"Egyptian Expeditionary Force\"), come pure per la rivolta araba. Il 6 luglio, dopo un audace attacco condotto dal lato di terra (dal quale non si temevano azioni militari, visto che s'affacciava sulla steppa, la \"b\u0101diyya\"), \u02bfAqaba cadde nelle mani degli arabi. Pi\u00f9 avanti nell'anno i guerrieri arabi effettuarono limitate incursioni contro le posizioni ottomane per agevolare l'offensiva invernale del generale Allenby contro la linea difensiva turca Gaza-Bersheeba (vedere battaglia di Beersheba). Le vittorie di Allenby portarono direttamente alla presa di Gerusalemme poco prima di Natale del 1917.\nNel 1918 la cavalleria araba si rafforz\u00f2, non appena sembr\u00f2 che la vittoria finale fosse a portata di mano, e fu in grado di aiutare l'esercito di Allenby con un'intelligente azione d'identificazione delle posizioni militari ottomane. Essa aggred\u00ec anche le colonne di rifornimento ottomane, attacc\u00f2 piccole guarnigioni e distrusse binari ferroviari. Grazie anche a questi attacchi, l'ultima offensiva di Allenby, la battaglia di Meghiddo, fu un clamoroso successo, con l'esercito ottomano messo in rotta in meno di 10 giorni di scontri. Le truppe della cavalleria leggera australiana marciarono senza trovare resistenza fino a Damasco il 30 settembre 1918. Thomas Edward Lawrence e le sue truppe arabe cavalcarono fino a Damasco, anticipando Allenby, per ricevere la resa \"ufficiale\" dei turchi. Alla fine della guerra, la forza di spedizione egiziana aveva posto sotto controllo quelli che oggi sono gli stati di Israele, Giordania, Libano, gran parte della Penisola araba e del sud della Siria.\nLa Gran Bretagna aveva promesso con la corrispondenza Husayn-McMahon che avrebbe sostenuto l'indipendenza araba se gli arabi si fossero ribellati agli ottomani. A fine conflitto, nonostante il successo dei combattenti arabi, la spartizione dei territori fu fatta nell'ambito degli accordi Sykes-Picot (1916), con cui la Gran Bretagna, la Francia e la Russia avevano segretamente concordato di dividersi l'area araba. Ulteriori ambiguit\u00e0 e motivo di contrasti vennero create dalla dichiarazione Balfour del 1917, che prometteva l'aiuto britannico agli ebrei per l'istituzione di un \"focolare ebraico\" (\"national home\") nella Palestina araba."}
{"id": "475197", "revid": "1233442", "url": "https://it.wikipedia.org/wiki?curid=475197", "title": "Banca Popolare di Lodi (Renzo Piano)", "text": ""}
{"id": "475203", "revid": "1075510", "url": "https://it.wikipedia.org/wiki?curid=475203", "title": "Louis Pasteur", "text": "Grazie alle sue scoperte e alla sua attivit\u00e0 di ricerca \u00e8 universalmente considerato il fondatore della moderna microbiologia. Ha inoltre operato nel campo della chimica e di lui si ricorda la teoria sull'enantiomeria dei cristalli; si occup\u00f2 anche di fisica.\nBiografia.\nLouis Pasteur nacque nella regione del Giura francese. Suo padre, Jean Pasteur, era un conciatore, veterano delle guerre napoleoniche. Egli crebbe nella citt\u00e0 di Arbois, dove inizi\u00f2 gli studi. Poich\u00e9 il collegio di Arbois non aveva un professore di filosofia, Pasteur si rec\u00f2 successivamente a Besan\u00e7on, dove si diplom\u00f2 nel 1840 in lettere e in scienze, e divenne accademico dei filomati a Parigi.\nLe attitudini e le potenzialit\u00e0 del giovane Louis erano state riconosciute dal preside della sua universit\u00e0, che gli sugger\u00ec di fare domanda all\"'\u00c9cole Normale Sup\u00e9rieure\". Agli esami delle scuole normali Pasteur fu ammesso al quattordicesimo posto, ma poich\u00e9 il risultato non lo soddisfece decise di fare un altro anno di preparazione: l'anno successivo si classific\u00f2 terzo.\nIl 23 agosto 1847 Pasteur sostenne le due tesi in chimica e in fisica sul dimorfismo, ossia la capacit\u00e0 di alcune sostanze, come lo zolfo, di cristallizzare in due sistemi differenti. Dopo avere esercitato brevemente come professore di fisica al liceo di Digione nel 1848, l'anno successivo divenne professore di chimica all'Universit\u00e0 di Strasburgo, dove incontr\u00f2 Marie Laurent, figlia del rettore dell'universit\u00e0.\nLa spos\u00f2 e insieme ebbero cinque figli, solo due dei quali giunsero all'et\u00e0 adulta. Nel 1854 si occup\u00f2 della fermentazione delle bevande alcoliche e dei metodi per l'annientamento dei batteri talvolta presenti nei vini e nella birra. Qualche anno dopo inizi\u00f2 invece a dedicarsi agli studi sulla generazione spontanea e sui microrganismi. L'8 dicembre 1862 fu nominato membro dell'Accademia delle scienze e in seguito presentato all'imperatore Napoleone III. Nel 1864 Pasteur vinse il premio dell'Accademia francese delle scienze per la dimostrazione della verit\u00e0 della teoria della biogenesi, a discapito della teoria della generazione spontanea. Qualche tempo dopo fu colto dal primo di una serie di attacchi di ictus che lo portarono poi alla morte.\n\u00c8 importante inoltre ricordare le ricerche eseguite da Pasteur sulle malattie dei bachi da seta, iniziate nel 1865: egli riusc\u00ec a individuare l'origine della pebrina e conseguentemente a ideare un metodo di prevenzione. Gli fu proposta anche la direzione di un laboratorio e di un istituto di sericoltura a Milano, ma egli rifiut\u00f2 per l'attaccamento alla propria nazione. Alla met\u00e0 di aprile del 1871 ritorn\u00f2 ad Arbois per sfuggire all'incubo della occupazione straniera e della guerra civile. Il 17 novembre 1873 afferm\u00f2 che l'alterazione della birra era dovuta alla presenza interna di organismi estranei.\nNel 1876 Pasteur tent\u00f2 di ottenere un seggio al Senato, ma con 62 voti perse l'elezione. In quegli anni furono importanti anche le sue considerazioni sull'asepsi e l'antisepsi nel ramo della chirurgia. Negli ultimi quindici anni di vita, dal 1880 al 1895, si dedic\u00f2 allo studio del colera e del carbonchio negli animali da allevamento e del virus della rabbia nei cani e nell'uomo. Come riconoscimento per la scoperta della vaccinazione carbonchiosa, gli venne offerto dal governo della Repubblica il Gran Cordone della Legion d'Onore. Qualche settimana pi\u00f9 tardi gi\u00e0 si recava a Londra, al congresso medico internazionale, come rappresentante della Francia.\nIl 14 novembre 1888, in onore dell'ultima scoperta di Pasteur, venne inaugurato l'Istituto antirabbico chiamato con il suo nome. \nMor\u00ec a seguito di un ennesimo attacco di ictus. Durante l'intera vita Louis Pasteur rimase un fervente cattolico. Una frase a lui attribuita dimostrerebbe la sua profonda devozione: \"Ho la fede di un contadino bretone e per il momento in cui morr\u00f2 spero di avere la fede della moglie del contadino bretone\" (la Bretagna era nota per la religiosit\u00e0 dei suoi abitanti).\nLe grandi scoperte.\n\u00c8 significativo rilevare che tutte le grandi scoperte dello scienziato francese vennero realizzate affrontando i problemi pi\u00f9 gravi, a met\u00e0 dell'Ottocento, dell'agricoltura, dell'industria agraria, dell'allevamento. La successione delle stesse scoperte corrisponde a una successione di studi su problemi agricoli, agroindustriali, veterinari: \nAnomalie della fermentazione della birra e pastorizzazione.\nNello studio della fermentazione della birra Pasteur era guidato da un impulso patriottico. Egli sognava tramite il lavoro in laboratorio di dare alla birra francese una reputazione eguale se non superiore a quella tedesca. La birra era soggetta molto pi\u00f9 del vino a contrarre malattie, infatti mentre esistevano vini invecchiati a lungo, la birra doveva essere consumata mano mano che la si fabbricava. Questa era meno acida e meno alcolica del vino, aveva inoltre un maggior contenuto di zuccheri che l'esponevano a delle rapide alterazioni. Il problema stava dunque nella sua conservazione.\nNel processo di fabbricazione della birra, dopo l'infusione di malto e di luppolo, ci\u00f2 che si otteneva, il \"mosto di birra\", era raffreddato prima di essere distribuito in tini o in botti. A partire da questo momento, a una temperatura costante di circa , inizia la fermentazione. Tutte le malattie della birra, come dimostr\u00f2 Pasteur, avevano per causa esclusiva lo sviluppo di piccoli funghi microscopici, trasportati con la polvere nell'aria, che contaminavano le materie prime utilizzate per la fabbricazione della bevanda.\nCos\u00ec Pasteur utilizzo il calore come mezzo di preservazione. Ma la birra era una bevanda carica di acido carbonico e si temeva che il riscaldamento del liquido avrebbe eliminato tale gas. Queste complicazioni per\u00f2, secondo Pasteur, non avevano ragione di esistere una volta che la birra fosse stata imbottigliata. Infatti, il riscaldamento a una temperatura di 50- non soltanto non toglie alla birra tutto il suo acido carbonico, ma addirittura non blocca completamente la fermentazione. L'operazione porta il nome di \"pastorizzazione\" ed \u00e8 tuttora utilizzata per produrre la birra \"pastorizzata\" .\nFermentazione del vino e dell'aceto.\nLe malattie dei vini, secondo Pasteur, provenivano dai fermenti organizzati, dai piccoli vegetali microscopici da cui i germi si sviluppavano quando determinate circostanze di temperatura, di variazioni atmosferiche, di esposizione all'aria, permettevano la loro evoluzione. Era dopo molti esperimenti giunto alla conclusione che le alterazioni dei vini erano correlate con la presenza e moltiplicazione delle vegetazioni microscopiche. Il problema si riduceva quindi per Pasteur a opporsi allo sviluppo dei fermenti organizzati o vegetali parassiti, causa delle malattie dei vini. Dopo alcuni tentativi infruttuosi, egli constat\u00f2 che bastava portare il vino in pochi secondi a una temperatura dai 50 ai 60 gradi.\nMalattie del baco da seta (1865-70).\nLa malattia dei bachi da seta si era estesa in quegli anni in Italia, in Spagna, negli altri Paesi europei, nelle isole dell'Egeo, in Turchia e in Grecia. Nel 1864 tutte le sementi, da qualunque parte d'Europa venissero, erano malate o sospette. Cos\u00ec Pasteur decise di sottoporre i corpuscoli dei bachi da seta, segnalati dal 1849, a degli studi microscopici. Ma il 26 giugno 1865 dichiar\u00f2 di aver commesso un errore a cercare il male esclusivamente nelle uova o nei bachi, poich\u00e9 potevano portare in s\u00e9 il germe della malattia senza presentare dei corpuscoli distinti e visibili al microscopio.\nInfatti il male si sviluppava soprattutto nelle crisalidi e nelle farfalle: per questo motivo doveva esserci un mezzo infallibile di procurarsi una semente sana, ricorrendo a farfalle prive di corpuscoli. Il risultato pratico era il seguente: per conoscere se fosse stato necessario soffocare i bozzoli e consegnarli per la filatura o conservarli per la riproduzione, si sarebbe dovuto elevare la temperatura di qualche grado per affrettare l'uscita delle farfalle, che quindi sarebbero state esaminate al microscopio.\nIn tal modo, Pasteur riusc\u00ec a salvare la produzione europea di seta, che conobbe un tracollo durante il periodo della diffusione del morbo e che, per alcuni anni, spinse gli europei a intraprendere viaggi e nuovi rapporti commerciali con Paesi asiatici (come il Giappone) alla ricerca di ceppi sani.\nColera dei polli (1880).\nPasteur dimostr\u00f2 che la virulenza di questo microbo era cos\u00ec grande che bastava la pi\u00f9 piccola goccia di coltura, su qualche briciola di pane, per far morire i polli. Le galline, infatti, attraverso il loro canale intestinale, eccellente mezzo di coltura per il piccolo organismo, perivano rapidamente. L'animale, incontrata la malattia, prima di morire si ritrovava senza forze, barcollante, con le piume sollevate, colpito da una sonnolenza invincibile. Pasteur, prendendo una vecchia coltura, che datava da qualche settimana, e iniettandola alle galline, si accorse che esse portavano i sintomi della malattia, ma non morivano.\nAlcune ricerche non tardarono a provare che l'attenuazione del batterio era causata dal contatto di questo con l'ossigeno dell'aria. Infine Pasteur spieg\u00f2 che, se si fosse presa ciascuna di queste colture di virulenze attenuate come punto di partenza di colture successive, anch'esse avrebbero riprodotto la virulenza attenuata. Ci\u00f2 significava per Louis una speranza nell'ottenere, mediante colture artificiali, dei vaccini contro le malattie virulente che provocavano grandi perdite agli allevamenti.\nCarbonchio di bovini, ovini, equini (1881).\nCos\u00ec come per il colera, Pasteur si domand\u00f2 se fosse possibile creare un vaccino anche per la malattia del carbonchio. Le spore del carbonchio, al contrario di quelle del colera, erano per\u00f2 assolutamente indifferenti all'aria atmosferica e conservavano una virulenza indeterminatamente prolungata. Numerosi esperimenti erano stati condotti nei primi giorni di agosto del 1880 da Toussaint, un giovane professore della Scuola veterinaria di Tolosa. Egli cap\u00ec che si poteva indebolire il batterio grazie all'azione dell'acido fenico sul sangue carbonchioso. Ma questo non era sufficiente per Pasteur. Il batterio, infatti, dopo un breve periodo, trasportato su altri animali, tornava alla virulenza originaria.\nPer fermare il batterio era quindi necessario preparare dei vaccini a tutti i gradi di virulenza. Il 5 maggio 1881, nella fattoria di Pouilly-le-Fort, vicino a Melun, ebbe luogo il primo esperimento pubblico sull'efficacia del vaccino. A 25 pecore furono iniettate 5 gocce della coltura chiamata \"primo vaccino\". Il 17 maggio venne fatta la seconda inoculazione del batterio attenuato, ma pi\u00f9 virulento del primo. Il 31 maggio, infine, 50 pecore, tra cui i 25 soggetti precedentemente vaccinati, vennero inoculate con il liquido pi\u00f9 virulento. Le 25 vaccinate furono le uniche a sopravvivere.\nRabbia silvestre e sieroterapia.\nFra tutte le ricerche fatte al laboratorio, ce n'era una che - agli occhi di Pasteur - dominava tutte le altre: lo studio della rabbia. Penetrare le tenebre che circondavano questo male misterioso, di cui si discuteva ancora l'origine, era lo scopo supremo del suo genio. Ci\u00f2 che si conosceva era che la saliva degli animali arrabbiati conteneva il virus rabbico, che il male si comunicava con morsi e che il periodo di incubazione poteva durare da qualche giorno a parecchi mesi. Pasteur per\u00f2, dopo alcune ricerche, scopr\u00ec che la rabbia non risiedeva soltanto nella saliva.\nLa maggioranza degli animali che avevano ricevuto sotto la pelle una inoculazione di materia del cervello di cani arrabbiati soccombevano alla rabbia: questa materia virulenta agiva meglio della saliva. Dunque Pasteur cap\u00ec che l'ambiente pi\u00f9 favorevole al virus era il cervello. Partendo da questo presupposto, decise di creare il vaccino utilizzando parti di midollo. Prelevato un frammento del midollo di un coniglio che era morto di rabbia, lo sospese con un filo in un flacone sterilizzato, l'aria del quale era mantenuta allo stato secco con dei frammenti di potassa caustica posti in fondo al vaso.\nCon il passare dei giorni, man mano che il midollo si disseccava, perdeva sempre pi\u00f9 la sua virulenza. Il virus, una volta divenuto inattivo, veniva tritato nell'acqua pura e infine inoculato sotto la pelle dei cani. Questi, al contrario di quelli non vaccinati, sopravvivevano. La mattina del 6 luglio gli fu condotto un bimbo alsaziano di nove anni, Joseph Meister, morso due giorni prima da un cane rabbioso. Alla vista delle 14 ferite e valutando l'altissima probabilit\u00e0 che il bambino morisse di rabbia, decise di provare a strapparlo da quella morte atroce.\nGli furono cos\u00ec fatte 13 iniezioni in 10 giorni, ognuna pi\u00f9 forte della precedente; l'ultima iniezione conteneva la forma pi\u00f9 virulenta, in grado di uccidere un animale in 7 giorni. Il bambino sopravvisse, dimostrando che il suo trattamento antirabbico funzionava se applicato in tempi rapidi. Il 1\u00ba marzo 1886, Pasteur poteva affermare davanti all'Accademia delle scienze che, su 350 persone sottoposte al trattamento preventivo, c'era stata effettivamente una sola morte.\nLa figura di Pasteur.\nLe indagini sulla fermentazione e il metodo di \"pastorizzazione\" assegnano a Pasteur un ruolo preminente tra i fondatori della moderna industria di trasformazione delle derrate, che non potrebbe sussistere se nel corso dei processi di manipolazione intervenissero fermentazioni incontrollabili.\nInoltre Pasteur viene considerato un precursore del moderno allevamento animale che, per offrire i propri prodotti a prezzi contenuti a larghi strati di consumatori, deve governare grandi quantit\u00e0 di animali, un intento che sarebbe impossibile senza il funzionale controllo veterinario delle affezioni infettive: in questi termini Louis Pasteur deve essere considerato tra i grandi protagonisti della storia delle conoscenze agrarie. Nel 1869-1870 risiedette in Italia a Cervignano del Friuli presso la villa dell'amico Luigi Chiozza e con questi, che fu anche insignito del titolo di Accademico di Francia, studi\u00f2 le malattie del baco da seta e della vite.\nPolemica con Robert Koch.\nIl 1882 fu per Pasteur un anno molto interessante in quanto continuavano a sorgere dispute con altri scienziati su argomenti che sembravano ormai indiscutibili. La rivista dei lavori dell'Ufficio sanitario tedesco aveva condotto, sotto la direzione di Robert Koch, una vera campagna contro Pasteur, negando l'influenza preservatrice della vaccinazione. Pasteur chiese allora che fossero fatti degli esperimenti davanti a una commissione nominata dal governo tedesco. Dopo il congresso, tutti i membri dell'assemblea che non condividevano le sue opinioni dovettero ricredersi; questo fatto per\u00f2 non arrest\u00f2 gli attacchi di Koch, che continuava a misconoscere la scoperta di Pasteur sull'ufficio dei vermi di terra nell'eziologia del carbonchio.\nLo stato infelice della chirurgia ai tempi di Pasteur.\nDal principio del XIX secolo c'era stato un arresto, se non addirittura un regresso nella chirurgia. Nei secoli precedenti, infatti, si faceva dell'antisepsi senza saperlo: cauterizzazione con il fuoco, liquidi bollenti, sostanze disinfettanti. Nel 1868 la mortalit\u00e0 in seguito alle amputazioni negli ospedali sorpassava il 60%. C'era qualche cosa di ben pi\u00f9 temibile che i germi dell'atmosfera: c'erano i germi del contagio, di cui le mani, gli strumenti dei chirurghi potevano essere il ricettacolo se non si fossero prese delle minuziose precauzioni per eliminare quel pericolo.\nNegli anni successivi, grazie a una riforma ispirata dai lavori di Pasteur basata su semplici lavaggi sulle piaghe, le probabilit\u00e0 d'infezione e di morte si ridussero drasticamente. Un'esperienza in particolare doveva essere meditata, secondo Pasteur, dai chirurghi: dopo aver praticato con un colpo di bisturi una piccola fenditura nello spessore dei tessuti di una coscia di un castrato, veniva inserita una goccia di coltura del vibrione settico. Il vibrione faceva la sua opera. In queste condizioni la carne, diceva Pasteur, era tutta incancrenita, verde alla superficie, gonfia di gas, e rilasciava un liquido marcio nauseante.\nL'acqua e le spugne con cui si lavavano gli oggetti chirurgici e le garze con cui si ricoprivano le piaghe depositavano i germi che si propagavano nei tessuti con una facilit\u00e0 estrema, provocando infallibilmente la morte. Per Pasteur era quindi fondamentale una difesa contro i microbi, ossia tutte quelle sostanze che costituivano l'antisepsi, come l'acido fenico, il sublimato, lo iodoformio, il salolo. Un altro progresso nella cura del malato consisteva invece nell'asepsi, ossia nella pulizia assoluta degli strumenti, delle mani e di tutto ci\u00f2 che avrebbe avuto un contatto con il ferito.\nQueste sue affermazioni avevano risvegliato in alcuni chirurghi idee nuove riguardo al sistema antisettico. Joseph Lister, un importante chirurgo britannico, in una lettera a Pasteur datata 18 febbraio 1874 affermava che da nove anni stava cercando di portare alla perfezione il sistema antisettico. Lister ringraziava Pasteur di avergli dimostrato, con le sue ricerche sui microbi e sui germi che portano alla putrefazione, la verit\u00e0 sulle infezioni post-operatorie. Lister, applicando i metodi asettici e antisettici nel suo ospedale a Edimburgo, affermava che la mortalit\u00e0 si era ridotta e che la chirurgia era grande debitrice a Pasteur.\nOnorificenze.\nA Pasteur sono stati intitolati l'asteroide 4804 Pasteur, il cratere Pasteur sulla Luna e il cratere Pasteur su Marte."}
{"id": "475214", "revid": "1745361", "url": "https://it.wikipedia.org/wiki?curid=475214", "title": "Tecmessa", "text": "Tecmessa \u00e8 una figura della mitologia greca.\nViene citata nell'Iliade dove \u00e8 descritta come la figlia di Teleutao, re di Frigia e alleato dei troiani. Gli Achei la fecero prigioniera durante un'incursione e la assegnarono, come schiava, ad Aiace Telamonio da cui ebbe un figlio, Eurisace. Quando Aiace si suicid\u00f2 per lo smacco dovuto all'equivoca uccisione di una mandria di buoi, al posto dei capi greci, voluta dalla dea Atena, ella cerc\u00f2 inutilmente di farlo ragionare ma fu inutile.\nCompare anche nell'Aiace di Sofocle."}
{"id": "475215", "revid": "767487", "url": "https://it.wikipedia.org/wiki?curid=475215", "title": "Morten Harket", "text": "Con il rientro sulle scene degli a-ha, annunciato nell'aprile 2015 con una conferenza stampa a Berlino, Harket ha ripreso il proprio ruolo di leader della band norvegese. Fra il 2010 ed il 2015 ha ripreso la carriera da solista avviata durante la pausa che gli a-ha si erano concessi fra la met\u00e0 del 1994 e il 1998, quando, dopo la richiesta di presenziare come ospiti alla cerimonia di consegna dei Premi Nobel a Oslo, si riunirono nuovamente.\nApprezzato per la particolare estensione vocale da baritenore C2-B\u266d5 \u00e8 un potente falsetto, considerato da alcuni il pi\u00f9 potente. Gerry Kitchingham descrisse Harket come \"un eccellente cantante\" con \"quel suo incredibile, potente falsetto e la purezza di un coro di ragazzi\"; estensione vocale pi\u00f9 ampia del panorama pop; la particolare estensione vocale per cinque ottave gli permette di alzare la voce in alti picchi vocali e di scendere in bassi piuttosto profondi. Insieme agli altri componenti della band a-ha, \u00e8 \"Cavaliere dell'Ordine di Sant'Olav\" dal novembre 2012, avendo ricevuto, la pi\u00f9 alta onorificenza concessa dai reali di Norvegia, la Croce di Sant' Olav, a seguito del lustro recato alla Norvegia a livello internazionale. Con i suoi a-ha ha venduto oltre 100milioni di dischi in tutto il mondo.\nMorten Harket detiene inoltre il record mondiale per la nota pi\u00f9 a lungo tenuta, in studio come dal vivo, per il brano dei suoi a-ha \"Summer Moved On\": 20:02 secondi.\n\u00c8 l'artista che ha ricevuto pi\u00f9 Spellemannprisen (il prestigioso premio conferito agli artisti musicali norvegesi che durante l'ultimo anno si sono distinti positivamente sulla scena) di tutti i tempi.\nNel 1991, con gli a-ha, presso lo Stadio Maracan\u00e3 di Rio de Janeiro, ha battuto il record mondiale per il concerto con il maggior numero di spettatori paganti (198.000), record poi superato nel 2017 da Vasco Rossi\nCol suo gruppo ha inoltre ricevuto nel 2006 il Q Inspiration Music award, prestigioso premio conferito a chi ha influenzato stili e musica di altri artisti.\nBiografia.\nNato a Kongsberg, Norvegia, il 14 settembre 1959 dal dirigente primario ospedaliero Reidar e la docente di economia Henny. Cresciuto ad Asker (Oslo), dove ha portato a termine gli studi universitari specializzandosi in teologia (aveva in progetto di diventare pastore), vive ad Hurum - Oslo - Norvegia.\nHa tre fratelli (Gunvald, H\u00e5kon, Kjietil) ed una sorella (Ingunn) ed \u00e8 padre di cinque figli: Jakob Oscar Martinius, Jonathan Henning Adler, Anne Catharine Tomine (avuti dalla ex moglie Camilla Malmqvist sposata nel 1989 e da cui ha divorziato nel 1998), Henny (avuta dalla compagna Anne Mette Undlien) e Karmen Poppy (avuta il 16 settembre 2008 dall'attuale compagna, Inez Andersson sua ex collaboratrice)..\nFra i nove ed i quattordici anni \u00e8 stato vittima di bullismo da parte di alcuni compagni di scuola pi\u00f9 grandi, sviluppando cos\u00ec una particolare sensibilit\u00e0 per i disagi umani e sociali che lo hanno portato anche a prestare servizio presso un ospedale psichiatrico. Dall'et\u00e0 di quattro anni suona il pianoforte, insegnatogli dal padre. Straordinario professionista, ha rispettato l'impegno-concerto a Vilnius il giorno della morte dell'amata madre, il 02/11/2010.\nMorten \u00e8 alto 1,82 m ed \u00e8 lievemente daltonico.\nHarket \u00e8 sempre stato interessato e ha partecipato attivamente ad iniziative ecologiche e umanitarie come la ricerca di fonti di energia alternative, l'indipendenza di Timor Est (cui ha dedicato la canzone \"East Timor\"), le condizioni dell'Etiopia, la guerra nei Balcani degli anni '90 (cui ha dedicato la canzone \"Brodsky tune\"), i conflitti interreligiosi (per i quali ha scritto \"Brother\").\nAdora la natura, in particolar modo le farfalle e le orchidee. Talmente appassionato di orchidee che ha rischiato l'arresto per aver portato fuori dal Ruanda una rarissima orchidea che rischiava l'estinzione e che, grazie a questo gesto, \u00e8 stata salvata; questa rara orchidea ora porta il suo nome: Liparis Harketii. Nel settembre 2012 ha ricevuto il Green Music Award al Clean Tech Media Awards in Berlin; questo award, conferito per la prima volta ad un musicista, gli \u00e8 stato assegnato per il suo impegno nella difesa dell'ambiente e nel sollecitare a tanto fans e media. Il premio \u00e8 il risultato di anni di attivismo per auto elettriche, energie rinnovabili e riforestazione, oltre che per il conosciutissimo stile di vita, assolutamente salutista dell'artista. Ama la lettura: adora leggere saggi di teologia e la Sacra Bibbia. Odia ogni forma di droga, fumo, eccesso alcolico ed \u00e8 assolutamente contrario alla pena di morte e all'aborto. Cura molto l'alimentazione per la salute e la forma fisica; avendo scoperto che gli generava stanchezza e pesantezza generali, dal 2000 non mangia grano, ma utilizza uno speciale tipo di pane creato dalla sua ex, Anne Mette Undlien. Adora molto i bambini ed ha dichiarato che, nonostante i suoi cinque figli, ne avrebbe voluto volentieri di altri.\nHa partecipato a tre film norvegesi in uno dei quali interpreta se stesso; ha presentato L'Eurovision Song Contest tenuto in Norvegia nel 1996, cantando, in apertura ed a cameo, il suo brano \"Heaven's not for Saints\".\nInfluenze musicali giovanili: Uriah Heep, Johnny Cash, Simon &amp; Garfunkel, Jimi Hendrix, The Doors, Queen, David Bowie, James Brown. Prima di accettare di unirsi a Pal Waaktaar e Magne Furuholmen (con i quali former\u00e0 gli a-ha) era membro della giovanissima band norvegese \"Solder Blue\".\nHa composto egli stesso molte delle sue canzoni, sia da solista che con il gruppo. Ha pubblicato ben sei album da solista, di cui due in lingua norvegese ed uno in lingua inglese negli anni '90: \"Poetenes Evangelium\" nel 1993 (lavoro particolare perch\u00e9 tutto dedicato a brani tratti dalle storie della Bibbia), \"Wild Seed\" nel 1996 e \"Vogts Villa\" nel 1997. Successivamente sono usciti anche \"Letters from Egypt\" (2008), \"Out of my hands\" (il primo successivo allo scioglimento degli a-ha) e \"Brother\" nel 2014. Non ha mai smesso di esibirsi dal vivo e durante i suoi concerti (che, come succedeva per i suoi a-ha, richiamano sempre galleria internazionale di pubblico) spessissimo imbraccia la sua storica chitarra classica regalatagli nel 1991 (a lui ed identiche anche a Magne e Pal), dagli Everly Brothers in occasione del rifacimento del loro pezzo \"Crying In The Rain\"."}
{"id": "475219", "revid": "767487", "url": "https://it.wikipedia.org/wiki?curid=475219", "title": "Palermo Milano - Solo andata", "text": "Palermo Milano - Solo andata \u00e8 un film del 1995, diretto da Claudio Fragasso.\nNel 2007 \u00e8 uscito nelle sale il sequel, \"Milano Palermo - Il ritorno\".\nTrama.\nDurante un interrogatorio presieduto dal giudice Laurenti, il pentito di mafia Marinn\u00e0 ha fatto il nome dell'insospettabile Turi Arcangelo Leofonte, soprannominato \"il ragioniere della mafia\" a causa dei suoi rapporti con la criminalit\u00e0 organizzata. Si decide di trasferire Leofonte da Palermo a Milano per testimoniare contro il potente boss Scalia, membro del clan dei Corleonesi e in affari con la Sacra Corona Unita. Viene formata una scorta di polizia guidata dal giovane ma gi\u00e0 esperto commissario Nino Di Venanzio, e composta dagli agenti Remo Matteotti, Tarcisio Proietti, Saro Ligresti, Paola Terenzi, Valerio Barreca e Maria Pia Di Meo, tutti al primo incarico di questo genere.\nL'operazione, soprannominata \"Ulisse\", consiste nel prelevare la famiglia Leofonte da casa e portarla all'aeroporto seguendo il tragitto Palermo-Capaci-Cinisi-aeroporto di Punta Raisi. La squadra viene divisa in tre pattuglie: la prima \u00e8 composta da Nino Di Venanzio, Paola Terenzi, e Saro Ligresti, con il compito di scortare Turi Arcangelo Leofonte; la seconda \u00e8 formata da Valerio Barreca e Maria Pia Di Meo, e deve scortare il figlio piccolo Nicola e la madre Franca Gravina; la terza \u00e8 composta da Remo Matteotti e Tarcisio Proietti, e ha l'incarico di prelevare da una festa Chiara, la figlia diciassettenne di Leofonte, e scortarla insieme agli altri.\nDurante il trasporto in aeroporto, le prime due squadre che viaggiano insieme subiscono un agguato, e gli agenti Barreca e Di Meo, insieme a Franca Leofonte e a suo figlio Nicola, perdono la vita, colpiti dalla raffica di proiettili. Di Venanzio telefona alla terza squadra per avvertire i colleghi dell'accaduto, indicando loro un altro luogo dove incontrarsi e ordinando di non informare Chiara. Poi telefona al giudice Laurenti avvertendolo che le squadre avrebbero scortato la famiglia Leofonte direttamente a Milano.\nLa notte stessa che il pentito Leofonte viene contattato si scatena una violentissima faida nelle carceri, che provoca l'uccisione di tredici pentiti, fra cui lo stesso Marinn\u00e0; ora Turi Leofonte non ha pi\u00f9 nessuno che lo accusa e potrebbe quindi rifiutarsi di collaborare con la giustizia. Successivamente Leofonte, con uno stratagemma, fa sapere telefonicamente a un affiliato del boss che si sarebbe vendicato della morte della moglie e del figlio, non solo svelando tutti gli affari occulti di Scalia, ma soprattutto giurando di risparmiare soltanto chi non \u00e8 stato coinvolto, direttamente o meno, nell'omicidio.\nDurante il viaggio, mentre si trova in Puglia, in accordo con il giudice Laurenti, Di Venanzio decide di incontrarsi con un'altra scorta in un Grand Hotel. Saro Ligresti riceve una telefonata da Zangardi, l'uomo che doveva incontrare, e che gli comunica che anche lui ha subito un attentato e che quelli presenti al Grand Hotel sono in realt\u00e0 dei sicari. Dopo una cruenta sparatoria, la squadra riesce a scappare. Di Venanzio decide di continuare il viaggio in treno. Fra Tarcisio e Chiara nasce una brevissima relazione sentimentale.\nIl giorno dopo, la scorta decide di affittare due macchine ma, durante una sosta ad un autogrill, Tarcisio riconosce un uomo gi\u00e0 presente durante l'agguato al Grand Hotel: scoppia cos\u00ec una violenta sparatoria, nella quale anche Tarcisio perde la vita. Successivamente, la squadra giunge a Milano con un pullman che, per\u00f2, rimane bloccato nel traffico a causa di un corteo di carnevale. Di Venanzio, a questo punto, decide di scendere dal bus e proseguire a piedi verso il tribunale. Tutta la squadra, armata fino ai denti, quindi si incammina, venendo subito notata da numerosi gruppi di poliziotti e finanzieri, che si uniscono ad essa lungo il tragitto. La nutrita scorta attraversa la galleria Vittorio Emanuele II e la Piazza del Duomo di Milano, sotto gli sguardi meravigliati dei passanti, fino alla consegna del pentito Leofonte davanti al giudice.\nProduzione.\nIl luogo dell'attentato contro Leofonte \u00e8 la Piazza dell'Anfiteatro di Lucca, che per\u00f2 nella finzione filmica diventa una localit\u00e0 siciliana; inoltre, nella citt\u00e0 toscana \u00e8 ambientata anche la sequenza della tentata fuga di Chiara. Le scene in Puglia sono state girate ad Ostuni, Fasano e Brindisi."}
{"id": "475221", "revid": "599013", "url": "https://it.wikipedia.org/wiki?curid=475221", "title": "Quo", "text": ""}
{"id": "475222", "revid": "712828", "url": "https://it.wikipedia.org/wiki?curid=475222", "title": "Ted Tonks", "text": ""}
{"id": "475223", "revid": "599013", "url": "https://it.wikipedia.org/wiki?curid=475223", "title": "Diverticolo di Meckel", "text": "Il diverticolo di Meckel (o ileale) \u00e8 un'anomalia congenita dovuta alla presenza di un residuo del dotto onfalomesenterico, che si organizza come un diverticolo, un sacco a fondo cieco a livello ileale.\nStoria.\nDescritto per la prima volta da Fabricius Hildanus nel 1598, deve il suo nome all'anatomista tedesco Johann Friedrich Meckel, che ne dimostr\u00f2 i caratteri embriologici e patologici nel 1809.\nEpidemiologia.\nIl diverticolo di Meckel \u00e8 presente in circa l'1-2% delle persone. La prevalenza nei maschi \u00e8 2-5 volte maggiore rispetto alle femmine. Solo il 2% dei casi \u00e8 sintomatico, che di solito si presenta tra i bambini all'et\u00e0 di 2 anni.\nLa maggior parte dei casi del diverticolo di Meckel viene diagnosticata quando si manifestano complicazioni o incidentalmente in condizioni non correlate come laparotomia, laparoscopia o studio del contrasto dell'intestino tenue. La presentazione classica negli adulti include l'ostruzione intestinale e l'infiammazione del diverticolo (diverticolite). Il sanguinamento rettale indolore si verifica pi\u00f9 comunemente nei bambini piccoli.\nL'infiammazione nel diverticolo ileale ha sintomi che imitano l'appendicite, quindi la sua diagnosi \u00e8 di importanza clinica. Una conoscenza dettagliata delle propriet\u00e0 fisiopatologiche \u00e8 essenziale per affrontare le complicazioni potenzialmente letali del diverticolo di Meckel.\nEziopatogenesi.\nIl dotto vitellino collega normalmente l'intestino embrionale al sacco vitellino ventralmente, fornendo nutrienti all'intestino durante lo sviluppo embrionale. Il dotto vitellino si restringe progressivamente e scompare tra la 5 \u00b0 e l'8 \u00b0 settimana di gestazione.\nNel diverticolo di Meckel, la parte prossimale del dotto vitellino non regredisce e rimane come un residuo di lunghezza e posizione variabili. Il diverticolo solitario si trova sul bordo antimesenterico dell'ileo (opposto all'attacco mesenterico) e si estende nel cordone ombelicale dell'embrione. Le arterie vitelline sinistra e destra provengono dall'aorta dorsale primitiva e viaggiano con il dotto vitellare. La destra diventa l'arteria mesenterica superiore che fornisce un ramo terminale al diverticolo, mentre la sinistra si impegna. Con l'apporto di sangue, il diverticolo di Meckel \u00e8 suscettibile di ostruzione o infezione.\nIl diverticolo misura mediamente 3\u20135\u00a0cm ed \u00e8 situato nell'ileo entro 100\u00a0cm dalla valvola ileociecale, pi\u00f9 spesso tra i 45\u201360\u00a0cm prossimali, sul versante antimesenterico. Poich\u00e9 le cellule vitelline sono pluripotenti, pu\u00f2 contenere, circa nella met\u00e0 dei casi, tessuto eterotopico, pi\u00f9 spesso gastrico (50%) e pancreatico (5%) e, pi\u00f9 raramente, epiteliale colico, biliare, endometriale.\nClinica.\nLa presentazione clinica pu\u00f2 essere caratterizzata pi\u00f9 spesso da emorragie (25-50%) acute o croniche recidivanti, per ulcerazione della mucosa ileale adiacente alla mucosa gastrica eterotopica; l'emorragia si pu\u00f2 presentare sotto forma di melena in quanto il tessuto gastrico eterotopico pu\u00f2 digerire il sangue. Un paziente con diverticolo di Meckel ha il 4-6% di rischio in pi\u00f9 di sviluppare complicanze addominali, tra le quali: ostruzione, intussuscezione, infiammazione (meckelite) e perforazione.\nRaramente sintomatico dopo i 10 anni, pi\u00f9 spesso l'emorragia colpisce i bambini al di sotto dei 2 anni, mentre l'ostruzione \u00e8 pi\u00f9 comune negli adulti. Le complicanze sono pi\u00f9 frequenti nel maschio, con rapporti che vanno da 1,8:1 a 3:1.\nL'ostruzione pu\u00f2 essere causata da volvolo, intussuscezione, erniazione (ernia di Littre, ovvero un'ernia inguinale il cui contenuto \u00e8 proprio il diverticolo di Meckel), compasso arterioso, diverticolite cronica, litiasi, bande fibrose, tumori. La meckelite rappresenta il 20% dei casi sintomatici, con un quadro clinico che pu\u00f2 essere spesso confuso con una appendicite acuta. La perforazione avviene per diverticolite, ulcerazione secondaria a mucosa gastrica, corpi estranei, bezoari, trauma, tumore.\nPu\u00f2 anche essere presente come un'ernia indiretta, in genere sul lato destro, dove \u00e8 conosciuta come \"Ernia di Littr\u00e9\". In letteratura \u00e8 stato anche pubblicato un caso clinico di ernia ombelicale strangolata con diverticolo di Meckel. Inoltre, pu\u00f2 essere attaccato alla regione ombelicale dal legamento vitellare, con la possibilit\u00e0 di cisti vitelline, o una fistola vitellare quando viene tagliato il cordone ombelicale. Possono verificarsi anche torsioni dell'intestino attorno al gambo intestinale, che portano a ostruzione, ischemia e necrosi.\nI tumori nel diverticolo del Meckel sono rari, presentandosi con incidenza di 0,5-1,9%. Possono essere benigni (lipoma, amartoma) o maligni: carcinoidi (44%), tumori mesenchimali (35%) come il GIST (12%) e il leiomiosarcoma, adenocarcinomi (16%) e tumore desmoplastico a piccole cellule rotonde.\nPer ricordare le caratteristiche generali del diverticolo di Meckel \u00e8 importante tenere a mente la \"regola del 2\":\nDiagnosi.\nNel bambino, una causa frequente di emorragia importante \u00e8 il diverticolo di Meckel, che corrisponde a tessuto gastrico ectopico nell\u2019intestino; l\u2019intestino non \u00e8 in grado di resistere all\u2019acido cloridrico e finisce per sanguinare e causare emorragia.\nIl gold standard diagnostico \u00e8 la scintigrafia, metodica di medicina nucleare, marcando le cellule del fondo gastrico (anzich\u00e9 il sangue come invece nella ricerca scintigrafica di emorragie gastroenteriche nell'adulto). Il tecnezio, infatti, si distribuisce normalmente nella tiroide, in una serie di ghiandole esocrine e nel fondo dello stomaco: per definizione non va nell\u2019intestino; invece nell\u2019addome di un bambino con il diverticolo, si osserver\u00e0 un\u2019area nettamente ipercaptante a livello intestinale.\nLa scintigrafia \u00e8 particolarmente sensibile nel rilevare le cellule appartenenti alla mucosa gastrica; poich\u00e9 circa il 50% dei diverticoli di Meckel sintomatici contengono al suo interno cellule gastriche o pancreatiche ectopiche. Il diverticolo viene visualizzato come un punto sulla scansione distante dallo stomaco stesso. Nei bambini, questa scansione \u00e8 altamente accurata e non invasiva, con specificit\u00e0 del 95% e sensibilit\u00e0 dell'85%; tuttavia, negli adulti il test \u00e8 specifico solo del 9% e sensibile al 62%.\nIn alcuni casi ci possono essere dei dubbi: qualora sia presente un\u2019area ipercaptante in prossimit\u00e0 della vescica, potrebbe trattarsi di urina che ristagna nell\u2019ultimo tratto dell\u2019uretere. Si somministra dunque lasix e nel caso in cui l\u2019area non scompaia, la diagnosi di diverticolo di Meckel \u00e8 confermata.\nDi conseguenza, i pazienti con queste cellule gastriche mal posizionate possono sperimentare ulcere peptiche. Pertanto, devono essere eseguiti altri test come la colonscopia e gli screening per i disturbi del sanguinamento e l'angiografia pu\u00f2 aiutare a determinare la posizione e la gravit\u00e0 del sanguinamento. La colonscopia potrebbe essere utile per escludere altre fonti di sanguinamento, ma non viene utilizzata come strumento di identificazione.\nL'angiografia potrebbe identificare un sanguinamento rapido in pazienti con diverticolo di Meckel.\nL'ecografia potrebbe dimostrare i residui del dotto onfalomesenterico o le cisti. La tomografia computerizzata (TAC) potrebbe essere uno strumento utile per dimostrare una struttura cieca e infiammata nella cavit\u00e0 medio-addominale, che non \u00e8 un'appendice. Nei pazienti asintomatici, il diverticolo di Meckel viene spesso diagnosticato come riscontro accidentale durante la laparoscopia o laparotomia.\nTrattamento.\nIl trattamento \u00e8 invariabilmente chirurgico, con resezione del tratto patologico. Nei pazienti con sanguinamento, strangolamento intestinale, perforazione intestinale o ostruzione intestinale, il trattamento prevede la resezione chirurgica del diverticolo del Meckel stesso insieme al segmento intestinale adiacente, e questa procedura \u00e8 chiamata \"resezione dell'intestino tenue\". Nei pazienti senza nessuna delle suddette complicanze, il trattamento prevede solo la resezione chirurgica del diverticolo di Meckel e questa procedura \u00e8 chiamata semplice diverticolectomia.\nPer quanto riguarda il diverticolo asintomatico di Meckel, alcuni raccomandano di condurre una ricerca del diverticolo di Meckel in ogni caso di appendicectomia / laparotomia eseguita per addome acuto e, se rilevata, la diverticolectomia o la resezione di Meckel dovrebbe essere eseguita per evitare complicazioni secondarie ."}
{"id": "475231", "revid": "2143258", "url": "https://it.wikipedia.org/wiki?curid=475231", "title": "Dottrina del containment", "text": "Con la dottrina del containment (o politica del containment) ci si riferisce alla strategia di politica estera degli Stati Uniti adottata nei primi anni della Guerra Fredda con la quale si cercava di arginare il cosiddetto \"effetto domino\", determinato da un progressivo slittamento di paesi che, su scala regionale, transitavano politicamente verso forme di comunismo sovietico, piuttosto che verso il capitalismo e la liberaldemocrazia di stampo europeo occidentale, tipiche dei paesi occidentali sostenuti da Washington. Tra i maggiori sostenitori del \"contenimento\" vi fu il diplomatico George Frost Kennan. \nPanoramica.\nIl concetto di contenimento nasce dall'idea che l'isolamento porta alla stagnazione. Inizialmente il contenimento era seguito come tattica, piuttosto che come strategia o politica. Portare un assedio passivo a un castello dove risiedeva un signore potente, e tagliare le linee di rifornimento, era una forma di contenimento. Ci\u00f2 rendeva il signore indifeso, e la sua abilit\u00e0 tattica era limitata solo ai pochi soldati sotto il suo comando diretto. Un altro modo di massimizzare il danno dovuto al contenimento era, dopo aver creato una situazione di relativo isolamento, di sovvertire il nemico. In pratica ci\u00f2 si ottiene usando spionaggio e sabotaggio. Il risultato previsto \u00e8 che, a causa dell'isolamento, qualsiasi sovversione introdotta avr\u00e0 un alto costo e richieder\u00e0 molto tempo per essere rettificata se lasciata a se stessa, o consumer\u00e0 risorse (in particolare in forma di misure di sicurezza) per evitarla, e ci\u00f2 serve allo scopo di mantenere un vantaggio strategico. Gli Stati Uniti e i loro alleati speravano che il contenimento avrebbe alla fine causato il crollo dell'Unione Sovietica e dei suoi stati satellite.\nStoria.\nLa politica del contenimento venne delineata per la prima volta da George F. Kennan nel suo famoso lungo telegramma. Kennan stava dirigendo l\u2019ambasciata di Mosca, in quel momento priva di ambasciatore, quando il Dipartimento invi\u00f2 una richiesta di analisi interpretativa dei recenti discorsi \u201celettorali\u201d di Stalin, con accento sul discorso di Stalin del 9 febbraio 1947 che aveva creato preoccupazione all\u2019interno del Dipartimento di Stato. Venne quindi resa pubblica nel 1947 in un suo articolo anonimo su \"Foreign Affairs\", intitolato \"The Sources of Soviet Conduct\" (\"Le fonti della condotta sovietica\"), e meglio noto come l'Articolo X.\nKennan sosteneva che lo scopo primario degli USA doveva essere di impedire la diffusione del comunismo nelle nazioni non comuniste; ovvero di \"contenere\" il comunismo all'interno dei suoi confini. La Dottrina Truman mirava a questo obiettivo, e il contenimento fu uno dei suoi principi cardine. Questo port\u00f2 al supporto statunitense a regimi in tutto il mondo che bloccassero la diffusione del comunismo. L'epitome del contenimento potrebbe essere stata la teoria del domino, che sosteneva che permettere a uno stato di cedere al comunismo avrebbe minacciato l'intera regione, in modo simile a una serie di pezzi del domino che cadono. Dopo la guerra del Vietnam, Kennan asser\u00ec che la sua idea era stata male interpretata, e che non aveva mai sostenuto l'intervento militare, ma solo il sostegno economico (la cosiddetta \"dottrina Eisenhower\").\nIl contenimento divenne l'obiettivo primario della politica di sicurezza nazionale statunitense con l'NSC 20/4, approvato dal presidente Truman nel novembre 1948. Questo documento asseriva che l'URSS era motivata dalla sua ideologia ad espandere la sua influenza in tutto il mondo, e sosteneva che questa espansione degli interessi era nemica della sicurezza nazionale degli USA. Il \"containment\" \u00e8 stato riconosciuto come la prima e complessiva dichiarazione di politica di sicurezza nazionale degli USA del dopoguerra.\nLa prima esplosione di un'arma nucleare sovietica nel 1949 spinse il National Security Council a formulare una dottrina di sicurezza rivista. Completata il 7 aprile 1950, divenne nota come NSC 68. Questa nuova dottrina riaffermava la minaccia dichiarata nell'NSC 20/4, ma sottolineava che era ancor pi\u00f9 imminente di quanto si ritenesse in precedenza.\nOrigini.\nSviluppata durante l'epoca di Stalin, la politica del contenimento derivava dal credo che il comunismo in generale, e il sistema sovietico in particolare, richiedessero la stabilit\u00e0 di un'economia globale a controllo statale. In caso contrario i paesi capitalisti avrebbero potuto continuare ad ammassare e allocare capitale, compresa la capacit\u00e0 militare capitalista, con un'efficienza che non poteva essere pareggiata dal mondo comunista. Nel 1968 la Dottrina Bre\u017enev era stata descritta come motivazione per l'intervento sovietico e per l'espansionismo. Questa dottrina era una motivazione per l'espansionismo, sostenendo che ogni partito comunista satellite era responsabile non solo per il suo popolo, ma anche per tutti i paesi socialisti, e per l'intero movimento comunista. Una volta che un paese entrava nell'orbita comunista, non gli sarebbe pi\u00f9 stato permesso di lasciarla.\nIn altre parole, l'espansionismo sovietico era come un cricco - \"una volta dentro, non si esce\". Il coinvolgimento sovietico nei movimenti politici del terzo mondo - reale o inventato - divenne lo strumento con cui veniva praticata la graduale espansione sovietica, evitando al tempo stesso l'escalation nel confronto nucleare con gli USA. Si apr\u00ec un'epoca in cui vennero combattute \"guerre per procura\" nelle nazioni in via di sviluppo, in particolare in Africa, Asia, America Centrale e Sud America.\nTutti i presidenti americani dopo Truman, sia Repubblicani che Democratici, sottoscrissero la dottrina del contenimento come punto focale della politica estera statunitense, con l'eccezione di Jimmy Carter, che inizialmente proclam\u00f2 che i diritti umani erano la priorit\u00e0 della sua amministrazione. Comunque, prima che Carter lasciasse l'incarico, egli riarticol\u00f2 il focus principale della politica estera USA con la Dottrina Carter, che delineava i principi di contenimento dell'espansione sovietica.\nSviluppi successivi.\nLa politica di contenimento statunitense si svilupp\u00f2 in una opposizione di principio al tentativo di blocco da parte sovietica della propria sfera di influenza. Ad ogni modo, la politica soffr\u00ec degli imprevisti, e dopo l'uscita degli USA dal conflitto in Vietnam, la politica del contenimento venne in qualche modo screditata. I politici statunitensi avanzarono nuove teorie di \"distensione\" e \"pacifica coesistenza\".\nAlla fine degli anni 1970 - un decennio particolarmente inefficace per la politica estera USA - venne eletto il presidente Ronald Reagan che avrebbe governato per 8 anni. Reagan credeva che la distensione fosse un errore, e che la convivenza pacifica equivalesse ad arrendersi all'inarrestabile espandersi dell'influenza sovietica. Reagan credeva che la politica del contenimento non si fosse spinta abbastanza in avanti. Invece di perseguire il contenimento come risultato finale, Reagan riteneva che gli USA dovessero sconfiggere i sovietici usando una costosa corsa agli armamenti che l'URSS non poteva sostenere. Le sue politiche furono molto controverse e impopolari in molte nazioni. Esse comprendevano nuovi sistemi missilistici in Europa, e significativamente, piani per una Iniziativa di Difesa Strategica, popolarmente nota come \"Guerre stellari\", che avrebbe reso gli USA immuni al primo colpo. Quindi il contenimento non era abbastanza; sconfiggere l'Unione Sovietica, mandando in bancarotta la sua economia, venne introdotta come politica statunitense negli anni 1980.\nIl crollo dell'Unione Sovietica nel 1991 segn\u00f2 la fine ufficiale della politica del contenimento, anche se gli USA mantennero le loro basi nelle aree attorno all'ex URSS, come quelle in Islanda, Germania e Turchia. Al 2005 gli USA dispongono di almeno 700 basi militari attorno al mondo. Alcune stime suggeriscono che il loro numero sia molto pi\u00f9 alto.\nNel mondo del dopo-Guerra Fredda, gli studiosi hanno discusso su fino a che punto il contenimento -- o qualche variante di tale strategia -- continui ad animare la diplomazia statunitense, in particolare nel confronto con la Cina. Durante un discorso alla Sophia University di Tokyo nel marzo 2005, Il segretario di stato USA Condoleezza Rice pag\u00f2 pieno tributo a Kennan e alla sua eredit\u00e0 intellettuale per poi elaborare sulla logica delle nuove alleanze che Washington stava costruendo in Asia: \"[Mentre] noi guardiamo alla vita della Cina ... Io credo realmente che le relazioni USA-Giappone, le relazioni USA-Corea del Sud, le relazioni USA-India, sono tutte importanti nel creare un ambiente nel quale la Cina sia pi\u00f9 incline a giocare un ruolo positivo piuttosto che uno negativo. Queste alleanze non sono contro la Cina; sono alleanze dedicate a stabili relazioni di sicurezza, politiche, economiche e, in effetti, fondate sui valori, che mettano la Cina nel contesto di queste relazioni e su un differente percorso di sviluppo \"rispetto a ci\u00f2 che accadrebbe se la Cina fosse semplicemente lasciata senza guinzaglio\", semplicemente operando senza quel contesto strategico.\" (enfasi aggiunta). Almeno un analista strategico, Siddharth Varadarajan, ha sostenuto che l'uso della parola \"untethered\" (\"senza guinzaglio\") da parte della Rice \"non fu fortuito\". \"'To tether' significa \"legare una corda o una catena ad un animale cos\u00ec da restringerne i movimenti\", precisamente lo scopo che Kennan sperava di raggiungere con il 'contenimento' dell'Unione Sovietica\", ha scritto Varadarajan."}
{"id": "475235", "revid": "5680", "url": "https://it.wikipedia.org/wiki?curid=475235", "title": "Norma (geometria)", "text": ""}
{"id": "475240", "revid": "124213474", "url": "https://it.wikipedia.org/wiki?curid=475240", "title": "Hashemiti", "text": "Coi termini hashemita, hascemita, ascemita e ascimita s'indicarono dapprima i discendenti di H\u0101shim ibn \u1ffeAbd Man\u0101f, antenato (bisnonno) di Maometto, e i parenti di questo.\nIn et\u00e0 moderna, con queste parole si designano i membri d'una dinastia (dinastia ascemita) fondata nel 1916 dallo sceicco della Mecca Al-\u1e24usain ibn Ali, la quale domin\u00f2 prima nel \u1e24igi\u0101z in Arabia, poi in Iraq e Transgiordania, e da ultimo (con Abd Allah I, Hussein e, dal 1999, Abd Allah II), nel Regno ascemita di Giordania.\nStoria.\nOrigini.\nIn particolare, nel XX secolo, col termine \"ascemita\" (e relative varianti) ci si rifer\u00ec spesso alla discendenza dello sceriffo della Mecca al-\u1e24usayn ibn \u02bfAl\u012b, animatore nel corso della Prima guerra mondiale della rivolta araba, la cui guida militare venne affidata al figlio Fay\u1e63al (poi re di Siria e in seguito dell'Iraq), consigliato e sostenuto militarmente dal colonnello britannico Thomas Edward Lawrence (detto \"Lawrence d'Arabia\") e dal Regno Unito.\nAscesa.\nLa Gran Bretagna aveva promesso agli ascemiti la creazione d'uno Stato arabo indipendente, dalla Siria fino al Golfo Persico, in cambio del loro aiuto contro l\u2019Impero ottomano. Per la mancata osservanza di quanto pattuito nel carteggio intercorso tra lo sceicco della Mecca e il plenipotenziario britannico, Henry MacMahon, Londra indennizz\u00f2 la famiglia ascemita consentendo che in Transgiordania diventasse Emiro \u02bfAbd All\u0101h, mentre un terzo fratello, Al\u012b, divenne per breve tempo re del Hij\u0101z, succedendo a suo padre, fin quando contro il giovane regno si scagliarono nel 1925 le vittoriose truppe saudite di \u02bfAbd al-\u02bfAz\u012bz \u0100l Sa\u02bf\u016bd.\nEpoca recente.\nDi queste entit\u00e0 ascemite sopravvive solo quella giordana, mentre quella irachena soccombette nel 1958 al colpo di Stato militare condotto dal generale \u02bfAbd al-Kar\u012bm Q\u0101sim (noto in Occidente come \"Kassem\").\nGenealogia.\n al-\u1e24usayn ibn \u02bfAl\u012b (1854-1931), Sceicco della Mecca e re del \u1e24ij\u0101z\n = \u02bfAbdiya b. \u02bfAbd Allah\n \u251c\u2500\u2500 \u02bfAl\u012b (1879\u20131935), re del \u1e24ij\u0101z\n \u2502 = Naf\u012bsa Khan\u016bm\n \u2502 \u251c\u2500\u2500 Khad\u012bja \u02bfAbdiya (1907-1958)\n \u2502 \u251c\u2500\u2500 \u02bfAliya (1911-1950)\n \u2502 \u2502 = S.M. Gh\u0101z\u012b I Re d'Iraq\n \u2502 \u251c\u2500\u2500 \u02bfAbd al-Il\u0101h ibn \u02bfAl\u012b (1913-1958)\n \u2502 \u2502 = Malik\n \u2502 \u2502 = Fayza\n \u2502 \u2502 = Hiyam\n \u2502 \u251c\u2500\u2500 Badiya (1920_...)\n \u2502 \u2502 = S.A. lo Sceriffo al-\u1e24usayn b. \u02bfAl\u012b\n \u2502 \u2514\u2500\u2500 Jal\u012bla (1923-...)\n \u2502 = Shar\u012bf A\u1e25mad H\u0101zim \n \u251c\u2500\u2500 \u02bfAbd Allah I di Giordania (1882-1951), Re di Transgiordania\n \u2502 = Musbah bint N\u0101\u1e63er\n \u2502 \u251c\u2500\u2500 Haya bint \u02bfAbd All\u0101h (1907\u20131990)\n \u2502 \u2502 = \u02bfAbd al-Kar\u012bm Ja\u02bffar Zayd Dhaw\u012b\n \u2502 \u251c\u2500\u2500 \u1e6cal\u0101l I (1909-1972), re di Giordania\n \u2502 \u2502 = Zayn al-Sharaf \u1e6cal\u0101l \n \u2502 \u2502 \u251c\u2500\u2500 al-\u1e24usayn I (1935-1999), re di Giordania\n \u2502 \u2502 \u2502 = Shar\u012bfa D\u012bn\u0101 bint \u02bfAbd al-\u1e24am\u012bd\n \u2502 \u2502 \u2502 \u2514\u2500\u2500 \u02bfAlia bint al-\u1e24usayn (1956-viv.)\n \u2502 \u2502 \u2502 = Sayyid N\u0101ser M\u012brz\u0101\n \u2502 \u2502 \u2502 = Sayyid Mu\u1e25ammad al-\u1e62\u0101le\u1e25\n \u2502 \u2502 \u2502 = Antoinette Avril Gardiner \n \u2502 \u2502 \u2502 \u251c\u2500\u2500 Abd Allah II di Giordania (1962-viv.), re di Giordania\n \u2502 \u2502 \u2502 \u2502 = R\u0101nia al-\u02bfAbd All\u0101h\n \u2502 \u2502 \u2502 \u2502 \u251c\u2500\u2500 Husayb (1994-viv.)\n \u2502 \u2502 \u2502 \u2502 \u251c\u2500\u2500 \u012am\u0101n (1996-viv.)\n \u2502 \u2502 \u2502 \u2502 \u251c\u2500\u2500 Salma (2000-viv.)\n \u2502 \u2502 \u2502 \u2502 \u2514\u2500\u2500 H\u0101shim (2005-viv.)\n \u2502 \u2502 \u2502 \u251c\u2500\u2500 Fay\u1e63al b. al-\u1e24usayn (1963-viv.)\n \u2502 \u2502 \u2502 \u2502 = \u02bfAliya Tabba\u02bf\n \u2502 \u2502 \u2502 \u2502 \u251c\u2500\u2500 Ayah (1990-viv.)\n \u2502 \u2502 \u2502 \u2502 \u251c\u2500\u2500 \u02bfUmar (1993-viv.)\n \u2502 \u2502 \u2502 \u2502 \u251c\u2500\u2500 S\u0101r\u0101 (1997-viv.)\n \u2502 \u2502 \u2502 \u2502 \u2514\u2500\u2500 \u02bf\u0100\u02beisha (1997-viv.)\n \u2502 \u2502 \u2502 \u251c\u2500\u2500 \u02bf\u0100\u02beisha bint al-\u1e24usayn (1968-viv.)\n \u2502 \u2502 \u2502 \u2502 = Sayyid Mu\u1e25ammad al-\u1e62\u0101le\u1e25\n \u2502 \u2502 \u2502 \u2514\u2500\u2500 Zayn bint al-\u1e24usayn (1968-viv.)\n \u2502 \u2502 \u2502 = Sayyid Majd\u012b al-\u1e62\u0101le\u1e25\n \u2502 \u2502 \u2502 = \u02bfAliya B\u0101h\u0101 al-D\u012bn T\u016bq\u0101n\n \u2502 \u2502 \u2502 \u251c\u2500\u2500 Haya (1974-viv.)\n \u2502 \u2502 \u2502 \u2502 = Mohammed bin Rashid Al Makt\u016bm, emiro di Dubai\n \u2502 \u2502 \u2502 \u2514\u2500\u2500 \u02bfAl\u012b ibn al-\u1e24usayn\n \u2502 \u2502 \u2502 = Rym Br\u0101h\u012bm\u012b \n \u2502 \u2502 \u2502 \u251c\u2500\u2500 Jal\u012bla \n \u2502 \u2502 \u2502 \u2514\u2500\u2500 \u02bfAbd All\u0101h\n \u2502 \u2502 \u2502 = Elisabeth Naj\u012bb \u1e24alab\u012b\n \u2502 \u2502 \u2502 \u251c\u2500\u2500 \u1e24amza ibn al-\u1e24usayn (1980-viv.)\n \u2502 \u2502 \u2502 \u2502 = N\u016br bint \u02bfAsem\n \u2502 \u2502 \u2502 \u2502 \u2514\u2500\u2500 Hayah\n \u2502 \u2502 \u2502 \u251c\u2500\u2500 H\u0101shim bin al-\u1e24usayn (1981-viv.)\n \u2502 \u2502 \u2502 \u2502 = Fa\u1e25da Mu\u1e25ammad Ab\u016b Nayy\u0101n\n \u2502 \u2502 \u2502 \u2502 \u251c\u2500\u2500 H\u0101la \n \u2502 \u2502 \u2502 \u2502 \u2514\u2500\u2500 Rayat al-N\u016br\n \u2502 \u2502 \u2502 \u251c\u2500\u2500 \u012am\u0101n bint al-\u1e24usayn (1983-viv.)\n \u2502 \u2502 \u2502 \u2514\u2500\u2500 Rayah bint al-\u1e24usayn (1986-viv.)\n \u2502 \u2502 \u251c\u2500\u2500 Asm\u0101\u02be (1937)\n \u2502 \u2502 \u251c\u2500\u2500 Mu\u1e25ammad bin \u1e6cal\u0101l (1940-viv.)\n \u2502 \u2502 \u2502 = Firy\u0101l Irshayd\n \u2502 \u2502 \u2502 \u251c\u2500\u2500 \u1e6cal\u0101l ibn Mu\u1e25ammad (1965-viv.)\n \u2502 \u2502 \u2502 \u2502 = Gh\u012bda Sal\u0101m\n \u2502 \u2502 \u2502 \u2502 \u251c\u2500\u2500 al-\u1e24usayn (1999-viv.)\n \u2502 \u2502 \u2502 \u2502 \u251c\u2500\u2500 Raja\u02bf (2001-viv.)\n \u2502 \u2502 \u2502 \u2502 \u2514\u2500\u2500 Mu\u1e25ammad (2001-viv.)\n \u2502 \u2502 \u2502 \u2514\u2500\u2500 Gh\u0101z\u012b bin Mu\u1e25ammad (1966-viv.)\n \u2502 \u2502 \u251c\u2500\u2500 al-\u1e24asan ibn \u1e6cal\u0101l (1947-viv.)\n \u2502 \u2502 \u2502 = Sarw\u0101th Ikr\u0101m All\u0101h\n \u2502 \u2502 \u2502 \u251c\u2500\u2500 Ra\u1e25ma bint al-\u1e24asan (1969-viv.)\n \u2502 \u2502 \u2502 \u2502 = \u02bfAl\u0101\u02be Batayne\n \u2502 \u2502 \u2502 \u251c\u2500\u2500 Sumaya bint al-\u1e24asan (1971-viv.)\n \u2502 \u2502 \u2502 \u2502 = N\u0101\u1e63er Judeh\n \u2502 \u2502 \u2502 \u251c\u2500\u2500 B\u0101diya bint al-\u1e24asan (1974-viv.)\n \u2502 \u2502 \u2502 \u2502 = Kh\u0101led Edward Blair\n \u2502 \u2502 \u2502 \u2514\u2500\u2500 R\u0101shid ibn al-\u1e24asan (1979-viv.)\n \u2502 \u2502 \u251c\u2500\u2500 Mu\u1e25sin ibn \u1e6cal\u0101l\n \u2502 \u2502 \u2514\u2500\u2500 Basma bint \u1e6calal (1951-viv.)\n \u2502 \u2514\u2500\u2500 Mun\u012bra bint \u02bfAbd All\u0101h (1915\u20131987)\n \u2502 = Suzdil Khan\u016bm\n \u2502 \u251c\u2500\u2500 Nayef ibn \u02bfAbd All\u0101h (1914-1983)\n \u2502 \u2502 = Mihrim\u00e2h Selcuk Sul\u1e6d\u0101n (1922-2000) \n \u2502 \u2502 \u2514\u2500\u2500 \u02bf\u0100sem ibn al-Natif (1948-viv.)\n \u2502 \u2502 = Firouze Vokhshouri\n \u2502 \u2502 \u251c\u2500\u2500 Y\u0101sm\u012bn bint \u02bf\u0100sem (1975-viv.)\n \u2502 \u2502 \u2502 = Mr Basel Yaghnam\n \u2502 \u2502 \u251c\u2500\u2500 Sara bint \u02bf\u0100sem (1978-viv.)\n \u2502 \u2502 \u2502 = Alejandro Garrido\n \u2502 \u2502 \u2514\u2500\u2500 N\u016br bint \u02bf\u0100sem (1982-viv.)\n \u2502 \u2502 = \u1e24amza ibn al-\u1e24usayn\n \u2502 \u2502 = Sana \u02bf\u0100sem\n \u2502 \u2502 \u251c\u2500\u2500 Salha bint \u02bf\u0100sem (1987-viv.)\n \u2502 \u2502 \u251c\u2500\u2500 Nejla bint \u02bf\u0100sem (1988-viv.)\n \u2502 \u2502 \u2514\u2500\u2500 N\u0101yef ibn \u02bf\u0100sem (1998-viv.)\n \u2502 \u2514\u2500\u2500 Maqb\u016bla bint \u02bfAbd All\u0101h (1921-2001)\n \u2502 = al-\u1e24usayn ibn N\u0101\u1e63er\n \u251c\u2500\u2500 F\u0101\u1e6dima\n \u2514\u2500\u2500 Fay\u1e63al I, re d'Iraq\n = Huzayma bint N\u0101ser\n \u251c\u2500\u2500 \u02bfAzza bint Fay\u1e63al\n \u251c\u2500\u2500 Raj\u012bha bint Fay\u1e63al\n \u251c\u2500\u2500 Rayfia bint Fay\u1e63al\n \u2514\u2500\u2500 Ghazi I d'Iraq (1912-1939)\n = \u02bfAliya bint \u02bfAl\u012b (1911-1950)\n \u2514\u2500\u2500 Faysal II d'Iraq (1935-1958)\n = Mad\u012bha\n \u2514\u2500\u2500 \u1e62\u0101li\u1e25a\n = \u02bf\u0100dila Kh\u0101n\u016bm\n \u251c\u2500\u2500 S\u0101r\u0101\n \u2514\u2500\u2500 Zeid bin Hussein (1898-1970) pretendente alla corona d'Iraq\n = Fakhr al-nis\u0101\u02be Kabaa\u011fa\u00e7\n \u2514\u2500\u2500 Ra'ad bin ZeidRa (1936-...), pretendente alla corona d'Iraq\n = Margaretha Inga Elisabeth Lind\n \u251c\u2500\u2500 Zeid Ra'ad Al Hussein (1964-...)\n \u2502 = Sarah Butler\n \u2502 \u251c\u2500\u2500 Ra'ad bin Zeid (2001-...)\n \u2502 \u251c\u2500\u2500 Hala bin Zeid (2003-...)\n \u2502 \u2514\u2500\u2500 Azizah\n \u2502\n \u251c\u2500\u2500 Mired Ra'ad Al Hussein (1965-...)\n \u2502 = D\u012bn\u0101 Khal\u012bfe\n \u251c\u2500\u2500 F\u012br\u0101s ibn Ra'ad (1969-...)\n \u2502 = D\u0101n\u0101 T\u016bq\u0101n\n \u251c\u2500\u2500 Faysal ibn Ra'ad (1975-...)\n \u2502 = Lara Sukhtian\n \u2514\u2500\u2500 Fakhr al-nis\u0101\u02be bint Ra'ad (1981-...)\n = Shar\u012bf \u1e24ajj\u0101r"}
{"id": "475241", "revid": "169529", "url": "https://it.wikipedia.org/wiki?curid=475241", "title": "Francesco Maria Del Monte", "text": ""}
{"id": "475243", "revid": "1318658", "url": "https://it.wikipedia.org/wiki?curid=475243", "title": "Bohusl\u00e4n", "text": "Il Bohusl\u00e4n \u00e8 una provincia storica (\"landskap\") della Svezia sud-occidentale. Confina con il Dalsland, il V\u00e4sterg\u00f6tland e la Norvegia (contea di Viken). Si affaccia inoltre sullo Skagerrak (Mare del Nord).\nIl nome significa letteralmente \"feudo di Bohus\", riferendosi sia alla provincia intera che al nome della fortezza di Bohus (\"Bohus f\u00e4stning\"). La versione latinizzata \u00e8 \"Bahusia\".\nContea.\nLe province attualmente non hanno funzioni amministrative in Svezia, oggi assunte dalle contee (\"l\u00e4n\"). Per secoli il Bohusl\u00e4n ha fatto parte della contea amministrativa di G\u00f6teborgs och Bohus, che come dice il nome comprendeva l'intera provincia pi\u00f9 la citt\u00e0 di G\u00f6teborg (appartenente invece alla provincia di V\u00e4sterg\u00f6tland).\nNel 1998 alcune contee svedesi furono unite per ridurre le spese amministrative, cos\u00ec quella di \"G\u00f6teborgs och Bohus\" divenne parte della pi\u00f9 grande contea di V\u00e4stra G\u00f6taland.\nGeografia fisica.\nIl territorio \u00e8 caratterizzato da coste rocciose e circondato da un arcipelago di circa 3.000 isole e 5.000 isolette (\"skerries\"). Queste costituiscono la parte settentrionale dell'arcipelago di G\u00f6teborg, il secondo pi\u00f9 grande della Svezia dopo quello di Stoccolma. Le isole maggiori sono Tj\u00f6rn and Orust, ciascuna di esse costituente una municipalit\u00e0; entrambe hanno storia e cultura distinte.\nNell'antichit\u00e0 il paessagio marino era noto per la presenza di molti scogli e rocce sommerse che causavano molti naufragi.\nIl terreno \u00e8 roccioso ma non montagnoso, data la scarsa altitudine. Il punto pi\u00f9 alto \u00e8 sul \"Bj\u00f6rnepiken\" (224 mt).\nL'unico fiordo della Svezia, il Gullmaren, \u00e8 situato in questa provincia vicino alla citt\u00e0 di Lysekil. \u00c8 lungo 25\u00a0km, largo da uno a 3 e con una profondit\u00e0 massima di 118.5 metri.\nSolo 177\u00a0km\u00b2 su circa 4.550 sono costituiti da superficie acquosa (laghi e torrenti). I laghi sono numerosi ma di piccole dimensioni; i pi\u00f9 larghi sono i laghi Bullaren (settentrionale e meridionale), con un'area di circa 40\u00a0km\u00b2.\nPopolazione.\nLa popolazione \u00e8 di 270.628 abitanti, con una densit\u00e0 di 60.5 abitanti per km\u00b2.\nCitt\u00e0.\nI centri aventi lo status di citt\u00e0 nel Bohusl\u00e4n erano:\nLa citt\u00e0 principale \u00e8 stata sempre Uddevalla, nel mezzo della provincia, con circa 35.000 abitanti. La pi\u00f9 larga area urbana presente \u00e8 tuttavia quella di G\u00f6teborg, i cui sobborghi settentrionali sono in parte localizzati nel Bohusl\u00e4n.\nStoria.\nDurante le invasioni barbariche e l'epoca vichinga, la provincia era parte del Viken, suddivisa nel Ranrike a nord e nell'Elfsyssel a sud. Il Re Harald Bellachioma la aggreg\u00f2 alla Norvegia unificata nell'872 circa.\nLa Norvegia attravers\u00f2 un periodo di prosperit\u00e0 fino a quando non fu unita al Regno di Danimarca, quando inizi\u00f2 il suo declino a causa dei frequenti scontri di confine con la Svezia. La fortezza di Bohus fu costruita a difesa di questo territorio. Il Bohusl\u00e4n fu norvegese fino al Trattato di Roskilde del 1658, che sanc\u00ec il suo passaggio alla Svezia.\nLa citt\u00e0 di Marstrand, in cui fu costruita la fortezza di \"Carlsten\" nel XVII secolo, fu per un periodo di tempo un porto franco, con una forte libert\u00e0 religiosa e unica sede di una sinagoga in Svezia.\nNel XVIII secolo si svilupp\u00f2 anche la pesca di aringhe e la provincia rifior\u00ec durante il maggior periodo di pesca (1747-1809): molte comunit\u00e0 di pescatori si stabilirono lungo la costa, e tutte le citt\u00e0 furono coinvolte.\nIl forte sviluppo della pesca port\u00f2 tuttavia a uno sfruttamento del legno (in precedenza primo prodotto di esportazione e unica fonte di guadagno) per la costruzione di case e barche, quindi a un disboscamento delle un tempo vaste foreste del luogo, e nel XIX secolo il territorio fu cos\u00ec gradualmente trasformato.\nAraldica.\nAl Bohusl\u00e4n fu assegnato il suo stemma attuale in occasione dei funerali di Carlo X Gustavo di Svezia nel 1660.\nCultura.\nIl territorio \u00e8 noto per la pesca, il turismo balneare e le rocce, e anche per i suoi circa 20.000 antichi reperti conosciuti.\nLe incisioni rupestri di Tanum, risalenti a circa 2.500-3.000 anni fa, sono state inserite dall'UNESCO nell'elenco dei siti proclamati Patrimonio dell'umanit\u00e0. Queste incisioni, caratteristiche dell'epoca della preistoria sono molto diffuse in tutta la provincia.\nSociet\u00e0.\nLingue e dialetti.\nNel Bohusl\u00e4n si parla un dialetto dello Svedese che conserva tracce della lingua norvegese."}
{"id": "475247", "revid": "1318658", "url": "https://it.wikipedia.org/wiki?curid=475247", "title": "William Morton", "text": "Al nome di William Morton corrispondono:"}
{"id": "475258", "revid": "154893", "url": "https://it.wikipedia.org/wiki?curid=475258", "title": "Chiesa cattolica (disambigua)", "text": "Il termine Chiesa cattolica pu\u00f2 essere usato per riferirsi a pi\u00f9 entit\u00e0 o concetti."}
{"id": "475259", "revid": "438678", "url": "https://it.wikipedia.org/wiki?curid=475259", "title": "Web template", "text": "Un web template (in italiano: modello per i siti, o semplicemente modello) \u00e8 uno strumento usato per separare il contenuto dalla presentazione grafica, e per la produzione in massa di pagine Web.\nTipi di modelli.\nCi sono molti tipi di web template: dai semplici \"template sostituto\" (masks), dove le variabili sono sostituite dal contenuto del webdesigner, ai complessi template basati sull'XSLT. I semplici template erano importanti storicamente, nelle prime inclusioni server-side (SSI) per creare header e footer uniformi nelle pagine web. I template complessi giocano un ruolo importante nei Content management system (CMS) e nel Web Publishing in generale. Rendono possibile un layout standard (impostazione delle pagine, dei colori, le posizioni, ecc.) per contenuti diversi pur mantenendo lo stesso layout di base.\nLinguaggi per template.\nLa sintassi per esprimere variabili, blocchi, regole di sostituzione, o logica, in un web template, \u00e8 formalizzata da un linguaggio template.\nI linguaggi possono essere definiti in un standard o in un contesto \"esclusivo\":\nRiutilizzo dei template.\nSi possono \"riciclare\" i web template.\nI modelli per i siti sono solitamente gratuiti e creati per facilitarne l'eventuale modifica. In ogni caso, alcuni i web template pi\u00f9 specializzati sono prodotti commerciali acquistabili, solitamente, venduti online. Mentre numerosi siti commerciali offrono web template complessi e molto ben fatti, ne esistono molti altri gratuiti e open-source.\nModello base di un template web.\nHTML\n&lt;!DOCTYPE html&gt;\n&lt;html&gt;\n&lt;title&gt;HTML Tutorial&lt;/title&gt;\n&lt;body&gt;\n&lt;h1&gt;titolo&lt;/h1&gt;\n&lt;p&gt;paragrafo&lt;/p&gt;\n&lt;/body&gt;\n&lt;/html&gt;\nCSS\nbody {\n background-color: lightblue;\nh1 {\n color: white;\n text-align: center;\nPHP\n&lt;!DOCTYPE html&gt;\n&lt;html&gt;\n &lt;head&gt;\n &lt;title&gt;PHP Test&lt;/title&gt;\n &lt;/head&gt;\n &lt;body&gt;\n &lt;?php echo '&lt;p&gt;Hello World&lt;/p&gt;'; ?&gt; \n &lt;/body&gt;\n&lt;/html&gt;\nPagina base dinamica in ASP:\nASP\n&lt;!DOCTYPE html&gt;\n&lt;html&gt;\n&lt;body&gt;\n &lt;h1&gt;Hello Web Pages&lt;/h1&gt;\n &lt;p&gt;The time is @DateTime.Now&lt;/p&gt;\n&lt;/body&gt;\n&lt;/html&gt;"}
{"id": "475261", "revid": "1318658", "url": "https://it.wikipedia.org/wiki?curid=475261", "title": "Remigio Ratti", "text": "Biografia.\nLaureatosi in economia politica all'Universit\u00e0 di Friburgo, in Svizzera, nel 1967, Remigio Ratti segu\u00ec successivamente dei corsi di specializzazione in economia del benessere e dei trasporti all'Universit\u00e0 di Leeds e all'Universit\u00e0 degli studi di Trieste. Nel 1970 ottiene il dottorato di ricerca in scienze economiche e sociali all'Universit\u00e0 di Friburgo, dove si abilita nel 1975 e nel 1982 diviene professore titolare presso la cattedra di Economia Internazionale e di Economia Regionale. Vi ha insegnato fino al 2009, mentre dal 2008 al 2012 \u00e8 stato docente al corso Master 'Globalisation et R\u00e9gionalisation' all'EPFL di Losanna. Remigio Ratti, membro del comitato ordinatore delle Facolt\u00e0 di Lugano, \u00e8 stato docente di Economia e istituzioni presso la Facolt\u00e0 di scienze economiche dell'Universit\u00e0 della Svizzera italiana a Lugano dal 1996, hanno della sua costituzione dell'USI, fino al 2013. Nel 1972 assunse la direzione dell'Istituto di ricerche economiche del Canton Ticino (IRE) che ha lasciato nel 1999, per la direzione generale della RTSI (RadioTelevisione della Svizzera italiana).\nFunzioni politiche e di servizio pubblico.\nNel 1995 Remigio Ratti fu eletto deputato al Consiglio nazionale della Confederazione svizzera nelle liste del Partito Popolare Democratico ticinese (PPD). Durante il suo mandato \u00e8 stato membro della commissione parlamentare per la Scienza, l'Istruzione e la Ricerca (fino al 1998), e della commissione per i Trasporti e le Telecomunicazioni (dal 1998). Inoltre \u00e8 stato membro delle delegazione parlamentare svizzera all'Associazione europea di libero scambio (EFTA) e al Parlamento Europeo.\nIn seguito alle dimissioni del consigliere federale Flavio Cotti, il PPD nomin\u00f2 Remigio Ratti candidato ufficiale alla successione. Tuttavia, il partito non riusc\u00ec a imporre la propria scelta al parlamento che elesse Joseph Deiss, lasciando il Ticino senza rappresentanza nel governo.\nDal 1\u00ba gennaio 2000 al 30 novembre 2006 Remigio Ratti \u00e8 stato direttore generale della Radiotelevisione svizzera di lingua italiana (RTSI) e membro del consiglio direttivo della Societ\u00e0 svizzera di Radiotelevisione (SRG SSR id\u00e9e suisse). Remigio Ratti ha inoltre presieduto dal 2002 al 2009) la fondazione La Catena della solidariet\u00e0 e dal 2000 al 2010 la Comunit\u00e0 radiotelevisiva italofona con sede a Roma.\nRemigio Ratti \u00e8 presidente onorario del gruppo di studio e di riflessione Coscienza svizzera, gruppo che ha presieduto per due periodi, dal 1983 al 1994 e dal 2007al 2019."}
{"id": "475267", "revid": "1428919", "url": "https://it.wikipedia.org/wiki?curid=475267", "title": "Azcapotzalco", "text": "Azcapotzalco (\"nella terra delle formiche\", dal nahuatl \"azcatl\", \"formica\"; \"postal\", \"terreno\"; \"co\", \"nel\") \u00e8 un'importante citt\u00e0 dell'attuale Messico. In epoca precolombiana fu la capitale dell'impero tepaneco.\nStoria.\nVenne fondata nel corso del XIII secolo a ovest del Lago Texcoco. Entr\u00f2 in competizione territoriale con Culhuacan, citt\u00e0 dei Colhua, situata a sud-est del lago.\nAzcapotzalco riusc\u00ec a mantenere una posizione egemonica anche sugli Aztechi, che arrivarono nel 1299, stabilendosi sulla collina Chapoltepec (\"delle cavallette\", secondo l'etimo \"nahuatl\" del nome), e furono costretti all'assoggettamento. L'azteco Copil, espulso dalla propria gente, si rifugi\u00f2 presso Azcapotzalco e contribu\u00ec alla diffusione di sentimenti ostili agli Aztechi. \nIntorno al 1315, Tepanechi, Toltechi e Cicimechi riuscirono a scacciare definitivamente gli Aztechi da Chapoltepec. Copil fu per\u00f2 catturato e ucciso dagli Aztechi. Il suo cuore venne strappato via e gettato nel fiume. Il mito vuole che questo viaggi\u00f2 poi fino all'isolotto in cui, nel 1325, gli Aztechi approdarono, guidati da una profezia, per costruire la loro capitale Tenochtitl\u00e1n.\nGli Aztechi tentarono in principio di allearsi con i Colhua per contrastare i Tepanechi: gli fu concesso di stanziarsi nei desolati pressi di Tizaapan, poco distante da Culhuacan.\nNel 1323, gli Aztechi allestirono il sacrificio di una principessa Colhua di fronte agli occhi del padre. I Colhua li cacciarono immediatamente da Tizaapan e dichiararono loro guerra.\nGli Aztechi chiesero immediata protezione ad Azcapotzalco, ma diventarono militarmente, economicamente e strategicamente sottoposti alle decisioni tepaneche.\nTra il 1371 e il 1426, Azcapotzalco conobbe il suo periodo di maggior splendore sotto la guida di Tezoz\u00f3moc. Suo figlio Cuacuapitzahuac regn\u00f2 sulla citt\u00e0 azteca di Tlatelolco fino al 1407. Tezozomoc costrinse gli Aztechi a combattere al proprio fianco e conquist\u00f2 la storica citt\u00e0 nemica di Culhuacan nel 1385. Tra il 1414 e il 1418 ottenne il dominio della vallata grazie all'apporto decisivo delle forze mercenarie azteche e a una serie di accorte alleanze con le popolazioni del luogo. Azcapotzalco divent\u00f2 un centro economico di grandissima portata.\nNel 1426, quando Tezoz\u00f3moc mor\u00ec, gli succedette il figlio Maxtla, che non seppe mantenere le alleanze e perdette il decisivo apporto degli Aztechi a causa dell'assassinio del loro re, Chimalpopoca. Azcapotzalco venne attaccata e completamente distrutta dalla triplice alleanza Tenochtitl\u00e1n-Texcoco-Tlacopan nel 1428. Lo scettro egemonico del potere pass\u00f2 a Tenochtitlan e, di conseguenza, all'impero azteco."}
{"id": "475268", "revid": "2097778", "url": "https://it.wikipedia.org/wiki?curid=475268", "title": "Bell Aircraft", "text": "La Bell Aircraft Corporation fu una societ\u00e0 statunitense attiva nel settore aerospaziale, divenuta famosa per il Bell X-1, il primo velivolo supersonico, e per la progettazione e costruzione di svariati velivoli come elicotteri civili e militari. Bell svilupp\u00f2 anche il Reaction Control System per il Progetto Mercury, il North American X-15, e la Bell Rocket Belt. La societ\u00e0 venne comprata nel 1960 dalla Textron, e tutt'ora \u00e8 nota come Bell Helicopter.\nStoria.\nAncora adolescente, Lawrence Dale Bell vide il suo primo show aeronautico, rimanendone affascinato. Bell inizi\u00f2 a lavorare nel 1912 assieme al fratello presso la Glenn L. Martin Company. Nel 1920, Bell divenne presidente e direttore della Martin, a Cleveland. Nel 1924 lasci\u00f2 la societ\u00e0 rassegnando le dimissioni a Martin che non lo volle nella propriet\u00e0.\nBell lavor\u00f2 diversi anni al di fuori del settore aeronautico e venne assunto nel 1928 da Reuben H. Fleet alla Consolidated Aircraft, in Buffalo, New York. Volle comunque aprire una sua societ\u00e0 e consapevole di non riuscire a competere con Consolidated Aircraft o Curtiss-Wright, di Buffalo, ma nel 1935 la Consolidated Aircraft si spost\u00f2 a San Diego (California), e Bell fond\u00f2 la Bell Aircraft Company, il 10 luglio 1935 nella sede della Consolidated al 2050 Elmwood Avenue in North Delaware area di Buffalo.\nBell fu il terzo costruttore della zona dopo che nel 1916 il sito venne costruito per la Curtiss Aeroplane &amp; Motor Company, e durante la prima guerra mondiale venne considerato il sito pi\u00f9 grande al mondo per la costruzione di aeromobili.\nBell ricevette il suo primo contratto nel 1937 con il Bell YFM-1 Airacuda, bombardiere a motore Allison Engine Company a elica. Vennero prodotti 13 esemplari fino al 1942.\nBell ebbe maggior successo con il Bell P-39 Airacobra, costruito in 9.588 esemplari.\nVenne prodotto anche il velivolo variante P-63 Kingcobra. Vennero costruiti 2.971 P-63 tra il 1943 e il 1945, tanti consegnati all'Unione Sovietica. Vennero costruiti anche i P-47 Thunderbolt e i P-38 Lightning.\nNell'ottobre 1942, Bell costru\u00ec il jet P-59 Airacomet il primo jet statunitense. Il motore fu della General Electric.\nDurante la seconda guerra mondiale, Bell costru\u00ec anche velivoli su licenza come Consolidated B-24 Liberator e Boeing B-29 Superfortress.\nIl secondo dopoguerra.\nIl sito della Bell a Wheatfield, vicino a Buffalo prosegu\u00ec le attivit\u00e0 mentre il sito di Marietta divenne della Lockheed Corporation, per la produzione del C-130 Hercules, C-141 Starlifter, e C-5 Galaxy. Bell costru\u00ec il Bell XP-77, un piccolo caccia, il Bell XP-83 fu un jet da scorta e il Bell XF-109 fu un VTOL.\nIl contributo maggiore della Bell Aircraft all'industria aerospaziale arriv\u00f2 con il primo velivolo supersonico della storia, il Bell X-1 e il suo successore Bell X-2. Seguirono X-1A, X-1B, X-1C, X-1D, e X-1E.\nBell progett\u00f2 e costru\u00ec diversi velivoli sperimentali per la U.S. Air Force e la National Advisory Committee on Aeronautics (NACA) e successivamente NASA. Il Bell X-2 Starbuster raggiunse Mach 3 (2,100\u00a0mph) e 126.000\u00a0ft di altitudine nel 1955.\nBell produsse propulsioni a razzo con il contributo di Walter Dornberger, tedesco e comandante del Centro di ricerca militare di Peenem\u00fcnde e Wendell Moore. Bell svilupp\u00f2 il missile GAM-63 RASCAL nel 1957. Wendell Moore svilupp\u00f2 la Bell Rocket Belt. Bell costru\u00ec anche il motore per razzo Agena.\nLa Bell inizi\u00f2 la produzione di elicotteri nel 1941 con il Bell Model 30,che vol\u00f2 nel 1943. Bell Helicopter divenne divisione della Aircraft nel periodo di acquisizione da parte di Textron Corporation. Il Bell UH-1 Iroquois divenne l'elicottero pi\u00f9 famoso durante a guerra del Vietnam.\nLawrence Bell mor\u00ec nel 1956.\nTextron compr\u00f2 la Bell Aerospace il 5 luglio 1960. Bell progett\u00f2 e costru\u00ec il Reaction Control system per il Progetto Mercury e un sistema simile venne messo anche sul North American X-15. NASA selezion\u00f2 la Bell per lo svilupp\u00f2 del LLRV Lunar Landing Research Vehicle. Bell progett\u00f2 e costru\u00ec anche il motore del Apollo LEM Ascent Propulsion System.\nProdotti.\nHovercraft.\nSoci\u00e9t\u00e9 d'\u00c9tude et de D\u00e9veloppement des A\u00e9roglisseurs Marins.\nLa \"Soci\u00e9t\u00e9 d'\u00c9tude et de D\u00e9veloppement des A\u00e9roglisseurs Marins\" (SEDAM) fu la divisione francese della Bell fondata nel 1965 e che costru\u00ec il N500 Naviplane hovercraft, e il N.300 Naviplane e il Naviplane N102. SEDAM venne chiusa nel 1982."}
{"id": "475269", "revid": "46291", "url": "https://it.wikipedia.org/wiki?curid=475269", "title": "Galium aparine", "text": "Galium aparine \u00e8 una pianta appartenente alla famiglia delle Rubiaceae, inconfondibile al tatto a causa dei peli ruvidi (simili a del velcro) che la rivestono in tutte le parti. Per questo viene chiamata anche \"attaccamani\" o \"attaccaveste\".\nDescrizione.\nHa il fusto quadrangolare. Ha foglie lineari od oblunghe disposte in verticilli. I fiori, minuscoli, hanno la corolla bianca formata da 4 petali e sono riuniti in infiorescenze ascellari. Il frutto, grande come un chicco di riso, \u00e8 anch'esso coperto di spine uncinate che, rimanendo attaccate al pelo degli animali favoriscono, la propagazione e diffusione della pianta.\nDistribuzione e habitat.\n\u00c8 comune in Nord America ed Eurasia.\nCresce lungo i bordi stradali, nei campi incolti, dal livello del mare fino a 2500 metri di altitudine.\nUsi.\nVeniva usata per le sue propriet\u00e0 contro alcune malattie cutanee. \u00c8 anche commestibile ma solo i germogli primaverili lessati.\nIl nome \"galium\" ricorda che in passato probabilmente era usata come caglio."}
{"id": "475271", "revid": "1429175", "url": "https://it.wikipedia.org/wiki?curid=475271", "title": "Glasnost'", "text": "Glasnost' ( , ) \u00e8 una parola russa che significa letteralmente \"pubblicit\u00e0\" nel senso di \"dominio pubblico\"; tradotta pi\u00f9 spesso con \"trasparenza\".\nStoria.\n\u00c8 stata utilizzata da Michail Gorba\u010d\u00ebv, a partire dal 1986, per identificare una nuova attitudine a non celare le difficolt\u00e0, a discuterne liberamente \"in modo trasparente\" e criticamente. L'insieme delle riforme poste in essere nel modo di selezionare i quadri del PCUS, al fine di combattere la corruzione e i privilegi dell'apparato politico prese invece il nome di \"perestrojka\" (\"ricostruzione\"). \"Glasnost'\" indica dunque un'attitudine, mentre \"perestrojka\" una politica.\nIn senso pi\u00f9 ampio, \"glasnost'\" \u00e8 stata poi utilizzata, sempre in associazione a \"perestrojka\", anche per indicare tutte quelle politiche volte ad attuare una pi\u00f9 ampia e pi\u00f9 limpida circolazione dell'informazione nell'Unione Sovietica. Si procedette all'ampliamento delle maglie della censura concedendo una graduale libert\u00e0 di stampa; si procedette quindi alla graduale liberazione dei dissidenti. La politica di \"glasnost'\" sub\u00ec quasi subito una battuta d'arresto quando nell'aprile del 1986 nella cittadina ucraina di \u010cernobyl', si verific\u00f2 una gravissima catastrofe nucleare e la notizia venne tenuta nascosta per diversi giorni. In seguito questa politica venne ripresa con vigore.\nObiettivi.\nLa finalit\u00e0 di Gorba\u010d\u00ebv nell'introdurre trasparenza nel dibattito politico e nella societ\u00e0 civile in URSS era quella di mettere in difficolt\u00e0 i conservatori che si trovavano nel Pcus che contrastavano la sua politica di riforma, la \"perestrojka\". Si trattava inoltre di combattere un male culturale storico sovietico: l'abitudine oramai generalizzata a sostituire al dibattito e alla discussione, la propaganda, la retorica, il nascondimento dei problemi e delle responsabilit\u00e0; attitudine che impediva la ricerca della soluzione anche di problemi minimi e banali. Mikhail Gorba\u010d\u00ebv sperava inoltre che attraverso una maggiore apertura, dibattiti e partecipazioni, il popolo sovietico avrebbe sostenuto la sua \"perestrojka\", prendendovi parte direttamente.\nAree di influenza.\nMentre nell'occidente la nozione di \"glasnost'\" \u00e8 associata con la libert\u00e0 di parola, lo scopo principale di questa politica era di rendere la direzione del paese trasparente e aperta al dibattito, ampliando la partecipazione rispetto alla ristretta cerchia degli \"apparat\u010dik\", che esercitavano un controllo totale sulla vita pubblica, oltre che sull'economia.\nLa \"glasnost'\" diede nuove libert\u00e0 alle persone, come quella di parola, un cambiamento radicale nel sistema sovietico, nel quale la censura e la soppressione delle critiche al governo e al partito \u00e8 sempre stata fondamentale. Introdusse anche una maggiore libert\u00e0 per i mezzi di comunicazione di massa. Verso la fine degli anni '80 il governo Sovietico fu sottoposto ad una crescente critica e i cittadini sovietici iniziarono a manifestare opinioni che convergevano nel giudizio fallimentare sul regime sovietico.\nEffetti.\nL'allentamento della censura risult\u00f2 in una perdita da parte del Partito Comunista del controllo dei mass media. Dopo lungo tempo, e non senza imbarazzo da parte delle autorit\u00e0, i mezzi di comunicazione cominciarono a esporre i seri storici problemi economici e sociali che il regime sovietico aveva per lungo tempo negato e nascosto. L'attenzione dell'opinione pubblica cominci\u00f2 cos\u00ec a focalizzarsi sulla povert\u00e0 degli alloggi, sulle carenze di cibo, sull'alcolismo, sul diffuso inquinamento, sul rialzo degli indici di mortalit\u00e0 e sul ruolo subordinato delle donne.\nInoltre, grazie alla \"glasnost'\", si acquis\u00ec una maggiore consapevolezza degli orrori commessi dal partito comunista e dal regime sotto la guida di Stalin: dopo la denuncia di Nikita Sergeevi\u010d Chru\u0161\u010d\u0451v, che aveva condannato il culto della personalit\u00e0 di Stalin, vi era stato un limitato (per quanto scioccante) dibattito pubblico sulle atrocit\u00e0 che erano state perpetrate. In seguito alla sua defenestrazione era subentrata una \"normalizzazione\" che aveva riportato in secondo piano la consapevolezza della propria storia. La visione idilliaca e propagandistica della vita sovietica, che era stata per lungo tempo presentata al mondo e al popolo dalle fonti di informazione ufficiali, venne rapidamente smantellata, mettendo in luce tutti gli aspetti negativi della societ\u00e0, cosa che avrebbe progressivamente minato le fondamenta del sistema sovietico, fino a determinarne il crollo.\nL'apertura politica, peraltro, continu\u00f2 a produrre conseguenze inaspettate: alle elezioni per le assemblee regionali delle repubbliche costituenti, i nazionalisti presero il sopravvento; cos\u00ec, tanto pi\u00f9 Gorba\u010d\u00ebv indeboliva i mezzi di repressione politica, tanto pi\u00f9 indebolita ne usciva la capacit\u00e0 del governo di Mosca di imporre il proprio volere sulle repubbliche sovietiche. Durante gli anni ottanta crebbero molto le tendenze indipendentistiche, soprattutto per le repubbliche baltiche di Estonia, Lituania e Lettonia, che erano state annesse provvisoriamente all'URSS da Stalin nel 1940, e definitivamente dopo la seconda guerra mondiale. Il sentimento nazionalista prese piede anche in repubbliche apparentemente pi\u00f9 integrate alla realt\u00e0 sovietica, come l'Ucraina, la Georgia e l'Azerbaijan.\nA partire dalla met\u00e0 degli anni ottanta le repubbliche baltiche si avvalsero delle novit\u00e0 introdotte da \"glasnost'\" e \"perestrojka\" per difendere i loro diritti alla difesa dell'ambiente, dei monumenti storici e, in seguito, della sovranit\u00e0 e dell'indipendenza. A queste rivendicazioni il Cremlino, che nel 1989 abbandoner\u00e0 la dottrina Bre\u017enev, reag\u00ec in modo assai diverso dalla sua tradizione, rinunciando ad immediati interventi repressivi, come ad esempio fu invece il caso della rivoluzione ungherese del 1956 e, successivamente, per la Cecoslovacchia nel 1968. Questa circostanza provoc\u00f2 malumori nei settori conservatori del partito e dell'Armata Rossa.\nIl rinascente nazionalismo fin\u00ec per costituire un'autentica sfida per la sopravvivenza dell'Unione. Gli interventi ci saranno, tardivi, come l'attacco militare alla Torre della Televisione di Vilnius del 13 gennaio 1991 che caus\u00f2 la morte di 14 indipendentisti lituani e il ferimento di alcune centinaia, ma il processo disgregatore centrifugo era gi\u00e0 a uno stadio irreversibile (la RSS Lituana, ad esempio, aveva dichiarato l'indipendenza dall'Unione Sovietica l'11 marzo 1990).\nL'ascesa del nazionalismo port\u00f2 anche a una serie di tensioni etniche. Per esempio, nel febbraio 1988, il Nagorno Karabakh, una regione a prevalenza etnica armena inclusa alla RSS Azera, promulg\u00f2 una legge di annessione alla RSS Armena. La televisione sovietica parl\u00f2 di violenze contro la minoranza azera nella regione, dando inizio a una serie di massacri di armeni nella citt\u00e0 azera di Sumgait.\nLe libert\u00e0 che scaturivano dalla \"glasnost'\" permisero un maggiore contatto dei cittadini sovietici con il mondo occidentale, soprattutto gli Stati Uniti. Furono allentate le restrizioni per i viaggiatori, permettendo un maggiore contatto culturale e una certa apertura economica. Per esempio, un luogo di ritrovo particolarmente importante era presso San Francisco nel Dakin Building, da allora di propriet\u00e0 del filantropo americano Henry Dakin che ebbe intensi contatti con la Russia:Nella seconda met\u00e0 degli anni ottanta, quando la \"glasnost'\" e la \"perestrojka\" portarono alla dissoluzione dell'URSS, il Dakin Building fu la sede di una serie di gruppi il cui obiettivo era facilitare i contatti tra Stati Uniti d'America e Russia. Tra questi, il \"Centro per le iniziative USA-URSS\", che aiut\u00f2 pi\u00f9 di mille americani a visitare l'Unione Sovietica e pi\u00f9 di 100 cittadini sovietici a visitare gli Stati Uniti.\nSe \u00e8 vero che molti prigionieri politici e molti dissidenti furono rilasciati nello spirito della \"glasnost'\", \u00e8 necessario dire che gli interventi di Gorba\u010d\u00ebv, la \"glasnost'\" e la \"perestrojka\" per riformare l'Unione Sovietica, non ebbero l'effetto sperato: nel 1991 l'URSS si dissolse in seguito a un fallito golpe da parte di personalit\u00e0 dell'ala conservatrice del PCUS."}
{"id": "475272", "revid": "119681727", "url": "https://it.wikipedia.org/wiki?curid=475272", "title": "RNA polimerasi", "text": "In biochimica l'RNA polimerasi \u00e8 un enzima appartenente alla classe delle transferasi, che catalizza la seguente reazione:\nCon questa reazione l'enzima catalizza la sintesi di un filamento di RNA. Generalmente con il nome RNA polimerasi si identifica la RNA polimerasi-DNA dipendente che, nel processo denominato trascrizione, sintetizza un filamento di RNA complementare ad uno stampo di DNA. Esistono anche RNA polimerasi-RNA dipendenti, coinvolte nel processo di replicazione del genoma di alcuni virus che possiedono un genoma ad RNA.\nL'attivit\u00e0 di sintesi della RNA polimerasi necessita dei quattro ribonucleosidi-trifosfati che entreranno a far parte della molecola di RNA (ATP, GTP, CTP e UTP) e ioni metallici (Mn2+ e Mg2+).\nAzione dell'RNA polimerasi.\nInizio.\nIl legame dell'RNA polimerasi, nei procarioti, comporta che la subunit\u00e0 \u03b1 riconosca l'elemento a monte (da 40 a -70 pb) nel DNA, cos\u00ec come il fattore \u03c3 va a riconoscere la regione da -10 a -35 (le TATA box). Ci sono molti fattori \u03c3 che regolano l'espressione genica. Per esempio, \u03c370 \u00e8 espresso in condizioni normali e permette che l'RNA polimerasi vada a legarsi ai geni house-keeping, mentre \u03c332 determina il legame dell'RNA polimerasi con i geni heat-shock.\nDopo il legame col DNA, l'RNA polimerasi passa da un complesso chiuso ad un complesso aperto. Tale cambiamento comporta la separazione dei filamenti di DNA per andare a formare una parte di DNA srotolato di circa 13 bp. I ribonucleotidi sono legati alle basi del filamento stampo di DNA. Davanti alla RNA polimerasi il DNA si svolge, mentre i filamenti che la polimerasi stessa si lascia dietro, si riavvolgono.\nAllungamento.\nTale fase comporta l'ulteriore aggiunta di ribonucleotidi e il cambiamento del complesso aperto a complesso di trascrizione. L'RNA polimerasi non pu\u00f2 iniziare a formare trascritti troppo lunghi a causa del suo stretto legame al promotore. In questa fase iniziale si ottengono corti frammenti di RNA di circa 9 bp attraverso un processo detto trascrizione abortiva. Una volta che l'RNA polimerasi inizia a formare trascritti pi\u00f9 lunghi, il fattore \u03c3 si stacca dal promotore. Durante la fase di allungamento il fattore \u03c3 perde affinit\u00e0 con il core enzimatico e si distacca da esso per impiegare un nuovo legame con un'altra RNA polimerasi.\nIl complesso trascrizionale di 17 bp ha un ibrido DNA-RNA di 8 bp, cio\u00e8 8 coppie di basi implicano che il trascritto di RNA si leghi allo stampo di DNA. Come la trascrizione va avanti, vengono aggiunti ribonucleotidi al 3' terminale del trascritto di RNA e il complesso di RNAP si muove lungo il DNA. L'aggiunta di ribonucleotidi al trascritto di RNA \u00e8 un meccanismo molto simile alla polimerizzazione del DNA e si ritiene che queste due polimerasi siano evolutivamente correlate.\nTerminazione.\n\u00c8 segnalata da elementi di controllo detti \"sequenze di terminazione\" o terminatori. Possiamo avere terminatori Rho-dipendenti e Rho-indipendenti.\nI Rho-indipendenti sono costituiti da una sequenza con simmetria bipartita: la RNA polimerasi trascrive la sequenza di terminazione che, dato che presenta questa simmetria bipartita, si ripiega a formare una forcina; si suppone che questa struttura a forcina causi terminazione perch\u00e9 impedisce la progressione della polimerasi.\nI Rho-dipendenti non hanno la catena AT tipica dei terminatori Rho-indipendenti e molti di essi non formano strutture a forcina; il fattore Rho, in questo caso, ha un dominio di legame all'RNA e un dominio ATPasico. Il fattore Rho si lega alla sequenza terminatore sull'RNA sintetizzata dall'RNA polimerasi. Una volta legato, Rho con l'attivit\u00e0 ATPasica idrolizza ATP e usa questa energia per separare l'RNA dall'RNA polimerasi e dallo stampo a DNA.\nRNA polimerasi eubatteriche.\nNegli eubatteri \u00e8 presente una sola RNA polimerasi, coinvolta nel processo di trascrizione dei geni. Essa si associa di volta in volta a diverse subunit\u00e0 \u03c3 che le permettono la localizzazione a livello dei promotori di specifici gruppi di geni.\nOvviamente, rientrano tra queste RNA polimerasi anche quelle degli eubatteri endosimbionti miticondriale e plastidiale, in genere erroneamente ascritte tra le RNA eucariotiche.\nRNA polimerasi archeobatteriche ed eucariotiche.\nSeparato dagli eubatteri \u00e8 il ramo che ha portato agli attuali archei ed eucarioti, che sono strettamente imparentati. \nNegli eucarioti sono presenti tre diverse RNA polimerasi principali. Tutte le polimerasi sono eteropolimeri costituiti da molte subunit\u00e0 differenti, che, singolarmente o in diverse combinazioni, catalizzano le fasi di inizio, di allungamento e terminazione della sintesi del polimero.\nLe tre polimerasi eucariotiche differiscono sia per la struttura che per la funzione dell'RNA neosintetizzato: la polimerasi-1 presiede alla sintesi degli RNA-ribosomiali, la 2 catalizza la sintesi degli RNA-messaggeri, la 3 catalizza la sintesi degli RNA di trasferimento e dei piccoli RNA-ribosomiali. Tali polimerasi sono costituite da pi\u00f9 di 10 subunit\u00e0 con funzioni diverse. Il complesso di trascrizione risulta cos\u00ec formato, oltre che dalla polimerasi e dal DNA-stampo, anche da molti fattori proteici di trascrizione che hanno la funzione di presiedere al riconoscimento della sequenza di inizio e delle fasi successive della polimerizzazione, oltre che quella di mediare ed integrare i messaggi di repressione e derepressione della fase di trascrizione.\nA queste 3 se ne aggiungono altre 2:\nla IV, caratterizzata dal fatto di non essere sempre attiva. Protegge la cellula dalla \u03b1-Amanitina (la tossina dell'Amanita falloide), continuando a produrre mRNA;\nla V, che con la precedente sintetizza i siRNA nelle piante.\nLe RNA polimerasi archeobatteriche sono di un solo tipo, ma sono molto simili a quelle dei loro stretti cugini eucarioti. \nQuesti hanno la RNA polimerasi II composta da 12 subunit\u00e0; la RNA polimerasi archeobatterica \u00e8 un complesso simile, con 11 o pi\u00f9 subunit\u00e0. \nAnche le sequenze amminoacidiche tra le due RNA polimerasi \u00e8 molto simile. \nInoltre i promotori degli archeobatteri hanno una sequenza conseso molto simile al TATA box dei promotori eucariotici, con funzione analoga. \nCi sono, poi, le RNA polimerasi \"mitocondriale\" e \"plastidiale\", cio\u00e8 dell'alfa-proteobatterio e del cianobatterio endosimbionti, che sono, quindi, eubatteriche, anche se vengono generalmente ascritte, erroneamente tra le polimerasi eucariotiche."}
{"id": "475279", "revid": "125873552", "url": "https://it.wikipedia.org/wiki?curid=475279", "title": "Bompiani", "text": "Bompiani \u00e8 una casa editrice italiana, fondata a Milano nel 1929 da Valentino Bompiani.\nNel corso dei decenni essa ha pubblicato le opere di alcuni dei pi\u00f9 influenti autori della letteratura italiana, tra cui Alberto Moravia e Umberto Eco, e internazionale, come T.S. Eliot, J.R.R. Tolkien, Albert Camus, John Steinbeck, Imre Kert\u00e9sz, Svetlana Aleksievi\u010d e L\u00e1szl\u00f3 Krasznahorkai.\nDopo una lunga permanenza nel gruppo RCS e una breve parentesi nel Gruppo Mondadori, nel 2016 \u00e8 entrata a far parte del gruppo Giunti.\nStoria.\nNegli anni trenta, Valentino Bompiani stringe i primi legami intellettuali che delineano il volto della sua casa editrice. Iniziano a collaborare con lui Cesare Zavattini e Antonio Banfi, cui subentra Enzo Paci. Nel 1934 pubblica, col titolo \"La mia battaglia\", la traduzione italiana del \"Mein Kampf\" di Adolf Hitler (rifiutata dalla Mondadori), per volont\u00e0 di Mussolini che ne pag\u00f2 segretamente i diritti con denaro del ministero degli Esteri. Hitler scrisse perfino una brevissima nota come prefazione. La versione italiana era riassunta nella prima parte, a causa della mole del libro, e integrale nella seconda. Visto il successo, Bompiani ne pubblic\u00f2 numerose ristampe sino al 1943; nel 1938 pubblic\u00f2 integralmente anche la prima parte, col titolo \"La mia vita\", nella traduzione di Bruno Revel.\nDagli anni cinquanta Umberto Eco dirige collane di studi e vi pubblica fedelmente i propri scritti. Negli anni successivi si distinguono per la versatilit\u00e0 Elio Vittorini (che pubblica con Bompiani anche le sue opere), Antonio Porta e, dagli anni settanta, Mario Andreose. Figure cardinali nei decenni successivi sono Elisabetta Sgarbi e Giovanni Reale. Dal 2015 ne \u00e8 direttore editoriale la scrittrice Beatrice Masini.\nPropriet\u00e0.\nNel 1972, Valentino Bompiani cede la propriet\u00e0 alla FIAT che, con la finanziaria IFI, acquista anche Sonzogno, Fabbri ed ETAS, costituendo un gruppo editoriale variegato. Nel 1990 avviene la fusione con il gruppo RCS, al quale appartengono anche Sansoni, Rizzoli, La Nuova Italia e Marsilio. Tutti i marchi librari di RCS, incluso Bompiani, convergono quindi nel ramo RCS Libri.\nNell'ottobre 2015, Mondadori acquisisce il comparto librario di RCS, compresa Bompiani. Elisabetta Sgarbi, responsabile della casa editrice, lascia la sua posizione e fonda, insieme ad altri autori, la nuova casa editrice La nave di Teseo. Al suo posto subentra dunque Beatrice Masini.\nNel febbraio 2016, dopo l'apertura di una procedura dell'AGCM per diluire la dominanza delle quote di mercato librario controllate dal gruppo di Segrate, Mondadori cede Bompiani e Marsilio. Nel settembre 2016, Bompiani viene acquisita da Giunti.\nAutori.\nTra gli autori che hanno distinto la casa editrice si annovera Antoine de Saint-Exup\u00e9ry, il cui \"Il piccolo principe\" \u00e8 stato e resta negli anni il libro pi\u00f9 stampato e venduto.\nFra gli autori italiani, si ricordano Corrado Alvaro, Luciano Anceschi, Carmelo Bene, Vitaliano Brancati, Gesualdo Bufalino, Achille Campanile, Maria Corti, Andrea De Carlo, Massimo Don\u00e0, Umberto Eco, Alain Elkann, Maurizio Ferraris, Ennio Flaiano, Diego Fusaro, Raffaele La Capria, Alberto Moravia, Edoardo Nesi, Ottiero Ottieri, Mario Perniola, Fernanda Pivano, Giovanni Reale, Alberto Savinio, Leonardo Sciascia, Antonio Scurati, Manlio Sgalambro, Giovanni Testori, Francesco Tomatis, Pier Vittorio Tondelli e Sandro Veronesi.\nFra gli autori stranieri, invece, Svetlana Aleksievi\u010d, James Cain, Erskine Caldwell, Albert Camus, Paulo Coelho, Archibald Joseph Cronin, Thomas Stearns Eliot, Andr\u00e9 Gide, Patricia Highsmith, Michel Houellebecq,Tahar Ben Jelloun, Stephen King, Ana\u00efs Nin, Osho, Jos\u00e9 Saramago, Jean-Paul Sartre, John Steinbeck, Jun'ichir\u014d Tanizaki, Kurt Vonnegut, Evelyn Waugh e Marguerite Yourcenar.\nBompiani pubblica, dal 1990, la rivista \"Panta\", fondata da Pier Vittorio Tondelli, Alain Elkann, Jay McInerney ed Elisabetta Rasy, e cos\u00ec chiamata su suggerimento di Alberto Moravia.\nPremio Strega.\nFra le opere pubblicate da Bompiani, dieci hanno ottenuto il Premio Strega nel corso degli anni:\nCollane storiche.\nNel corso degli oltre novant'anni di storia Bompiani ha proposto molte collane. Tra le collane storiche, non pi\u00f9 alimentate: \"Libri scelti\", dal 1929 al 1945; \"I Libri d'acciaio\", dal 1930 al 1935, che proponeva libri per ragazzi; \"Pantheon\" letterario, dal 1940 al 1969; \"Pantheon\" teatrale, dal 1941 al 1955; \"Corona\", dal 1942 al 1949; \"La Zattera\", dal 1942 al 1945, che propose libri tascabili per i soldati al fronte; \"Il Portico\"; \"Pegaso letterario\", dal 1947 al 1956; \"Pegaso teatrale\", dal 1947 al 1966; \"I Delfini\", dal 1953 al 1973; \"Il Pesanervi\", dal 1966 al 1970; \"Amletica leggera\", dal 1967 al 1977; \"Informazione sessuale\", dal 1971 al 1972; \"Nuovo Portico\"."}
{"id": "475280", "revid": "1793900", "url": "https://it.wikipedia.org/wiki?curid=475280", "title": "Mare Eritreo", "text": "Con il toponimo mare Eritreo (in greco attico \"\u1f18\u03c1\u03c5\u03b8\u03c1\u1f70 \u0398\u03ac\u03bb\u03b1\u03c4\u03c4\u03b1\") i Greci intendevano quello che oggi \u00e8 conosciuto come Oceano Indiano, ivi compresi il golfo persico ed il Mar Rosso.\nEtimologia.\nGi\u00e0 anticamente l'origine di questo nome non era chiara. Vi era chi sosteneva che dipendesse dal colore dei fondali, altri dal riverbero della luce solare che cadeva sulle dune, mentre altri sostenevano che il nome derivasse da un eroe eponimo, il re Eritra, che sarebbe stato il primo uomo a navigare sulle sue acque."}
{"id": "475281", "revid": "287204", "url": "https://it.wikipedia.org/wiki?curid=475281", "title": "Hobbiville", "text": "Hobbiville (\"Hobbiton\" in inglese e in una nuova traduzione italiana; Hobbitopoli nella traduzione per Adelphi) \u00e8 una cittadina di Arda, l'universo immaginario fantasy creato dallo scrittore inglese J. R. R. Tolkien. Si tratta di una delle pi\u00f9 antiche della Contea, \u00e8 posta a cavallo del torrente Acqua e comprende anche la collina coltivata a giardini e frutteti; i suoi abitanti sono Hobbit.\nDescrizione.\nIl villaggio \u00e8 posto nel Decumano Ovest della Contea, tra Pietraforata sui Bianchi Poggi e Lungacque, nei pressi della Via Est: ai suoi margini \u00e8 situata la Collina di Hobbiville - le cui pendici meridionali sono attraversate dal ruscello Urubai - attorno alla quale si snoda via Saccoforino, in cui abitavano Frodo e Bilbo (a Casa Baggins) e alcune famiglie pi\u00f9 modeste come i Gamgee. Gli Hobbit di questo paese sono dediti generalmente all'agricoltura e all'artigianato, non utilizzano imbarcazioni, considerano strani i Bucklandesi e appartengono in parte al ramo dei Pelopiedi ed in parte al ramo dei Paloidi (come ad esempio gli esponenti locali della Famiglia Tuc).\nIl villaggio \u00e8 talmente piccolo da non possedere neanche un locale, i pi\u00f9 vicini sono il Drago Verde e l'Edera ad oltre un miglio di cammino; vi \u00e8 per\u00f2 un ufficio postale. Le tipiche abitazioni degli Hobbit sono chiamate \"smial\", case scavate sotto le colline, anche se ad Hobbiville sono presenti anche abitazioni simili a quelle degli uomini, seppur solo di un piano e mai di pi\u00f9.\nPrima della Guerra dell'Anello Hobbiville era un luogo pittoresco, con prati curati e belle caverne, ma al ritorno di Frodo tutto era cambiato: gli alberi erano stati tagliati, le siepi erano state divelte ed i campi erano spogli. In paese sorgeva una ciminiera enorme, nuove ed orrende case erano state costruite ed il mulino ricostruito pi\u00f9 grande. La vecchia fattoria era diventata una fucina, il granaio una baraccopoli ed al posto di Via Saccoforino vi era una grande cava.\nPerfino il giardino della festa del 111\u00ba compleanno di Bilbo ed il suo albero erano stati devastati. Tutto ci\u00f2 a causa delle orde di Saruman che si erano addentrate sempre pi\u00f9 nella Contea, schiavizzando gli hobbit e costruendo fabbriche per la realizzazione di armi per la guerra. Grazie per\u00f2 all'intervento di Merry e Pipino, accompagnati da Frodo e Sam, i servi di Saruman furono scacciati e dopo la sua morte, causata da Gr\u00ecma, poco a poco Hobbiville venne riportata alla sua tranquilla e piacevole normalit\u00e0. "}
{"id": "475286", "revid": "123422956", "url": "https://it.wikipedia.org/wiki?curid=475286", "title": "Siempre aqu\u00ed en Espa\u00f1ol", "text": "Siempre aqu\u00ed en Espa\u00f1ol \u00e8 un album di Claudio Baglioni pubblicato nel mercato spagnolo nel 2006.\nUn album raccolta, con le migliori canzoni di Claudio Baglioni, ricantate in spagnolo, alcune uscite gi\u00e0 negli anni precedenti come \"Sabato Por La Tarde\" che in questo cd viene rimasterizzata, altre canzoni invece sono completamente inedite per il pubblico spagnolo come \"Yo sigo aqu\u00ed\" (in italiano \"Io sono qui\"). \nDescrizione.\nBaglioni torna dunque con un album ufficiale in Spagna dopo 15 anni, l\u2019ultima volta fu nel 1991 per \"Oltre\" dove sono presenti dieci brani (invece dei venti della versione originale), della quale per\u00f2 solo quattro sono tradotti in Spagnolo, usc\u00ec poi una versione per tutta l\u2019Europa sempre con dieci brani, ma tutti in Italiano.\nQuesto \u00e8 il primo album Spagnolo di Baglioni dove tutti i brani sono tradotti, anche quelli come \"La vita \u00e8 adesso\" e \"Strada facendo\" presenti nel disco Europeo Claudio Baglioni che allora furono rilasciati nella versione originale Italiana. L\u2019ultima volta in cui successe una cosa simile \u00e8 da attribuire agli anni \u201870 dove ricantava tutti gli album in Spagnolo come nel caso di \"Solo\" (1977), \"Un peque\u00f1o gran amor\" (1978) e \"Un poco m\u00e0s\" (1979), invece nel disco \"Sabato Por La Tarde\" (1975) ricanta in Spagnolo i suoi successi tra il 1969 e il 1975.\nNel 2006 \"Siempre aqu\u00ed\" conquista i cuori spagnoli, arrivando subito prima nelle classifiche nazionali. "}
{"id": "475287", "revid": "97296", "url": "https://it.wikipedia.org/wiki?curid=475287", "title": "Cattolicesimo", "text": ""}
{"id": "475289", "revid": "26048", "url": "https://it.wikipedia.org/wiki?curid=475289", "title": "Tullio de Piscopo", "text": ""}
{"id": "475296", "revid": "1343506", "url": "https://it.wikipedia.org/wiki?curid=475296", "title": "Ricaptazione", "text": "La ricaptazione (reuptake in inglese) in neurologia \u00e8 quel processo mediante il quale il neurotrasmettitore che si trova nello spazio intersinaptico viene riassorbito a livello della membrana pre-sinaptica. \nQui pu\u00f2 essere inglobato nelle vescicole per un nuovo utilizzo. \nCi\u00f2 accade ad esempio per la noradrenalina: infatti l'80% del neurotrasmettitore viene ricaptato mentre il 20% viene disattivato da un enzima dello spazio sinaptico (COMT: catecol-O-metiltrasferasi) e immesso nel circolo sanguigno. Tuttavia una piccola quantit\u00e0 della noradrenalina ricaptata dalla membrana pre-sinaptica non viene inglobata nelle vescicole ma disattivata dall'enzima MAO (monoaminossidasi) e immessa nel circolo sanguigno."}
{"id": "475299", "revid": "1950419", "url": "https://it.wikipedia.org/wiki?curid=475299", "title": "Psicologia della Gestalt", "text": "La psicologia della Gestalt (dal tedesco \"Gestaltpsychologie\", 'psicologia della forma' o 'rappresentazione') \u00e8 una corrente psicologica incentrata sui temi della percezione e dell'esperienza. Nata e sviluppatasi agli inizi del XX secolo in Germania (nel periodo tra gli anni Dieci e gli anni Trenta), prosegu\u00ec la sua articolazione negli Stati Uniti, territorio nel quale i suoi principali esponenti erano immigrati durante il periodo delle persecuzioni naziste.\nLa Gestalt.\nLa parola \"Gestalt\" fu usata per la prima volta, come termine tecnico, da Ernst Mach. In seguito Edmund Husserl e Christian von Ehrenfels ripresero il termine da Mach nelle loro teorie psicologiche a fondamento filosofico. Deriva dal verbo gestalten, che significa \u201cmettere in forma\u201d o \u201cdare una struttura significante\".\nFondatori della \"psicologia della Gestalt\" sono di solito considerati Max Wertheimer e i suoi allievi Kurt Koffka, Wolfgang K\u00f6hler, che sono stati certamente i principali promotori e teorizzatori scientifici di questa corrente di ricerca in psicologia. I loro studi psicologici si focalizzarono soprattutto sugli aspetti percettivi e del ragionamento/risoluzione di un problema. La \"Gestalt\" contribu\u00ec a sviluppare le indagini sull'apprendimento, sulla memoria, sul pensiero e nell'ambito della psicologia sociale.\nL'idea portante dei fondatori della \"psicologia della Gestalt\", cio\u00e8 che l'insieme fosse differente e altro (e non \"maggiore\" quantitativamente n\u00e9 \"migliore\" qualitativamente) rispetto alla somma delle singole parti, in qualche modo si opponeva al modello dello strutturalismo, diffusosi dalla fine dell'Ottocento, ed ai suoi principi fondamentali, quali l'elementarismo. E da qui la famosa massima: \"Il tutto \u00e8 \"diverso\" dalla somma delle sue parti\" (\"Das Ganze unterscheidet sich von der Summe seiner Teile\").\nLe teorie della \"Gestalt\" si rivelarono altamente innovative, in quanto rintracciarono le basi del comportamento nel modo in cui viene percepita la realt\u00e0, anzich\u00e9 per quella che \u00e8 realmente; quindi il primo pilastro della teoria della \"Gestalt\" fu costruito sullo studio dei processi percettivi e in una percezione immediata del mondo fenomenico.\nIl modello teorico della \"Gestalt\" riguardante l'apprendimento si oppose a quello comportamentista, secondo il quale gli animali risolvevano le problematiche con un criterio costituito da tentativi ed errori, proponendo invece un criterio di spiegazione formato dal pensiero, dalla comprensione e dall'intuizione.\nAnche nel settore della psicologia sociale le teorie della \"Gestalt\" entrarono in conflitto con quelle comportamentiste, che prevedevano di spiegare il comportamento sociale solo in base alle gratificazioni sociali, quali l'elogio e l'approvazione, e proposero invece la teoria dell'attribuzione che metteva in risalto le sensazioni, le percezioni, gli obiettivi, le intenzioni, le convinzioni, le motivazioni e le credenze.\nSuccessivamente, importanti studi furono condotti da Lewin con la teoria del campo e Goldstein con una teoria della personalit\u00e0 secondo la quale l'intero organismo partecipa al suo comportamento.\nIn seguito, a partire dagli anni sessanta, la \"Gestalt\" soffr\u00ec per alcuni decenni della sua difficolt\u00e0 a misurarsi con l'avanzato metodo sperimentale e gli approcci psicometrici utilizzabili dal nascente movimento cognitivista; il suo modello di \"teoria della mente\" si dimostr\u00f2 dunque meno euristico di quello del cognitivismo, in tutti i settori che non fossero legati alla psicologia della percezione. Solo in quest'ultimo ambito, per via di alcune difficolt\u00e0 a spiegare alcuni fenomeni percettivi in un'ottica strettamente cognitivista, la \"Gestalt\" ha recuperato un limitato interesse alla fine del XX secolo. Interessante appare infatti l'attenzione agli \"aspetti fenomenici della percezione\", che il cognitivismo ha in parte trascurato nel suo programma di ricerca, anche se teorie sui campi elettrici del cervello hanno perso, col passare degli anni, la considerazione da parte dei fisiologi.\nElementi teorici.\nPer la psicologia della \"Gestalt\" non \u00e8 corretto dividere l'esperienza umana nelle sue componenti elementari e occorre invece considerare l'intero come fenomeno sovraordinato rispetto alla somma dei suoi componenti: \"Il tutto \u00e8 \"diverso\" dalla somma delle sue parti\" (posizione del \"molarismo epistemologico\" o \"emergentismo\") allo stesso modo in cui le caratteristiche di una societ\u00e0 non corrispondono a quelle degli individui che la costituiscono. Quello che noi siamo e sentiamo, il nostro stesso comportamento, sono il risultato di una complessa organizzazione che guida anche i nostri processi di pensiero. La stessa percezione non \u00e8 preceduta dalla sensazione ma \u00e8 un processo immediato - influenzato dalle passate esperienze solo in quanto queste sono lo sfondo dell'esperienza attuale - che deriva dalla \"Gestalt\", come combinazione delle diverse componenti di un'esperienza reale-attuale. La capacit\u00e0 di percepire un oggetto quindi deve essere rintracciata in una organizzazione presieduta dal sistema nervoso e non da una banale immagine focalizzata dalla retina.\nPer comprendere il mondo circostante si tende a identificarvi \"forme\" secondo schemi che ci sembrano adatti - scelti per imitazione, apprendimento e condivisione - e attraverso simili processi si organizzano sia la percezione che il pensiero e la sensazione; ci\u00f2 avviene di solito del tutto inconsapevolmente.\nCon particolare riferimento alle percezioni visive, le regole principali di organizzazione dei dati percepiti sono:\nQueste regole sono utili per spiegare diverse illusioni ottiche.\nLa \"Gestalt\" in Italia.\nTra gli studiosi italiani della Teoria della \"Gestalt\" sono da ricordare almeno Fabio Metelli, per studi nel campo della percezione visiva, ed in tempi recenti Gaetano Kanizsa, dei cui studi \u00e8 particolarmente noto il fenomeno percettivo detto Triangolo di Kanizsa. Altri autori di rilievo, che hanno contribuito a diffondere lo studio della Teoria della \"Gestalt\" nelle universit\u00e0 italiane, sono Paolo Bozzi e Giovanni Bruno Vicario. Alla diffusione della \"Gestalt\" in Italia contribu\u00ec anche Cesare Musatti, comunque pi\u00f9 noto per il suo impegno di psicoanalista. Nino Di Salvatore (fondatore della Scuola politecnica di design di Milano nel 1954) effettu\u00f2 studi di Scienza della Visione.\nLa psicologia della \"Gestalt\", per via dell'influenza e delle tradizioni di ricerca avviate da questi grandi maestri, rappresent\u00f2 uno dei principali programmi di lavoro della psicologia sperimentale italiana tra gli anni cinquanta ed i primi anni ottanta, prima di essere progressivamente sostituita dal cognitivismo.\nSviluppi successivi.\nIn alcune comunit\u00e0 scientifiche, come il cognitivismo e neuroscienze computazionali, le teorie della percezione della Gestalt sono criticate per essere descrittive piuttosto che esplicative della natura. Per questa ragione, esse sono viste da alcuni come ridondanti o disinformative. Per esempio, Bruce, Green &amp; Georgeson concludono nel seguente modo, per quanto riguarda l'influenza della teoria della Gestalt nello studio della percezione visiva:"}
{"id": "475301", "revid": "78273", "url": "https://it.wikipedia.org/wiki?curid=475301", "title": "Apoenzima", "text": ""}
{"id": "475302", "revid": "287204", "url": "https://it.wikipedia.org/wiki?curid=475302", "title": "Erica scoparia", "text": "Erica scoparia L., 1753, comunemente detta scopa, \u00e8 una delle otto specie di Erica presenti in Italia, \u00e8 presente lungo i litorali occidentali italiani e sui rilievi prossimi alle coste, dalla Liguria al Lazio, se ne conoscono due piccoli subareali disgiunti in Emilia-Romagna (nella fascia collinare a Sud di Imola) e in Abruzzo. In Toscana e Liguria, dove \u00e8 abbastanza frequente e talvolta assai abbondante, forma spesso fitte e impenetrabili macchie assieme all'erica arborea.\nL\"Erica scoparia\" viene anche comunemente chiamata scopa femmina, mentre l'arborea \u00e8 detta scopa maschio. \u00c8 da tempi remotissimi usata per la costruzione di scope, ramazze e granate e per i tetti delle capanne. Ha una facile infiammabilit\u00e0 ma \u00e8 anche fra le prime specie che ricolonizzano i terreni arsi dagli incendi. Fiorisce verso maggio. I terreni preferiti sono quelli acidi.\nMorfologia.\nLa scopa \u00e8 un alto arbusto sempreverde con foglie aghiformi glabre e di colore verde scuro lunghe 0,4 - 0,7\u00a0cm. I fiori minuscoli e non profumati sono bianco verdastri, lunghi solo 0,15-0,30\u00a0cm con corolla globulosa a 4 lobi e caratteristici stimmi rossi."}
{"id": "475304", "revid": "1318658", "url": "https://it.wikipedia.org/wiki?curid=475304", "title": "Cofattore", "text": ""}
{"id": "475305", "revid": "81195", "url": "https://it.wikipedia.org/wiki?curid=475305", "title": "Gruppo prostetico", "text": ""}
{"id": "475306", "revid": "78273", "url": "https://it.wikipedia.org/wiki?curid=475306", "title": "Cosubstrato", "text": ""}
{"id": "475307", "revid": "13604", "url": "https://it.wikipedia.org/wiki?curid=475307", "title": "Psicologia gestaltistica", "text": ""}
{"id": "475312", "revid": "124156792", "url": "https://it.wikipedia.org/wiki?curid=475312", "title": "Rosa canina", "text": "Rosa canina \u00e8 una pianta appartenente alla famiglia delle Rosaceae.\n\u00c8 la specie di rosa spontanea pi\u00f9 comune in Italia, e molto frequente nelle siepi e ai margini dei boschi. Talvolta viene chiamata rosa di macchia, oppure rosa selvatica.\nNel canton Ticino, in Svizzera, viene comunemente chiamata grata c\u00fc.\nDescrizione.\nLa forma biologica di questa pianta \u00e8 NP - nano-fanerofita, cio\u00e8 pianta legnosa con gemme svernanti poste tra i 30\u00a0cm e i 2 metri dal suolo.\nla rosa selvatica \u00e8 un arbusto, latifoglie e caducifoglie, spinoso e alto 100\u2013300\u00a0cm, con fusti legnosi, privi di peli (glabri), spesso arcuati e pendenti, e radici profonde. Le spine rosse sono robuste, arcuate, a base allungata e compressa lateralmente.\nLe foglie, caduche, sono composte da 5-7 foglioline di 9-25 x 13\u201340\u00a0mm, ovali o ellittiche, con 17-22 denti sul margine. Hanno stipole lanceolate di 3 x 15\u00a0mm.\nI fiori, singoli o a 2-3, hanno 5 petali, un diametro di 4\u20137\u00a0cm, di colore di solito rosa pallido e sono poco profumati. Hanno un peduncolo di 20\u201325\u00a0mm e sono generalmente superati dalle foglie. I sepali laciniati, lunghi da 15 a 18\u00a0mm, dopo la fioritura si piegano all'indietro e cadono in breve tempo. La corolla \u00e8 formata grandi petali bilobi, rosati soprattutto sui lobi, di 19-25 x 20\u201325\u00a0mm. Gli stili, lanosi e allungati, sono fusi insieme in una colonnina cilindrica.\nLa rosa canina fiorisce da maggio a luglio, la maturazione delle bacche si ha in ottobre-novembre.\nIl falso frutto della rosa canina \u00e8 caratterizzato da un colore rosso e da una consistenza carnosa; \u00e8 edule ma aspro e non appetibile fresco. Esso deriva dalla modificazione del ricettacolo fiorale e contiene al suo interno degli acheni. Gli acheni sono i frutti veri e propri della rosa canina, derivano dalla modificazione dei carpelli ed ognuno di essi contiene un seme. La struttura nel suo insieme (di 1 o 2\u00a0cm) viene chiamata cinorrodo.\nDistribuzione e habitat.\nLa specie \u00e8 diffusa in una vasta area nelle zone temperate del Vecchio Mondo che include: \nIl suo habitat sono le boscaglie di faggio, abete, pino e querce a foglie caduche, gli arbusteti e le siepi, fino ad una quota di 1900 m. Preferisce suoli abbastanza profondi, limosi e moderatamente aridi, \u00e8 una specie pioniera. Resiste al freddo e tollera anche il caldo, inoltre \u00e8 un arbusto rustico che non subisce attacchi da molti parassiti (a differenza delle rose coltivate). \u00c8 stata introdotta e si \u00e8 naturalizzata anche in America del Nord ed in Australia e Nuova Zelanda.\nSinonimi.\nSono stati riportati i seguenti sinonimi:\nUsi.\nViene largamente usata per i suoi altissimi contenuti di vitamina C : , e per il suo contenuto di bioflavonoidi (fitoestrogeni). La rosa canina \u00e8 un'erba officinale e un'erba medicinale.\nI principi attivi (oltre alla vitamina C, tannini, acidi organici, pectine, carotenoidi e polifenoli) vengono usati dalle industrie farmaceutiche, alimentari e cosmetiche; i frutti, seccati e sminuzzati, vengono usati in erboristeria per la preparazione di infusi e decotti. \n\u00c8 indicata come astringente intestinale, antidiarroico, vasoprotettore e antinfiammatorio, inoltre viene consigliata nei casi di debilitazione.\nI semi vengono utilizzati per la preparazione di antiparassitari ed i petali dei fiori per il miele rosato.\nIl suo decotto viene utilizzato in cosmetica per pelli delicate e arrossate.\nCon i frutti freschi si preparano ottime confetture. Si ricava una marmellata anche dai petali di rosa, come la vartanush.\nSempre con i frutti \u00e8 possibile preparare un liquore chiamato \"gratac\u00fcl\", dal nome dialettale \"gratac\u00fc\" delle bacche nel nord Italia (Liguria, Lombardia, Emilia-Romagna).\nLa rosa canina pu\u00f2 essere usata con successo per creare siepi interpoderali o difensive, quasi impenetrabili, per le numerose spine robuste che possiede lungo tutti rami.\n\u00c8 una pianta mellifera, i fiori sono molto bottinati dalle api, che ne raccolgono soprattutto il polline, ma produrre del miele uniflorale \u00e8 molto difficoltoso perch\u00e9 \u00e8 solo sporadica."}
{"id": "475314", "revid": "198277", "url": "https://it.wikipedia.org/wiki?curid=475314", "title": "Dragan Stojkovi\u0107", "text": "Caratteristiche tecniche.\nGiocatore.\nCentrocampista, ha giocato occasionalmente anche da centravanti. Era dotato di ottima visione di gioco e bravo nel dribbling.\nPer le sue grandi giocate viene soprannominato \"Maradona dell'Est\".\nCarriera.\nGiocatore.\nClub.\nStojkovi\u0107 inizi\u00f2 la sua carriera da professionista nel campionato jugoslavo 1981-1982 con il . Le quattro stagioni successive a Ni\u0161 fece 69 presenze segnando 8 gol, poi venne trasferito alla di Belgrado dove, in cinque anni, and\u00f2 a segno 48 volte su 120 presenze, facendosi notare dai club europei per le ottime prestazioni fornite.\nGioc\u00f2 anche una stagione in Italia, al (acquistato per 8,5 miliardi di lire), e due stagioni e mezzo in Francia con l', club con cui nel 1993 vinse una Champions League battendo in finale il .\nNella primavera del 1994 firm\u00f2 per il , squadra della J-League allenata da Ars\u00e8ne Wenger. Rimase in Giappone per sette stagioni, per poi ritirarsi dal calcio giocato nel 2001. A Nagoya mise a segno 57 gol in 183 partite, venendo nominato nel 1995 miglior giocatore della massima serie nipponica.\nNazionale.\nStojkovi\u0107 totalizz\u00f2 84 presenze e 16 gol con le maglie della Jugoslavia e della RF Jugoslavia (di cui fu capitano in tutti e 7 gli anni di militanza con quest'ultima). Con la prima gioc\u00f2 a Euro 1984 e alla Coppa del Mondo 1990, con l'ultima gioc\u00f2 alla Coppa del Mondo 1998 e ad Euro 2000.\nBen 4 dei suoi 16 goal sono stati segnati nelle manifestazioni sportive a cui ha partecipato: al campionato europeo del 1984 aveva segnato il secondo (inutile) goal della Jugoslavia nella sconfitta per 3-2 contro la Francia con la squadra sotto nel punteggio e gi\u00e0 eliminata, mentre al campionato mondiale di Italia 1990 la storia fu assai differente, poich\u00e9 si rivel\u00f2 decisivo segnando una doppietta nell'ottavo di finale vinto per 2-1 ai supplementari contro la Spagna. In quello stesso Mondiale tra l'altro ha sbagliato nei quarti di finale il suo rigore contro l'Argentina, e il suo errore si dimostr\u00f2 poi decisivo in quanto - unito a quelli di Dragoljub Brnovi\u0107 e Faruk Had\u017eibegi\u0107 - condann\u00f2 gli slavi all'eliminazione. Il suo quarto goal nelle competizioni arriv\u00f2 nel 1998 ai gironi nel 2-2 contro la Germania. Non segn\u00f2 invece nessuna rete a Euro 2000.\nLa sua ultima partita in Nazionale fu un'amichevole giocata contro il Giappone il 4 luglio 2001, che fu anche la sua ultima gara tra i professionisti.\nDopo il ritiro.\nAppena ritiratosi divenne presidente della Federazione calcistica della Serbia e successivamente della .\nIl 22 gennaio 2008 viene nominato allenatore del Nagoya Grampus, con cui il 20 novembre 2010 conquista la sua prima J. League.\nNel 2015 diventa allenatore del Guangzhou R&amp;F con cui firma un contratto biennale. L'8 settembre 2016 rinnova il suo contratto fino al 2020. Il 3 gennaio 2020, dopo aver concluso Chinese Super League 2019 al 12\u00ba posto, viene esonerato e sostituito da Giovanni van Bronckhorst.\nIl 20 febbraio 2021 viene nominato commissario tecnico della Serbia. Il 14 novembre 2021, con la vittoria in trasferta sul Portogallo (1-2), la Serbia di Stojkovi\u0107 ottiene la qualificazione ai Mondiali del 2022 da prima classificata del girone."}
{"id": "475315", "revid": "2163589", "url": "https://it.wikipedia.org/wiki?curid=475315", "title": "Adfinitas in coniuge superstite non deletur", "text": "Adfinitas in coniuge superstite non deletur \u00e8 un brocardo latino che significa che il rapporto di affinit\u00e0 (cio\u00e8 il rapporto che lega un coniuge ai parenti dell'altro coniuge, ad esempio i cognati), non cessa per la morte del coniuge da cui deriva.\nLa regola vale ancora oggi (v. art. 78, terzo comma del codice civile italiano)."}
{"id": "475317", "revid": "1610933", "url": "https://it.wikipedia.org/wiki?curid=475317", "title": "Proboscidati", "text": ""}
{"id": "475319", "revid": "869733", "url": "https://it.wikipedia.org/wiki?curid=475319", "title": "Mirnyj (Antartide)", "text": "La base permanente Mirnyj fu aperta dai sovietici a Capo Davis (penisola di Mirnyj), sulla costa orientale dell'Antartide, il 13 febbraio 1956. Posta su un fondo roccioso affiorante ( a quota s.l.m.), rappresenta il pi\u00f9 importante centro di studio russo nel continente antartico, nonch\u00e9 lo snodo operativo per la base Vostok.\nFu la prima base permanente aperta dai sovietici nel corso del programma delle spedizioni antartiche sovietiche.\nClima.\nUbicata sul Circolo Polare Antartico, a Mirnyj il giorno polare va dal 7 dicembre al 5 gennaio, mentre \u00e8 assente la notte polare. La temperatura media annua (1956-2006) \u00e8 di \u221211,3\u00a0\u00b0C (deviazione standard: 0,8\u00a0\u00b0C); il mese pi\u00f9 caldo \u00e8 gennaio (\u22121,8\u00a0\u00b0C), il pi\u00f9 freddo agosto (\u221217,0\u00a0\u00b0C). Nell'archivio 1956-2006, gli estremi si pongono tra una massima di 6,8\u00a0\u00b0C (gennaio 2005) e una minima di \u221240,3\u00a0\u00b0C.\nLa scomposizione per decenni della temperatura media annua fornisce il seguente quadro:\nTale andamento non \u00e8 sincrono rispetto a quello delle basi di Casey e Dumont d'Urville, che sorgono alla stessa latitudine lungo la costa dell'Oceano Indiano, dove la fase di optimum \u00e8 successiva, seguita da un raffreddamento che prosegue nel XXI secolo. Mirnyj \u00e8 battuta dai venti: in media, per 204 giorni all'anno raggiungono, o superano, i 15\u00a0m/s; il massimo misurato \u00e8 stato di 56\u00a0m/s. Le precipitazioni sono soggette a forte variabilit\u00e0: i mesi in cui si concentrano, sono quelli invernali (media di giugno: ; luglio: ), quando pi\u00f9 alta \u00e8 l'attivit\u00e0 ciclonica, ma il totale annuo varia da un minimo di (1978) a un massimo di (2000).\nLogistica e identificativi.\nDislocata su un'area di , Mirnyj dispone di di ambienti, in 30 edifici. Pu\u00f2 ospitare fino a un massimo di 169 persone nel periodo estivo; la media invernale \u00e8 di 60. Per la sua operativit\u00e0, ogni anno si consumano di carburante e d'acqua ottenuti per scioglimento di neve e ghiaccio. La base fa parte della rete dell'Organizzazione Meteorologica Mondiale; il codice identificativo \u00e8 89592."}
{"id": "475321", "revid": "3358", "url": "https://it.wikipedia.org/wiki?curid=475321", "title": "Fritz Salomon Perls", "text": ""}
{"id": "475322", "revid": "767487", "url": "https://it.wikipedia.org/wiki?curid=475322", "title": "Datio in solutum", "text": "Datio in solutum \u00e8 una locuzione latina utilizzata, nell'ordinamento giuridico italiano, dal codice civile per indicare la \u00abprestazione in luogo di adempimento\u00bb, cio\u00e8 la sostituzione della prestazione originariamente dovuta con una di natura diversa.\nAd esempio: Tizio \u00e8 obbligato a dare 1.000 euro a Caio, ma non disponendo di denaro liquido decide di saldare il debito tramite un bene sostitutivo al denaro, ovvero assegnandogli un bene mobile del valore di 1.000 euro.\nNatura giuridica.\nL'istituto rientra, assieme ad adempimento, compensazione e confusione, tra i \"modi satisfattori\" estintivi dell'interesse creditori. In ossequio al principio giuridico secondo il quale non pu\u00f2 normalmente (salvo nel contratto a favore di terzo) modificarsi la situazione patrimoniale di un soggetto senza il suo consenso, \u00e8 essenziale la volont\u00e0 del creditore l'accordo tra i due soggetti del rapporto obbligatorio; pertanto si \u00e8 in presenza di un \"contratto a titolo oneroso\" solutorio, come ritiene la maggior parte della dottrina e della giurisprudenza. Rientra altres\u00ec tra i negozi ad effetti traslativi, in quanto determina il trasferimento del bene o del diritto dal debitore al creditore).\nA esso si applicano pertanto le regole previste dalla disciplina generale del contratto. Anche se la prestazione offerta in sostituzione fosse di valore maggiore di quella dovuta, essa non pu\u00f2 liberare il debitore dalla propria obbligazione senza il consenso del creditore, che deve quindi accettare la prestazione specificando che la considera come adempimento.\nL'effetto solutorio, ai sensi dell'art. 1197 del Codice civile, si verifica solo al momento in cui la prestazione diversa viene eseguita dal debitore. L'esecuzione diviene dunque un requisito legale dell'effetto solutorio del contratto.\nDisciplina dell'istituto.\nEssendo applicabile la disciplina generale sui contratti, sono derivati alcune problematiche risolte nel corso del tempo dai giuristi. Le questioni principali inerivano alla forma e alla trascrizione della datio in solutum, nel caso di trasferimento di diritti reali immobiliari.\nSulla forma, in osservanza dell'art. 1350 comma 1 c.c., si ritiene necessaria quella scritta ad substantiam solo nelle ipotesi in cui essa \u00e8 prevista. In tutte le altre situazioni, si ritiene possa essere accettata la generale libert\u00e0 delle forme. Per quanto concerne la trascrizione, la dottrina prevalente ritiene che essa vada eseguita al momento della stipula dell'accordo e non alla consegna del bene, evento che determina l'effetto solutorio-satisfattivo proprio dell'istituto.\nIn ordine alla patologia del contratto in questione risulta pacificamente applicabile la disciplina generale in materia di invalidit\u00e0 (nullit\u00e0 ed annullabilit\u00e0 a seguito di vizi della volont\u00e0 o incapacit\u00e0 naturale). Peraltro, qualora la nuova prestazione sia divenuta impossibile per causa non imputabile al debitore, \u00e8 da escludersi il risarcimento del danno conseguente all\u2019inadempimento.\nNon essendoci disposizioni normative da cui \u00e8 possibile desumere il contrario, oggetto del negozio in esame pu\u00f2 essere qualunque tipo di prestazione (\"dare\", \"facere\" e \"non facere\"). Pertanto, occorre solamente che vi sia diversit\u00e0 tra la prestazione originaria e quella sostitutiva, non rilevando la natura di entrambe le obbligazioni. Si \u00e8 escluso che il valore tra i due beni scambiati debba necessariamente essere uguale, potendosi ipotizzare il caso in cui esso (il valore) sia maggiore.\nCessione di credito.\nLa datio in solutum pu\u00f2 essere realizzata altres\u00ec mediante una cessione di credito (art. 1198 c.c.). In particolare, il trasferimento di un credito in luogo di altra prestazione integra, salva diversa volont\u00e0 delle parti, un\u2019ipotesi di cessione \"pro solvendo\", in quanto il debitore non \u00e8 liberato dall\u2019originaria obbligazione fino a quando il credito ceduto non sia adempiuto.\nIn sostanza, con la datio in solutum di un credito, l\"'accipiens\" diventa titolare di due diritti di credito concorrenti, ma quello originario diventa, per cos\u00ec dire, quiescente, e finisce per rivestire una sostanziale funzione di garanzia. Detto credito si estingue solo nel caso il credito ceduto sia adempiuto dal terzo debitore ovvero, ex art. 1267 comma 2 c.c. qualora la mancata realizzazione del credito sia dipesa da negligenza del cessionario nell'iniziare o proseguire le azioni di adempimento nei confronti del debitore ceduto insolvente.\nL'inadempimento (definitivo) del debitore ceduto provoca pure l'inadempimento della datio in solutum: conseguentemente l'accipiens, fatto salvo in ogni caso il diritto al risarcimento del danno ex art. 1218 c.c, potr\u00e0 agire per l'adempimento del contratto da parte del solvens. Agendo in giudizio potr\u00e0 infatti chiedere in via giudiziale la condanna dell'insolvente ad eseguire l'originaria prestazione, oppure, quando non pi\u00f9 interessato a riceverla, la risoluzione della datio in solutum.\nDifferenze con altri istituti simili.\nObbligazione facoltativa.\nTaluni hanno affiancato alla datio in solutum l'obbligazione facoltativa, mentre invece in essa la facolt\u00e0 di liberarsi \u00e8 possibile sin dall'inizio. Inoltre, mentre nella prima fattispecie si \u00e8 di fronte ad un negozio che estingue l'obbligazione, nella seconda la facolt\u00e0 di eseguire una prestazione differente \u00e8 riconosciuta sin dal principio.\nPatto commissorio.\nLa giurisprudenza ha distinto altres\u00ec la datio dal patto commissorio, espressamente vietato dal legislatore italiano. La divergenza sta nel fatto che nella datio in solutum l'effetto traslativo dipende direttamente dalla volont\u00e0 del debitore (libera scelta) ed \u00e8 finalizzato all'affrancazione dal vincolo obbligatorio pregresso; nel patto commissorio tale effetto dipende da un fattore futuro ed incerto, ossia l'inadempimento del debitore stesso, che, quindi, non ha gi\u00e0 predeterminato ex ante di adempiere con la cessione del bene al creditore.\nNovazione.\nOccorre poi non ritenere la datio in solutum una specie di novazione. Questo istituto prevede infatti la nascita di una nuova obbligazione al posto di quella che originaria, che subito si estingue; nella dazione, come si \u00e8 detto, si ha estinzione solo nel momento in cui il debitore adempie alla prestazione, non rilevando pertanto il mutamento della natura della stessa."}
{"id": "475323", "revid": "287204", "url": "https://it.wikipedia.org/wiki?curid=475323", "title": "Clematis vitalba", "text": "Clematis vitalba , comunemente nota come vitalba (da \"vite alba,\" \"vite bianca\"), \u00e8 una pianta appartenente alla famiglia delle Ranunculaceae, diffusa in Europa e Medio Oriente. In Italia \u00e8 presente su tutto il territorio nazionale sino a circa 1300 m di quota, in terreni incolti, boschi di latifoglie e macchie temperate.\nDescrizione.\nMostra un comportamento rampicante (la sua forma biologica secondo Raunkiaer \u00e8 P lian - fanerofite lianose) con fusti ramificati, che si allunga anche oltre i 20 metri sugli alberi, sviluppando alla base tronchi legnosi anche piuttosto grossi.\nIl profumo, quasi impercettibile, \u00e8 vagamente simile a quello del biancospino. Fiorisce tra maggio ed agosto a seconda della quota.\nFoglie: opposte imparipennate sono formate ognuna da 3 - 5 segmenti di forma ovoidale-lanceolata. Sono peduncolate con i peduncoli ingrossati alla base, il margine \u00e8 dentato o intero.\nFiori: ermafroditi, profumati, raggruppati in infiorescenze a cima bipara. Hanno 4 sepali petaloidei biancastro-verdastri, numerosi stami e ovario supero pluricarpellare. L'impollinazione \u00e8 entomofila.\nFrutti: sono acheni dotati di una lunga estremit\u00e0 piumosa e disseminati dal vento.\nEcologia.\n\u00c8 una pianta velenosa per la presenza di alcaloidi e saponine (in particolare la protoanemonina), sostanze presenti anche in altri generi della famiglia, che si accumula soprattutto negli organi pi\u00f9 vecchi. Pu\u00f2 provocare irritazioni cutanee al contatto.\n\u00c8 considerata una pianta infestante del bosco. Infatti, specialmente in associazione con i rovi, la vitalba crea dei veri e propri grovigli inestricabili a danno della vegetazione arborea che viene pesantemente aggredita e soffocata. Tali presenze sono infatti quasi sempre l'espressione di un degrado boschivo. E degenerato nel corso del tempo. \u00c8 pianta visitata dalle api, che ne raccolgono il nettare."}
{"id": "475340", "revid": "499020", "url": "https://it.wikipedia.org/wiki?curid=475340", "title": "Nure", "text": "Il Nure (\"la N\u00fcr\" in dialetto piacentino; \"Nura\" in latino) \u00e8 un torrente lungo , affluente di destra del Po che scorre quasi interamente nella provincia di Piacenza, ad eccezione di un tratto di nei pressi della foce in cui segna il confine tra il comune di Caorso, in provincia di Piacenza, e il comune di Caselle Landi, in provincia di Lodi.\nPercorso.\nIl Nure nasce sull'Appennino ligure, in localit\u00e0 Fontana Gelata, nel comune di Ferriere, a un'altitudine di Dopo aver ricevuto alcuni affluenti nella zona di Retorto, il torrente scorre per 8 km verso nord fino all'abitato di Ferriere dove riceve le acque del torrente Grondana, per poi piegare verso nord-est mantenendo questa direzione per , fino alla foce dei torrenti Lardana e Lavaiana, dove riprende a scorrere verso nord. \nIn seguito attraversa i centri abitati di Farini, Bettola e Ponte dell'Olio dove \u00e8 presente un ponte in sasso, costruito nel 1835 e detto \"di Maria Luigia d'Austria\", dal nome della sovrana che ne ordin\u00f2 la costruzione, e un ponte ferroviario in curva, realizzato durante la costruzione della ferrovia Piacenza-Bettola, negli anni trenta. \nDopo Ponte dell'Olio il torrente comincia a scorrere nella pianura Padana, lambendo i comuni di Vigolzone e Podenzano e toccando San Giorgio Piacentino, Pontenure e Roncaglia, frazione di Piacenza.\nDopo un corso di sfocia nel fiume Po nei pressi di Roncarolo, frazione del comune di Caorso, sul confine con il comune di Caselle Landi.\nAffluenti.\nIl Nure non presenta affluenti di particolare rilevanza, ricevendo contributi idrici da brevi torrenti:\nRegime idrologico.\nIl Nure ha un bacino idrografico di , il 78 % del quale montano.\nIl Nure presenta una portata media, a Ponte dell'Olio, poco prima dello sbocco in pianura, di 5,5 m\u00b3/s. Si tratta di un corso d'acqua dal tipico regime torrentizio, con massimi di portata in primavera e in autunno in corrispondenza di periodi con forti precipitazioni piovose e minimi idrometrici in estate.\nStoria.\nNella notte del 14 settembre 2015 il Nure, cos\u00ec come altri corsi d'acqua del piacentino, tra i quali la Trebbia e l'Aveto, esonda a causa del maltempo causando la morte di tre persone in seguito al crollo di parte dell'ex strada statale 654 di val Nure a Recesio di Bettola, oltre ad ingenti danni nei centri abitati di Ferriere, dove un affluente del Nure causa il crollo di un ponte sull'ex statale 654, Roncaglia, Pontenure, Ponte dell'Olio, Bettola e Farini."}
{"id": "475361", "revid": "486946", "url": "https://it.wikipedia.org/wiki?curid=475361", "title": "Alta Val di Cecina", "text": ""}
{"id": "475367", "revid": "3451128", "url": "https://it.wikipedia.org/wiki?curid=475367", "title": "Chlamy", "text": ""}
{"id": "475376", "revid": "43184", "url": "https://it.wikipedia.org/wiki?curid=475376", "title": "Insieme claperto", "text": ""}
{"id": "475383", "revid": "43184", "url": "https://it.wikipedia.org/wiki?curid=475383", "title": "Insieme chiuso aperto", "text": ""}
{"id": "475403", "revid": "729019", "url": "https://it.wikipedia.org/wiki?curid=475403", "title": "Avro Canada CF-100", "text": "LAvro Canada CF-100 Canuck fu un caccia intercettore a reazione bimotore turbogetto monoplano ad ala bassa e dritta prodotto dall'azienda aeronautica canadese Avro Canada negli anni cinquanta.\nIl \"Canuck\", espressione locale che significa \"canadese\", in quanto primo velivolo interamente di concezione e produzione nazionale, ma soprannominato nella Royal Canadian Air Force (RCAF) affettuosamente \"Clunk\" (dal caratteristico suono prodotto dal carrello anteriore al momento del rientro nel suo alloggiamento subito dopo il decollo) venne utilizzato sia in patria dalla RCAF che in Europa nella Componente aerea dell'armata belga, ed \u00e8 noto per essere l'unico caccia a getto di concezione canadese che sia mai entrato in servizio operativo.\nStoria del progetto.\nNel gennaio 1945, al fine di adeguare il proprio parco velivoli con modelli tecnologicamente pi\u00f9 moderni, venne emessa una specifica da parte dell'aeronautica canadese relativa a un aereo bireattore adatto a missioni di intercettazione, con caratteristiche ogni tempo ed equipaggiato con apparecchiatura radar.\nNel frattempo il gruppo Hawker Siddeley acquis\u00ec l'ex azienda Victory Aircraft con sede a Malton, sobborgo di Mississauga in Ontario, e rinominandola in A.V. Roe Canada Limited, diventando comunemente nota come Avro Canada, rimanendo in realt\u00e0 una filiale del gruppo Siddeley Hawker ma utilizzando il nome per scopi commerciali.\nNell'ottobre 1946 l'azienda riusc\u00ec ad ottenere un contratto per la fornitura di due prototipi pi\u00f9 una cellula da avviare rispettivamente a prove di volo e prove statiche. lo sviluppo del modello, identificato come AIR Spec 7-1, venne affidato a un gruppo di lavoro guidato dall'ingegnere capo John Frost. Tra le richieste vi era anche quella che il modello da avviare alla produzione fosse equipaggiato con motori di concezione nazionale, tuttavia e specificandola solo come misura provvisoria, i due prototipi dovevano essere spinti da una coppia di motori di produzione britannica, i turbogetto Rolls-Royce Avon a flusso assiale. A quello scopo la divisione motoristica dell'Avro Canada aveva sviluppato un proprio motore a flusso assiale, il TR4 Chinook, il quale serv\u00ec come base per una sua variante maggiorata, l'eccellente TR5 Orenda, il quale pur non riuscendo ad andare al banco prima del 1949, riusc\u00ec ad esprimere caratteristiche superiori alle aspettative.\nIl primo prototipo costruito, indicato inizialmente CF-100 Mark 1 e ridesignato XC-100, effettu\u00f2 il primo volo il 19 gennaio 1950, caratterizzato da una caratteristica livrea che abbinava l'intera superficie del velivolo dipinta in nero con il contrasto della grafica, in bianco, che seguiva longitudinalmente tutta la linea mediana della fusoliera. Dato che all'epoca i piloti collaudatori dell'Avro Canada non avevano esperienza di volo su velivoli a getto veloci, le iniziali prove di volo furono eseguite da Bill Waterton, un canadese che svolgeva il compito di capo pilota collaudatore per la britannica Gloster Aircraft Company, anche questa parte del gruppo Hawker Siddeley. Il Mark 1, mosso da due turbogetto Avon RA.3 da 28,9 kN (pari a 2\u00a0950 kgf e 6\u00a0500 lbf) di spinta ciascuno, rivel\u00f2 che prestazioni e maneggevolezza erano conformi a quanto previsto dalla specifiche ma essere affetto da una preoccupante fragilit\u00e0 strutturale nella velatura, con le ali che tendevano a flettere in maniera eccessiva, tanto da constatare una volta a terra la presenza di cricche nei longheroni. Questo fu il principale problema da affrontare nella prima fase sviluppo, inconveniente che ne compromise le scadenze di programma e che non sarebbe stato finalmente risolto fino al 1952.\nIl secondo prototipo, strutturalmente identico al primo, effettu\u00f2 il primo volo nel mese di luglio 1950, con le successive prove di volo che inclusero una sessione presso la Wright-Patterson Air Force Base in Ohio, dove i piloti della United States Air Force ebbero la possibilit\u00e0 di provare il modello rimanendone favorevolmente impressionati. Uno dei ruoli principali del secondo prototipo fu un programma di valutazione sull'adozione di serbatoi alari, i quali, applicati alle estremit\u00e0 alari dopo aver inizialmente trasmesso sollecitazioni inaccettabili su ciascuna semiala, vennero annullate grazie all'adozione di un'aletta applicata sul lato esterno di ciascun serbatoio, soluzione che riusc\u00ec anche a migliorare la stabilit\u00e0 generale del velivolo.\nI numerosi test compiuti sui prototipi permisero di impostare il progetto di base destinato alla produzione in serie. Il modello presentava una configurazione semplice e pulita, con ala dritta montata bassa e i due motori a reazione collocati ciascuno in una sezione a lato della fusoliera. Quest'ultima integrava i serbatoi di combustibile e la cabina di pilotaggio pressurizzata, chiusa da un cupolino con apertura a scorrimento, con posti a sedere in tandem, l'anteriore destinato al pilota e il posteriore ad un operatore radar, entrambi dotati di seggiolino eiettabile Martin-Baker.\nL'ala era caratterizzata dalla presenza di ipersostentatori sia sul bordo d'entrata (\"flap\") che su quello di uscita (\"slat\" o alula), aerofreni su estradosso che intradosso, e un avanzatissimo impianto antighiaccio ad azionamento pneumatico. Tutti i comandi di volo erano ad azionamento idraulico. Il CF-100 adottava un carrello d'atterraggio triciclo anteriore di tipo retrattile, con l'elemento anteriore posizionato sotto il naso che si ritraeva all'indietro e quello principale incernierato nello spessore alare per ritrarre i due elementi verso l'interno. Tutte le gambe di forza erano dotate di ruote gemellate, soluzione adottata per meglio gestire il peso, relativamente elevato, durante la fase di decollo.\nIl secondo prototipo venne perso per incidente, schiantatosi nei pressi di London, Ontario, il 5 aprile 1951, dove rimasero uccisi entrambi i membri dell'equipaggio. la commissione esaminatrice attribu\u00ec la causa a un malfunzionamento dell'impianto di fornitura dell'ossigeno alla maschera del pilota, il quale entrato in ipossia ha perso il controllo del velivolo. Il primo prototipo rimase in servizio impegnato in prove di volo per tutti gli anni cinquanta, per essere definitivamente demolito nel 1965.\nAnche se progetto, ribattezzato il CF-100 Canuck, era stato completato nel 1947, non riusc\u00ec ad entrare in produzione fino alla fine del 1948 a causa di contratti di riparazione e manutenzione. And\u00f2 in volo per la prima volta nel 1950, e dopo un lungo periodo di miglioramenti entr\u00f2 in servizio RCAF nel 1952, inizialmente con le varianti Mk.2 e Mk.3.\nIl CF-100 Canuck oper\u00f2 sotto il NORAD per proteggere lo spazio aereo dalle minacce sovietiche, durante tutte le condizioni atmosferiche sia per operazioni diurne che notturne. \nMalgrado non fosse progettato per velocit\u00e0 superiori a Mach 0.85, il 18 dicembre 1952 con un volo di prova del prototipo nella versione Mk.4 effettu\u00f2 una picchiata da una quota di 9 100 m ( 30 000\u00a0ft) raggiungendo Mach 1.0 una velocit\u00e0 supersonica con il pilota Janusz \u017burakowski nel dicembre 1952, il primo velivolo a reazione con ala diritta.\nTecnica.\nA partire dal 1955 furono prodotti cinque versioni o Mark.\nIl \"Canuck\", chiamato cos\u00ec in Canada, era un intercettore biposto, bireattore ed ognitempo. Nel modello Mk.3 aveva un radar di controllo del tiro APQ-33, lo stesso dello Northrop F-89 Scorpion, due motori di costruzione nazionale che erogavano 6 000-6 600\u00a0kg di spinta complessivi, senza il postbruciatore che invece aveva in Northrop F-89 Scorpion malgrado il peso complessivo fosse di circa 3 tonnellate pi\u00f9 leggero ci\u00f2 limitava le prestazioni complessive, tanto da chiamarlo in gergo slitta di piombo, soprannome poco attraente per la sua manovrabilit\u00e0 ed i suoi comandi di volo faticosi. Un soprannome questo, che ha condiviso con altri velivoli costruiti anni cinquanta. L'ala era diritta, ma molto sottile, tronca alle estremit\u00e0 per i serbatoi aggiuntivi o i lanciarazzi; la coda era a \"T\" con i piani orizzontali sostenuti dal timone verticale, il quale a sua volta poggiava su di una lunga trave di coda che si prolungava ben oltre gli scarichi dei motori. Le prese d'aria erano davanti al bordo d'attacco dell'ala, l'abitacolo aveva posti in tandem.\nSistemi d'arma.\nL'armamento variava, a seconda dei modelli, ma era comunque basato su mitragliatrici calibro 12,7 o razzi calibro 70\u00a0mm. Il sistema d'arma era concepito per attaccare prevalentemente da poppa, i bombardieri sovietici, inizialmente con il volume di fuoco delle otto mitragliatrici Browning M3 calibro 12,7\u00a0mm, capaci di un grande numero di colpi al minuto non esplosivi, mentre successivamente venne introdotta la possibilit\u00e0 di lanciare una salva di razzi calibro 70\u00a0mm supersonici, capaci, nonostante l'imprecisione, di saturare un'area di grande estensione distruggendo il bersaglio inquadrato. I suoi 104 razzi, raggiungevano distanze massime di circa 1 000 metri ed erano una versione derivata dai tedeschi R4M calibro 55. A partire dalla versione Mk.5 fu dotato di missili aria-aria AIM-7 Sparrow.\nImpiego operativo.\nI CF-100 vennero impiegati nel servizio di difesa aerea per tutti gli anni cinquanta e fino ai primi anni del decennio successivo. Il compito della difesa aerea del Nord America venne reso pi\u00f9 facile dall'installazione di radar come quelli della catena DEW, operativa a partire dal 1957 sul circolo polare artico.\nDal CF-100 venne progettato il successivo Avro CF-105 Arrow, modello poi cancellato in favore dell'acquisto di missili Bomarc e di velivoli F-101 Voodoo.\nA parte la carriera di intercettore, i CF-100 Mk.5 vennero utilizzati per assicurare all'aeronautica canadese una esperienza ECM. Ridesignati Mk.5C e Mk.5D alcuni esemplari vennero dotati di sistemi ECM per mettere alla prova le difese aeree e in questo ruolo di \"aggressori elettronici\" restarono in servizio fino al 1981."}
{"id": "475405", "revid": "767487", "url": "https://it.wikipedia.org/wiki?curid=475405", "title": "Cronache entomologiche del Giappone", "text": "Cronache entomologiche del Giappone \u00e8 un film del 1963 diretto da Sh\u014dhei Imamura.\nTrama.\nIl titolo originale rimanda ad un insetto giapponese. Il film comincia, infatti, con un insetto che ripete all'infinito i suoi errori come in un circolo vizioso.\nImamura, con questa metafora, ci introduce la protagonista Tome, che riuscir\u00e0 a cambiare la sua misera vita, soltanto con un'altra egualmente misera.\nTome \u00e8 nata nel 1918 e subisce subito violenze sessuali. In questa fase deduce che suo padre \u00e8 Onogawa e che l'ha violentata in passato.\nPresto diviene madre di una bambina di nome Nobuko.\nA 23 anni si sposa, ma lascia suo marito quando scopre che \u00e8 il padre della figlia della loro domestica."}
{"id": "475413", "revid": "3451306", "url": "https://it.wikipedia.org/wiki?curid=475413", "title": "Derivate", "text": ""}
{"id": "475424", "revid": "287204", "url": "https://it.wikipedia.org/wiki?curid=475424", "title": "Logaritmo discreto", "text": "In matematica ed in particolare nell'algebra e nelle sue applicazioni i logaritmi discreti sono il corrispettivo dei logaritmi ordinari per l'aritmetica modulare.\nIl problema del calcolo dei logaritmi discreti ha notevoli somiglianze con quello della fattorizzazione dei numeri interi, in quanto entrambi i problemi sono supposti difficili (non sono noti algoritmi che li risolvono in tempo polinomiale), algoritmi dell'uno sono spesso adattati all'altro e viceversa, ed entrambi sono stati utilizzati come base teorica per la costruzione di sistemi crittografici. In particolare, il logaritmo discreto trova applicazione nella crittografia basata su curve ellittiche. Tali sistemi crittografici fondano la propria sicurezza sulla supposta difficolt\u00e0 di tali problemi.\nDefinizione informale.\nCos\u00ec come il logaritmo \u00e8 l'operazione inversa dell'esponenziale, alla stessa maniera il logaritmo discreto \u00e8 l'operazione inversa della \"potenza discreta\".\nSi immagini di avere un insieme \"A\" contenente i numeri interi compresi fra 0 e \"p - 1\", dove \"p\" \u00e8 un numero primo:\nformula_1.\nDefiniamo un'operazione che per convenienza qui denoteremo con formula_2 su due numeri formula_3:\nformula_4\ndove mod \u00e8 l'operazione di modulo. Questa operazione formula_2 \u00e8 la suddetta potenza discreta.\nDefiniamo perci\u00f2 il \"logaritmo discreto di un numero \"x\" in base \"a\"\" come quel numero \"b\" tale che formula_6, cio\u00e8 formula_7.\nEsempio.\nIl contesto in cui \u00e8 forse pi\u00f9 facile comprendere i logaritmi discreti \u00e8 quello del gruppo moltiplicativo degli interi modulo \"p\" formula_8 (con \"p\" numero primo), cio\u00e8 l'insieme degli interi formula_9 con l'operazione di moltiplicazione modulo \"p\"; quindi se vogliamo la potenza \"k\"-esima di un elemento del gruppo possiamo calcolare la sua potenza \"k\"-esima come numero intero e poi prendere il resto della divisione per \"p\". Questo processo \u00e8 indicato come \"potenza discreta\". Ad esempio, consideriamo formula_10; per ottenere formula_11 in questo gruppo, calcoliamo prima formula_12 e dividiamo 81 per 17, ottenendo 4 con il resto di 13; perci\u00f2 nel gruppo formula_10 \u00e8 formula_14.\nIl \"logaritmo discreto\" \u00e8 l'operazione inversa: dato formula_15, quale \"k\" rende l'espressione vera? A rigore ci sarebbero infinite soluzioni intere, per la natura modulare del problema; generalmente si cerca la pi\u00f9 piccola soluzione non negativa, che \u00e8 formula_16.\nDefinizione formale.\nIn generale, sia \"G\" un gruppo ciclico finito di \"n\" elementi (supponiamo una scrittura moltiplicativa). Sia \"b\" un generatore di \"G\"; allora ogni elemento \"g\" di \"G\" pu\u00f2 essere scritto nella forma formula_17 per un qualche intero \"k\". Inoltre, se formula_18 per due interi \"h\" e \"k\", allora \"h\" e \"k\" sono congrui modulo \"n\". Possiamo quindi definire una funzione:\ndove formula_20 indica l'anello degli interi modulo \"n\", assegnando ad ogni formula_21 la classe di congruenza \"k\" modulo \"n\". Questa funzione \u00e8 un isomorfismo tra gruppi, detto \"logaritmo discreto\" in base \"b\". \"b\" \u00e8 detta anche \"radice primitiva\".\nLa formula per il cambio di base dei logaritmi ordinari rimane valida: se \"c\" \u00e8 un altro generatore di \"G\", si ha che:\nAlgoritmi.\nNon sono noti algoritmi efficienti per il calcolo dei logaritmi discreti. Un algoritmo possibile \u00e8 la ricerca esaustiva, condotta elevando \"b\" a potenze via via crescenti finch\u00e9 non si ottiene \"g\"; ci\u00f2 funziona, ma richiede un tempo di calcolo lineare rispetto alla dimensione del gruppo \"G\" e quindi esponenziale rispetto al numero di cifre della dimensione del gruppo.\nEsistono algoritmi pi\u00f9 sofisticati, generalmente ispirati dai simili algoritmi per la fattorizzazione degli interi. Questi sono pi\u00f9 veloci del precedente, ma nessuno ha tempo di esecuzione polinomiale.\nCrittografia.\nIl calcolo dei logaritmi discreti sembra un problema difficile (non sono noti algoritmi efficienti), mentre il problema inverso dell'esponenziazione discreta non lo \u00e8. Quest'asimmetria \u00e8 analoga a quella fra la fattorizzazione di interi e la moltiplicazione di interi. Entrambe queste asimmetrie sono state utilizzate per la costruzione di sistemi crittografici.\nNella crittografia basata sui logaritmi discreti scelte comuni per il gruppo \"G\" sono i gruppi ciclici formula_8; si veda ElGamal, Diffie-Hellman e Digital Signature Algorithm.\nLe pi\u00f9 recenti applicazioni della crittografia usano i logaritmi discreti in sottogruppi ciclici di curve ellittiche su campi finiti; si veda crittografia ellittica."}
{"id": "475429", "revid": "767487", "url": "https://it.wikipedia.org/wiki?curid=475429", "title": "I quattro dell'Ave Maria", "text": " I quattro dell'Ave Maria \u00e8 un film di genere western all'italiana del 1968 e diretto da Giuseppe Colizzi ed \u00e8 il secondo film della fortunata coppia Bud Spencer e Terence Hill.\nFra i pi\u00f9 celebri western all'italiana, questo film \u00e8 il secondo capitolo della trilogia iniziata con \"Dio perdona... io no!\" e conclusa con \"La collina degli stivali\". In questo film Colizzi aggiunse l'attore Eli Wallach alla collaudata coppia Bud Spencer e Terence Hill.\nTrama.\nCat Stevens e Hutch Bessy sono reduci dalla caccia a Bill Sant'Antonio. Il bandito \u00e8 saltato in aria, e la mancata prova della sua morte impedisce loro d'incassare la taglia sulla sua testa. Restituiscono allora alla Harold's Bank i trecentomila dollari in oro trafugati dal fuorilegge e a suo nome si presentano dal presidente. Cat si fa annunciare come Bill Sant'Antonio e il presidente, accettando di riceverli, svela di essere complice del bandito e si espone alla loro pretesa d'ottenere come ricompensa la sua parte nelle rapine di Sant'Antonio.\nRicevuta una grossa somma in oro, Cat e Hutch s'apprestano a lasciare la citt\u00e0. Harold, per\u00f2, intende recuperare quanto sborsato: a tal fine si reca in carcere per ingaggiare un vecchio complice, Cacopoulos, gi\u00e0 condannato all'impiccagione. Il galeotto accetta e viene fatto evadere, ma mentre esce di prigione s'avvede che l'aiuto sceriffo \u00e8 stato assassinato con il suo coltello, che gli era stato in precedenza sottratto in prigione. Resosi conto di essere stato incastrato dal suo complice, raggiunge allora il banchiere per provocarlo, finch\u00e9 Harold tenta d'ucciderlo e viene freddato.\nCacopoulos \u00e8 uno strano bandito, nipote d'un commerciante di pelli greco che aveva avuto una relazione con un'indiana Cherokee e che l'aveva allevato dopo la morte del padre. Ha l'abitudine di maneggiare sempre un komboloi, a volte di sgranarlo, specie quando spara. Dopo una fruttuosa rapina in banca \u00e8 stato tradito dai tre complici, che l'hanno lasciato catturare e marcire nelle galere per quindici anni, mentre loro si sono tutti arricchiti. Harold, in particolare, aveva atteso che egli fosse rilasciato per farlo incolpare d'un altro delitto (commesso proprio con il suo coltello, appositamente sottrattogli) e ottenere la sua condanna a morte.\nQuella nei confronti di Harold \u00e8 infatti solo la prima d'una serie di vendette che Cacopoulos dovr\u00e0 compiere nei confronti dei vecchi amici. Prima, comunque, s'impadronisce dell'oro di Stevens e Bessy, lasciandoli anche a piedi in una landa desolata. Quando i due raggiungono la prima abitazione, scoprono per la prima volta che il rapinatore dilapida il loro denaro offrendolo a chiunque incontri sul suo cammino.\nCacopoulos intanto \u00e8 sceso in paese in compagnia del funambolo Thomas, abile pistolero, poi \u00e8 subito ripartito alla volta del Messico. Cat e Hutch lo rintracciano oltre frontiera. Il bandito, per\u00f2, ha messo l'oro al sicuro e propone a Hutch di unire le forze per completare la sua vendetta, promettendo di restituirgli il bottino alla fine. Costretto ad accettare, Hutch aiuta Cacopoulos a vendicarsi dell'ex complice Paco. Per farlo devono tuttavia violare il fortino dove Paco, in veste di giudice, sta condannando alla fucilazione alcuni ribelli.\nFiniti sul patibolo, vengono liberati grazie a una banda di peones, ingaggiati da Cat dietro promessa d'una ricompensa e capeggiati da Cangaceiro. Per evitare di spartire il denaro fra tutti, i tre si mettono in fuga. Cacopoulos gioca un altro tiro ai soci lasciandoli di nuovo a piedi. Cat e Hutch si rimettono sulle sue tracce e lo ritrovano ancora, in compagnia di Thomas, a Fair City, dove l'ultimo ex amico Drake gestisce una casa da gioco.\nCacopoulos nel frattempo ha perso tutto al casin\u00f2, ma ha anche scoperto che la roulette \u00e8 truccata. Compreso il meccanismo della truffa, tutti e quattro s'accordano di sostituirsi ai complici di Drake l'indomani, all'ora dell'Ave Maria. Il piano viene smascherato quando Cacopoulos ha gi\u00e0 vinto una grossa somma. Ma anche gli avventori del casin\u00f2 ormai sono venuti a conoscenza del trucco ai loro danni. Drake e i suoi soci sono costretti a pagare e a misurarsi in duello con i quattro dell'Ave Maria. I soci vengono uccisi. Solo Cacopoulos risparmia l'antico amico, al quale doveva essere particolarmente legato, disarmandolo. Lo lascia cos\u00ec nelle mani dei truffati e, presto, del boia.\nProduzione.\nIl film \u00e8 stato prodotto dalle societ\u00e0 Crono Cinematografica e Finanziaria San Marco e dalla coppia Bino Cicogna e Giuseppe Colizzi.\nLe scene sono state girate ad Almer\u00eda, in Andalusia, Spagna.\nAccoglienza.\nIncassi.\nIl film \u00e8 stato il quinto maggiore incasso nella stagione cinematografica italiana 1968-69 con \u00a3 2.225.784.000.\nCritica.\nDefinito \u201cbrioso\u201d e \u201cscattante\u201d, il film \u00e8 una delle prime collaborazioni fra Hill e Spencer (la seconda), le cui interpretazioni sono quasi pari a quella di Eli Wallach ."}
{"id": "475436", "revid": "260676", "url": "https://it.wikipedia.org/wiki?curid=475436", "title": "Prefettura di Hokkaid\u014d", "text": " \u00e8 una prefettura giapponese, che occupa l'intera isola di Hokkaid\u014d. Si tratta di una particolare costituita da un insieme di 14 sottoprefetture.\nSottoprefetture.\nLa prefettura di Hokkaid\u014d \u00e8 una delle 8 prefetture del Giappone che sono divise in sottoprefetture (le altre sono Tokyo, Yamagata, Nagasaki, Okinawa, Kagoshima, Miyazaki e Shimane). Questo fatto \u00e8 dovuto principalmente alla sua enorme estensione: molte parti della prefettura sono semplicemente troppo lontane per essere direttamente amministrate da Sapporo. Le sottoprefetture svolgono molti dei compiti generalmente svolti dalle normali prefetture."}
{"id": "475437", "revid": "768068", "url": "https://it.wikipedia.org/wiki?curid=475437", "title": "Psamate (Nereide)", "text": "Psamate (, composto di \"ps\u00e0mathos\", \u00absabbia, spiaggia\u00bb), nota anche come Psamatea, \u00e8 un personaggio della mitologia greca, una delle nereidi e specificatamente la dea della sabbia.\nNon va confusa con un'altra Psamate, che era invece figlia di Crotopo.\nGenealogia.\nFiglia di Nereo e di Doride, gener\u00f2 con il primo sposo Eaco, re di Egina, il figlio Foco.\nSpos\u00f2 in seguito Proteo a cui diede il maschio, Teoclimeno e la femmina Eido.\nMitologia.\nQuando Eaco decise di sedurla, Psamate si mut\u00f2 in foca e cerc\u00f2 inutilmente di sfuggirgli. L'uomo la raggiunse e dal loro amplesso nacque Foco, che divenne il prediletto del re. In seguito, Foco fu ucciso dai suoi fratelli maggiori Telamone e Peleo, figli di primo letto di Eaco con Endeide. Il fratricidio fu per\u00f2 scoperto, e i due fuggirono da Egina.\nStando ad Antonino Liberale, Psamate volle vendicarsi e scaten\u00f2 un lupo mostruoso contro Peleo, che frattanto aveva sposato un'altra nereide, Teti. L'animale incontr\u00f2 fortuitamente sulla propria strada le mandrie di mucche che Teti aveva portato in dote al marito, e se ne sazi\u00f2. Quando sopraggiunsero i due sposi, il lupo, satollo, tent\u00f2 goffamente di lanciarsi contro Peleo. Teti allora trasform\u00f2 l'animale in una pietra, che si troverebbe ancora in quel luogo, fra la Locride e la Focide.\nOvidio racconta invece che Peleo, quando si trov\u00f2 di fronte il lupo, preg\u00f2 Psamate per ottenerne il perdono, ma inutilmente. Fu allora Teti a intercedere per il suo sposo, placando l'ira della sorella. Il lupo tuttavia non si fermava e, dopo aver straziato la gola dell'ultima giovenca, sarebbe saltato addosso a Peleo, se non fosse stata la stessa Psamate a trasformarlo in una statua di marmo.."}
{"id": "475446", "revid": "1373765", "url": "https://it.wikipedia.org/wiki?curid=475446", "title": "Democrazia Cristiana (2002)", "text": "La Democrazia Cristiana (DC) \u00e8 un partito politico italiano fondato da Giuseppe Alessi il 9 giugno 2002.\nNonostante i risultati elettorali raramente in linea con le attese, ha sempre rivendicato l'eredit\u00e0 dell'omonima formazione attiva fino al 1994.\nNel 2013 alcuni dirigenti e il segretario Giuseppe Pizza hanno aderito a Forza Italia.\nStoria.\nLa riorganizzazione del partito.\nIl 20 giugno 2001, un gruppo di iscritti alla DC al 31 dicembre 1993 (ultimo anno validi di tesseramento) scrisse ad Alessandro Duce (ultimo segretario amministrativo della DC, in carica dal 21 al 29 gennaio 1994, per poi diventare tesoriere del PPI e poi del CDU) chiedendo di convocare una nuova assemblea degli iscritti per \"discutere il destino futuro della DC\" e contrastare la dispersione dei beni materiali e immateriali della DC, con la convinzione che, in mancanza di una delibera di scioglimento, quel partito fosse ancora in vita. A met\u00e0 dicembre Duce present\u00f2 una citazione al Tribunale civile di Roma ed ottenne dall'allora Presidente del tribunale Luigi Scotti la notifica, per pubblici proclami, a tutti i componenti del consiglio nazionale della Democrazia Cristiana eletti in occasione del 18\u00ba congresso, attraverso pubblicazione sulla Gazzetta Ufficiale il 4 febbraio 2002. Lo scopo era quello di accertare e dichiarare che non vi fossero stati atti deliberativi di scioglimento della Democrazia Cristiana e che il legale rappresentante di tale partito, pur in stato di prorogatio, fosse ancora lo stesso Duce.\nDuce venne acclamato segretario politico del partito il 16 marzo 2002, ma dopo pochi giorni il Tribunale stabil\u00ec che le delibere che avevano cambiato nome alla DC erano legittime e quindi che non ci fosse alcun partito \"dormiente\" dal 1994. Le vicende giuridiche dell'ex Democrazia Cristiana riguardavano cos\u00ec solo il PPI e il CDU, mentre Duce, usando il vecchio nome e simbolo del partito, aveva violato un accordo che anche lui aveva sottoscritto nel 1999 (accordo transattivo del 12 ottobre 1999 tra Ppi e Cdu, a definizione del procedimento R.G.58293/1995 davanti al Tribunale di Roma che confermava gli accordi precedenti, sanciva il reciproco riconoscimento a favore dei due partiti, della titolarit\u00e0 del nome e del simbolo della \"Democrazia Cristiana\" e impegnava entrambi i contraenti a non far uso della denominazione ed a impedire a nuove formazioni politiche di fregiarsi del nome o del simbolo della DC).\nIl partito continu\u00f2 comunque il suo processo di riorganizzazione e nel giugno 2002 una partecipata assemblea nomin\u00f2 Carlo Senaldi alla Presidenza del partito, mentre il friulano Angelo Sandri (gi\u00e0 a fianco di Piccoli, Senaldi e Duce) venne nominato segretario.\nDal 5 al 7 dicembre 2003 venne inoltre celebrato il XIX congresso nazionale in cui emerse la figura di Giuseppe Pizza, eletto Segretario nazionale e di Aniello Di Vuolo eletto Vice Segretario nazionale.\nLa rottura Pizza-Sandri.\nPizza critica immediatamente l'UDC, attuale detentore dello \"Scudo Crociato\".\nIn occasione delle elezioni europee del 2004 il partito, momentaneamente impossibilitato a presentarsi con lo storico simbolo, esibisce una bandiera bianca situata su uno scudo rosso, denominata Paese Nuovo. La formazione consegue lo 0,24%, pari a 78.000 voti, concentrati per lo pi\u00f9 nella circoscrizione meridionale e in Sicilia; la formazione ottiene il maggior numero di consensi in provincia di Messina (1,66%).\nDinanzi a tale insuccesso, una componente del partito che fa capo ad Angelo Sandri sottolinea l'esigenza di una netta discontinuit\u00e0 nell'azione politica: Sandri, pur essendo egli stesso candidato, giudica sbagliata la scelta effettuata dal segretario Pizza di presentare la DC alle Europee con il simbolo di Paese Nuovo, inoltre contesta la scelta di una linea politica di progressivo avvicinamento al centrosinistra che infatti la dirigenza vuole intraprendere.\nIl 24 luglio del 2004, un mese dopo le elezioni, l'Assemblea degli iscritti sfiducia Pizza e nomina Sandri coordinatore nazionale della DC. Pizza tuttavia non ritiene valida tale sfiducia, continuando a ritenersi segretario del partito, ed espelle Sandri \"per aver compiuto e continuato a compiere gravi violazioni dei doveri morali e politici\". Sandri fonda cos\u00ec la Democrazia Cristiana-Scudo Crociato-Libertas.\nPolitiche 2006 con \"L'Unione\".\nIn occasione delle elezioni politiche del 2006, la \"DC\", coerentemente con la linea avanzata dal segretario Pizza, sceglie di aderire all'Unione, la coalizione di centro-sinistra guidata da Romano Prodi, che poi vincer\u00e0 le elezioni.\nIl partito si presenta in una lista unitaria con la Lista Consumatori e il movimento \"Doveri Civici\", ricevendo anche l'appoggio del Partito Democratico Meridionale di Agazio Loiero e del Partito Democratico Cristiano di Gianni Prandini: la lista si presenta nella competizione per la Camera e per il Senato, ma non in tutte le circoscrizioni, a causa dei problemi di raccolta delle firme.\nLa lista unitaria ottiene risultati significativi solo in Calabria, regione in cui supera il 5% dei voti e riesce ad eleggere un senatore, l'esponente del Partito Democratico Meridionale Pietro Fuda.\nProgetti di riunificazione, successivamente mancata.\nIn seguito alle elezioni politiche e alla luce del comune impegno a favore del \"No\" al referendum costituzionale del 2006, il gruppo di Sandri, per intercessione del Vice Segretario politico Aniello Di Vuolo, si riavvicina alla \"DC\" di Pizza, evidenziando la necessit\u00e0 di creare un'alternativa inequivocabilmente moderata.\nLe due \"DC\" celebrano il loro accordo a giugno del 2006, dopo un incontro nella storica sede di Piazza del Ges\u00f9, deliberando la costituzione di una commissione paritetica per elaborare una piattaforma politica comune, per individuare un regolamento condiviso, dare avvio a un tesseramento comune e arrivare, entro il 2006, a un congresso unitario.\nI due soggetti, inoltre, decidono di considerarsi \"un unico soggetto politico\" di fronte alle pendenze giudiziarie sulla tutela del nome e del simbolo della \"DC\".\nIn un primo momento, dunque, si stabilisce un \"duumvirato\" nella guida del partito tra Pizza e Sandri.\nL'accordo, tuttavia, svanisce a novembre del 2006, quando si verifica l'episodio-culmine per la \"DC\": il suo riconoscimento quale legittima erede, a livello politico ed anche sul piano patrimoniale, della DC storica e l'estromissione di Angelo Sandri dalla vicenda democristiana.\nLa \"sentenza Manzo\" e il XX Congresso.\nNel 2006, il Tribunale di Roma, dovendo esprimersi su un ricorso presentato dall'UDC nel 2003 contro la DC, estromette la DC di Sandri dal contenzioso e ritiene che DC di Pizza sia \u00abunico soggetto legittimato per parte attrice\u00bb (sentenza n. 19381 del 2006, cd. \"sentenza Manzo\"), considerando di fatto l'atteggiamento di Sandri e di chi lo ha eletto coordinatore nazionale e poi segretario al pari di una scissione. La sentenza condanna inoltre l'originario CDU di Buttiglione (che nel frattempo era confluito nell'UDC) \"a cessare ogni molestia nei confronti dell'attore (la DC di Pizza) in ordine all'uso in qualunque sede del nome \u201cDemocrazia Cristiana\u201d e del simbolo costituito da uno Scudo Crociato con la scritta Libertas\".\nForte di tale riconoscimento, la DC di Pizza supera le esigenze di unit\u00e0 e riprende un atteggiamento di scontro, reciproco, con Sandri, che rimane ufficialmente fuori dal soggetto politico dotato di riconoscimento giuridico quale prosecuzione della DC storica.\nIl XX Congresso si svolge il 18 e 19 novembre 2006 a Roma, dove i delegati rieleggono, all'unanimit\u00e0, Giuseppe Pizza alla carica di Segretario politico nazionale e Aniello Di Vuolo a Vice-Segretario politico nazionale. Alla convention partecipano, tra l'altro, il Presidente del Consiglio Romano Prodi e vari esponenti di entrambi gli schieramenti.\nTema centrale del congresso \u00e8 il rilancio della DC, che da questo momento pu\u00f2 utilizzare i simboli e le insegne che appartengono alla sua storia, e le sue prospettive future. Il segretario Pizza coglie l'occasione per parlare del vero e proprio ritorno di \"un partito grande, libero e forte\", rimarcando il contributo determinante della DC per la vittoria del centrosinistra alle elezioni politiche del 2006.\nIl congresso conferma la collocazione del partito nella coalizione di centrosinistra, anche se il segretario Pizza ribadisce che \"l'adesione al Governo non \u00e8 priva di critiche: quel che temiamo \u00e8 lo schiacciamento sulle posizioni della sinistra radicale\". Il congresso apre inoltre la prospettiva di un nuovo Centro, lanciando la proposta di utilizzare il contrassegno della DC come simbolo di una lista unica che raggruppi i partiti centristi e neo-democristiani in occasione delle elezioni europee del 2009.\nLo svolgimento del congresso, tuttavia, viene contestato con diffida extragiudiziale da Angelo Sandri, leader di una DC \"parallela\". Il tribunale per\u00f2 conferma la precedente sentenza, assegnando alla DC di Pizza il simbolo, confermando i risultati del XX congresso e condannando Sandri al pagamento delle spese processuali.\nVerso la federazione democristiana.\nIl 30 novembre 2006, il segretario Pizza sottoscrive con altri esponenti dell'area politica di centro un patto per la costituzione di una Federazione Democristiana. Soggetti privilegiati coinvolti in questo progetto sono i Popolari UDEUR di Clemente Mastella e il movimento Rifondazione DC di Publio Fiori, anche se il progetto guarda con interesse al Partito Democratico Cristiano di Gianni Prandini ed all'UDC di Pier Ferdinando Casini.\nPizza, Mastella e Fiori fissano la data del 17 marzo 2007 per la manifestazione costitutiva della federazione.\nIntanto, in occasione del varo del disegno di legge del Governo Prodi sui DICO, la DC esprime la sua contrariet\u00e0 in conformit\u00e0 all'appello della Conferenza Episcopale Italiana ed apre uno scontro con la pi\u00f9 rappresentata Democrazia Cristiana per le Autonomie di Gianfranco Rotondi. Pizza scrive una lettera al cardinale Camillo Ruini, presidente della CEI, nella quale ribadisce che la Democrazia Cristiana \u00e8 quella da lui stesso guidata, in contrapposizione al partito di Rotondi, favorevole al riconoscimento delle unioni di fatto.\nIntanto il progetto della ricostituzione di una lista democristiana di centro che raccolga sotto lo scudo crociato buona parte delle espressioni della diaspora democristiana viene portato avanti da Pizza.\nNel settembre 2007 entra nel partito il movimento centrista e moderato Veneto per il PPE di Giorgio Carollo e Raffaele Grazia (nato da una scissione da Forza Italia), che divengono dirigenti veneti della Dc di Pizza. Successivamente, aderisce anche il segretario regionale uscente dell'UDC del Veneto, Settimo Gottardo.\nSempre nel settembre 2007 il segretario Pizza prende una dura posizione nei confronti degli esperimenti embrionali tenuti nel Regno Unito, nota che invia anche a tutti i Vescovi italiani per ribadire la ferma collocazione della DC all'interno dei principi del Magistero Sociale della Chiesa.\nNell'ottobre 2007 aderisce alla DC la Liga Fronte Veneto di Fabrizio Comencini.\nPolitiche 2008 ed europee 2009 col PdL.\nA gennaio 2008 il partito rompe i legami con L'Unione, dopo aver verificato che non vi era pi\u00f9 convergenza ideologica, e annuncia pi\u00f9 tardi di aver aperto un dialogo con Il Popolo della Libert\u00e0 di Berlusconi, che porter\u00e0 ad un apparentamento esso in occasione delle elezioni politiche italiane del 2008.\nIl partito, dapprima escluso dalle elezioni di aprile dal Tar della Campania, viene riammesso dal Consiglio di Stato. Il segretario Pizza ha chiesto a 15 giorni dalle elezioni il rinvio delle stesse, consentendogli una campagna elettorale come prevista dalla legge (30 giorni), ipotesi non esclusa dal ministro Amato ma impraticabile per ragioni costituzionali (vedi art. 61 della Costituzione).\nLo stesso Pizza ha poi annunciato, in una intervista a Radio 24 del 3 aprile, di non voler chiedere il rinvio delle elezioni, accettando di partecipare alle elezioni con una campagna elettorale di soli dieci giorni da lui stesso quindi definita \"di testimonianza\": questo per un \"senso dello Stato\" che, come da lui stesso dichiarato, ha sempre caratterizzato il suo partito. In realt\u00e0 Pizza fu invitato da Berlusconi, in quel momento favorito nei sondaggi, a desistere dalla prosecuzione della controversia legale; Pizza, dopo la vittoria del centro-destra, sarebbe stato nominato sottosegretario al Ministero dell'Istruzione, Universit\u00e0 e Ricerca nel Governo Berlusconi IV.\nIl 14 novembre 2008, in una conferenza svoltasi nella sala stampa della Camera dei deputati, Giuseppe Pizza e Francois Sauvadet, ufficializzano il patto di alleanza tra la Democrazia Cristiana ed il Nouveau Centre, partito facente parte della coalizione di maggioranza di Nicolas Sarkozy con 4 ministri nel governo francese, tra cui il Ministro della Difesa Morin. L'obiettivo \u00e8 quello di creare un coordinamento tra i partiti di centro e di ispirazione democratico-cristiana di tutta l'Europa. La riunione costitutiva si \u00e8 svolta a Parigi il 19 gennaio 2009. La seconda riunione si \u00e8 svolta a Praga il 20 marzo 2009 presieduta da Giuseppe Pizza, da Francois Sauvadet e dal ministro ceco Cyril Svoboda. Le riunioni successive hanno avuto luogo a Lisbona e a Roma tra l'aprile ed il maggio 2009.\nElezioni Regionali e Amministrative del 2010.\nIn vista delle Regionali del 2010 il Coordinatore della Democrazia Cristiana del Centro-Nord Achille Abbiati raggiunse un accordo con il segretario della Democrazia Cristiana - Terzo Polo di Centro Angelo Sandri per presentare liste uniche nelle otto regioni del Centro-Nord Italia.\nIl partito si present\u00f2 poi in alleanza con il PdL in una lista unica con l'Alleanza di Centro in Piemonte, in Veneto, in Campania e in Puglia.\nAlle elezioni provinciali di Cagliari, nell'ambito delle Elezioni amministrative italiane del 2010, la DC appoggia il candidato presidente Piergiorgio Massidda, senatore del PdL ma presentatosi in alternativa al candidato di partito Giuseppe Farris. In quest'occasione, la Democrazia Cristiana si ritrova alleata con la Lega Nord (presentatasi per la prima volta in Sardegna), la Fiamma Tricolore, il Nuovo MSI, il partito regionalista Fortza Paris e la lista civica \"Massidda Presidente\".\nElezioni Amministrative del 2011.\nA Cagliari, in occasione delle elezioni amministrative del 2011, si allea con Futuro e Libert\u00e0 per l'Italia e con la lista civica Movimento Civico Sardo, sostenendo la candidatura a sindaco di Ignazio Artizzu del FLI.\nA Taurianova, invece, la DC si allea con Noi Sud, Alleanza per l'Italia, Alleanza di Centro e la lista civica Forza Taurianova, sostenendo la candidatura a sindaco di Giuseppe Rigoli.\nXXI Congresso Nazionale.\nIn occasione del XXI Congresso Nazionale del partito, che si \u00e8 tenuto a Roma presso l'Hotel Ergife il 13 e 14 marzo 2010, la leadership \u00e8 stata riconosciuta ancora una volta a Giuseppe Pizza e ad Aniello Di Vuolo. Fautore di un Congresso unitario, lo stesso Pizza \u00e8 stato rieletto, per la terza volta consecutiva ed all'unanimit\u00e0 dell'Assemblea Nazionale, Segretario Politico Nazionale della Democrazia Cristiana. Contemporaneamente viene eletto Vice Segretario politico nazionale Aniello Di Vuolo. Preziosa la testimonianza di Iurie Ro\u015fca, segretario politico del Partito Popolare Cristiano Democratico della Moldavia (\"Partidul Popular Cre\u015ftin Democrat\"), che, augurando un buon lavoro al rieletto segretario Pizza, ha portato il saluto dei democristiani moldavi all'Assemblea, profilando un gemellaggio tra le due formazioni democratico-cristiane. Viene confermata inoltre l'alleanza programmatica e di Governo con il Popolo della Libert\u00e0.\nNasce la Fondazione \"Democratici Cristiani\".\nIn data 15 luglio 2010 la Democrazia Cristiana del sottosegretario Giuseppe Pizza, i Popolari Liberali del sottosegretario Carlo Giovanardi, l'Alleanza di Centro per la Libert\u00e0 dell'On. Francesco Pionati e la Democrazia Cristiana per le Autonomie del Ministro Gianfranco Rotondi hanno lanciato una fondazione, chiamata \"Democratici Cristiani\", che mira a raccogliere tutti i movimenti d'ispirazione democristiana che si rivedono nel progetto politico del presidente Silvio Berlusconi e del centro-destra, con l'obiettivo di presentare liste comuni gi\u00e0 dalle prossime elezioni amministrative della primavera 2011. Hanno dato la propria adesione al nuovo progetto politico anche i parlamentari nazionali Emerenzio Barbieri, Tomaso Zanoletti, Luigi Compagna, Francesco De Luca e il vicesindaco di Roma, Mauro Cutrufo.\nElezioni politiche 2013.\nIn occasione delle elezioni politiche del 2013 la DC candida tre suoi esponenti alla Camera dei Deputati nelle liste del PdL: il segretario Giuseppe Pizza nella \"circoscrizione Lazio 2\", Antonio Marotta nella \"circoscrizione Campania 1\" e Riccardo Gallo nella \"circoscrizione Sicilia 1\". Di questi tre candidati Marotta e Gallo verranno infine eletti, mentre il segretario Pizza risulter\u00e0 il primo dei non eletti nella \"circoscrizione Lazio 2\".\nIn Forza Italia.\nIl 23 novembre 2013, il segretario Giuseppe Pizza sostiene l'opportunit\u00e0 di confluire nella rinata Forza Italia di Silvio Berlusconi, alla quale \nsi iscrivono Gallo e Marotta.\nMartucci Segretario.\nIl segretario regionale del Piemonte e commissario della Liguria, Denis Martucci consigliere comunale e capogruppo a Torino contesta la pretesa confluenza del partito in Forza Italia, evidenziando come lo scioglimento o confluenza avrebbe dovuto essere deliberata dall'assemblea totalitaria degli iscritti riunita con le specifiche forme. Preso atto di essere rimasto il dirigente pi\u00f9 alto in grado convoca a mezzo Gazzetta Ufficiale il IV congresso nazionale a Torino nel 2015.\nIl congresso nomina all'unanimit\u00e0 Martucci Segretario Nazionale. Il 19 gennaio 2018 si \u00e8 tenuto il V congresso nazionale che ha rinnovato la fiducia al Segretario Nazionale incaricandolo di prendere parte alle elezioni politiche. Martucci ribadisce tutti i diritti conferiti dalla sentenza \"Manzo\" al partito, giudicato definitivo che non pu\u00f2 essere rimosso da soggetti estranei al giudizio e che pertanto garantisce solo alla Democrazia Cristiana l'utilizzo della denominazione (come anche riconosciuto dal Ministero dell'Interno nel deposito dei contrassegni 2018), mentre l'utilizzo dello ScudoCrociato \u00e8 soggetto alla preminenza dell'UDC quale soggetto temporaneamente presente in Parlamento.\nElezioni Politiche del 2018.\nPer la prima volta dal 2006, la Democrazia Cristiana in alleanza con i monarchici di Italia Reale - Stella e Corona, corre con proprio contrassegno alle elezioni politiche italiane del 2018 in Lombardia, Lazio, Friuli, Calabria, Molise e Basilicata.\nIdeologia.\nI suoi riferimenti valoriali sono naturalmente riconducibili al Cristianesimo democratico e alle figure di don Luigi Sturzo, Alcide De Gasperi, Amintore Fanfani e Mariano Rumor."}
{"id": "475449", "revid": "339392", "url": "https://it.wikipedia.org/wiki?curid=475449", "title": "Divizia A", "text": ""}
{"id": "475450", "revid": "339392", "url": "https://it.wikipedia.org/wiki?curid=475450", "title": "Nicolas de Lacaille", "text": ""}
{"id": "475451", "revid": "1745361", "url": "https://it.wikipedia.org/wiki?curid=475451", "title": "Psamate (figlia di Crotopo)", "text": "Psamate (, composto di , \u00absabbia, spiaggia\u00bb, e , \u00abdea\u00bb) era figlia di Crotopo, re di Argo, e concep\u00ec un figlio ad Apollo, Lino. Non va confusa con un'altra Psamate, che era una delle nereidi.\nIl mito.\nPausania riferisce che Apollo si innamor\u00f2 di Psamate e la rese gravida di Lino. Quando il bambino nacque, Psamate, temendo l'ira del padre, lo abbandon\u00f2 su una montagna. Dei mandriani al servizio di Crotopo raccolsero il bambino e lo allevarono; un giorno, per\u00f2, Lino fu sbranato dai cani pastori, lasciati incustoditi.\nIl dolore di Psamate alla notizia della morte del bimbo non sfuggi a Crotopo, che intu\u00ec la colpa della figlia e la condann\u00f2 a morte. \nApollo, addolorato e furioso per la morte di Lino e della sua amante, volle punire Crotopo, e invi\u00f2 ad Argo Pena (\u00abPunizione\u00bb), una creatura mostruosa che rapiva tutti i neonati del regno. Pena fu uccisa dall'eroe Corebo, ma subito sulla citt\u00e0 si abbatt\u00e9 un'implacabile pestilenza. Infine, Corebo chiese all'Oracolo di Delfi come estinguere la rabbia del dio. La Pizia gli ordin\u00f2 di prendere un tripode e di edificare un tempio ad Apollo nel luogo in cui gli sarebbe caduto di mano. Ci\u00f2 accadde sul monte Geran\u00eca, laddove Corebo costru\u00ec il tempio e in seguito fond\u00f2 la citt\u00e0 di Tripodisco."}
{"id": "475452", "revid": "71155", "url": "https://it.wikipedia.org/wiki?curid=475452", "title": "Sequestro Moro", "text": ""}
{"id": "475453", "revid": "3451947", "url": "https://it.wikipedia.org/wiki?curid=475453", "title": "Joseph J\u00e9r\u00f4me Lefran\u00e7ais de Lalande", "text": ""}
{"id": "475454", "revid": "3451992", "url": "https://it.wikipedia.org/wiki?curid=475454", "title": "Joseph J\u00e9r\u00f4me Le Fran\u00e7ois de Lalande", "text": ""}
{"id": "475466", "revid": "1718925", "url": "https://it.wikipedia.org/wiki?curid=475466", "title": "Kansas City", "text": ""}
{"id": "475467", "revid": "466539", "url": "https://it.wikipedia.org/wiki?curid=475467", "title": "The Entertainer", "text": "The Entertainer \u00e8 un brano musicale ragtime composto da Scott Joplin.\nStoria.\nPubblicato nel 1902, \"The Entertainer\" \u00e8 ritornato in vita negli anni Settanta nell'arrangiamento fatto da Marvin Hamlisch nel film \"La stangata\", vincitore del Premio Oscar alla miglior colonna sonora. Ironicamente, il brano di Joplin non era pi\u00f9 in voga negli anni trenta, l'epoca in cui il film \u00e8 ambientato. Il brano ha come strumento principale il flauto e il pianoforte di accompagnamento.\nIl brano segue la forma \"canonica\" del ragtime classico, formato da 4 temi musicali, secondo il seguente schema: AA-BB-A-CC-DD. Nel caso di \"The Entertainer\" A, B, e D sono in do maggiore, mentre C \u00e8 in fa maggiore.\nPubblicazione.\nIl copyright di \"The Entertainer\" venne registrato il 29 dicembre 1902, insieme a quello di altri due brani di Joplin, \"A Breeze from Alabama\" e \"Elite Syncopations\"; tutti e tre i pezzi furono pubblicati dalla John Stark &amp; Son di Saint Louis. Sulla copertina dello spartito originale \u00e8 raffigurato il disegno caricaturale di un nero vestito da ricco borghese come venivano raffigurati durante gli allora popolari minstrel show."}
{"id": "475469", "revid": "119282805", "url": "https://it.wikipedia.org/wiki?curid=475469", "title": "Esibizionismo", "text": "Con il termine esibizionismo si intendono varie forme di comportamento di un individuo che si discostano in modo pi\u00f9 o meno significativo da quanto normalmente rientra nella prassi comune: \nEsibizionismo - Protagonismo (aspetti comportamentali).\nRientrano in quest'area tutte le manifestazioni tendenti a mettere in mostra le proprie doti, le proprie capacit\u00e0, il proprio aspetto, o qualsiasi altro elemento possa risultare utile allo scopo di essere stimati o di raggiungere la notoriet\u00e0. Comportamenti pi\u00f9 o meno esibizionisti, in questo senso, sono comuni a molte persone pubbliche, sia in campo artistico che in quello culturale e politico.\nDevianza (aspetti medici e psicologici).\nIn medicina e in psicologia, indica il disturbo del comportamento sessuale inteso come bisogno ossessivo di denudarsi in pubblico e mostrare parti intime o i propri genitali.\nL'esibizionismo legato a comportamenti che coinvolgono pi\u00f9 direttamente i comportamenti sessuali, \u00e8 invece una forma di parafilia caratterizzata dalla ricerca dell'eccitazione mostrando il proprio corpo in pubblico.\nTale aspetto del comportamento, che riguarda la sfera sessuale, ha origine antiche. In passato era unito a momenti particolari della vita pubblica, come le Dionisie dell'antica Grecia, o i Saturnali, i Baccanali e i Lupercalia del periodo romano. Sino a noi \u00e8 arrivata la pratica del Carnevale che, unitamente all'uso della maschera, prevede talvolta anche l'esibizione del corpo nudo o seminudo, come nel famoso Carnevale di Rio de Janeiro.\nL'esibizionismo, inteso come pratica individuale in luogo pubblico e riferito alle manifestazioni pi\u00f9 plateali, riguarda una parte minoritaria delle persone in et\u00e0 adulta.\nRecentemente tale pratica ha conosciuto una notevole diffusione a seguito dello sviluppo di videocamere ad uso amatoriale e della fotografia digitale. A questi supporti \u00e8 stata poi combinata, in particolare dagli anni novanta in avanti, la distribuzione telematica delle immagini e dei filmati mediante Internet, con l'effetto di consentire ad un gran numero di persone di uscire da una cerchia ristretta e di esibire i propri corpi ed i propri atti intimi di fronte a una platea virtualmente mondiale. La possibilit\u00e0 di anonimato, in questo caso, ha amplificato il fenomeno, rendendo possibile la nascita di vere e proprie comunit\u00e0 virtuali di esibizionisti e, quindi, di \"guardoni\" (vedi voyeurismo).\nAltri aspetti importanti.\nEsibizioni del proprio corpo nudo (indicate erroneamente come esibizionismo) possono anche non rientrare nei due tipi precedenti. Ad esempio, le manifestazioni di protesta per motivi politici o sociali, che hanno lo scopo di richiamare l'attenzione dell'opinione pubblica su alcuni temi di carattere ambientalista, sindacale o altro, possono sfruttare l'interesse che desta il corpo nudo di persone famose o comuni, per scopi che esulano dal desiderio di mettersi in mostra personalmente o di ricevere/suscitare una qualche forma di piacere sessuale."}
{"id": "475472", "revid": "399", "url": "https://it.wikipedia.org/wiki?curid=475472", "title": "Coloma", "text": ""}
{"id": "475474", "revid": "3452266", "url": "https://it.wikipedia.org/wiki?curid=475474", "title": "\u00c9douard Albert Roche", "text": ""}
{"id": "475475", "revid": "88740", "url": "https://it.wikipedia.org/wiki?curid=475475", "title": "Pasadena", "text": "Pasadena pu\u00f2 riferirsi a:"}
{"id": "475477", "revid": "339392", "url": "https://it.wikipedia.org/wiki?curid=475477", "title": "San Giovanni Battista de la Salle", "text": ""}
{"id": "475478", "revid": "19812", "url": "https://it.wikipedia.org/wiki?curid=475478", "title": "Decorator pattern", "text": ""}
{"id": "475480", "revid": "287204", "url": "https://it.wikipedia.org/wiki?curid=475480", "title": "Edouard Stephan", "text": ""}
{"id": "475481", "revid": "88740", "url": "https://it.wikipedia.org/wiki?curid=475481", "title": "Waterbury", "text": "Waterbury \u00e8 il nome di diversi centri degli Stati Uniti d'America:"}
{"id": "475484", "revid": "125103977", "url": "https://it.wikipedia.org/wiki?curid=475484", "title": "DiskImageMounter", "text": "DiskImageMounter \u00e8 un'utility sviluppata da Apple Inc. che monta le immagini disco in macOS, dalla versione Mac OS X Panther. DiskImageMounter funziona lanciando un demone per gestire l'immagine disco o contattando un d\u00e6mon gi\u00e0 in esecuzione per montare l'immagine disco.\nCome Utility Compressione, non dispone di una GUI quando si avvia. La sola GUI che visualizza \u00e8 una finestra con una barra di avanzamento ed alcune opzioni o un messaggio di errore quando non pu\u00f2 montare l'immagine disco.\nDalla versione di macOS 10.7, Apple ha rimosso il supporto per l'apertura dei file .img (solo NDIF), .smi, .dc42 e .dart.\nFormati di immagine disco supportati.\nDiskImageMounter supporta i seguenti formati di immagine disco:"}
{"id": "475486", "revid": "1574531", "url": "https://it.wikipedia.org/wiki?curid=475486", "title": "Citt\u00e0 degli Stati Uniti d'America", "text": "Lista delle citt\u00e0 degli Stati Uniti d'America.\nLista delle citt\u00e0 in ordine alfabetico.\nSono indicate in grassetto le capitali dei singoli stati.\nTerritori non incorporati.\nSono indicate in grassetto le capitali territoriali."}
{"id": "475487", "revid": "1318658", "url": "https://it.wikipedia.org/wiki?curid=475487", "title": "Ragni (disambigua)", "text": "Ragni (plurale di ragno) pu\u00f2 riferirsi a:"}
{"id": "475490", "revid": "3452413", "url": "https://it.wikipedia.org/wiki?curid=475490", "title": "Armate bianche", "text": ""}
{"id": "475491", "revid": "396099", "url": "https://it.wikipedia.org/wiki?curid=475491", "title": "Collusione", "text": "La collusione \u00e8 un accordo fraudolento stipulato tra varie parti, al fine di ottenere reciproci vantaggi. Il termine viene utilizzato in diritto per riferirsi ad accordi illeciti.\nQuando diverse imprese stipulano tale accordo, detto \"accordo collusivo\", esse formano un cartello. Tale \u00e8 ad esempio l'Organizzazione dei Paesi esportatori di petrolio, o altri casi di accordi tra compagnie multinazionali del settore alimentare. Esso \u00e8 nella maggior parte dei casi di tipo tacito (collusione tacita): le imprese cessano di farsi concorrenza sul prezzo al fine di massimizzare il profitto incrementando la leva della produttivit\u00e0 o della ricerca e sviluppo di nuovi prodotti/servizi.\nLa collusione nella microeconomia.\nNella microeconomia, quando nel mercato opera un elevato numero di aziende, ognuna delle quali per\u00f2 non ha un effetto trascurabile sul prezzo, si utilizza il termine oligopolio, scenario in cui i concorrenti possono intraprendere varie strategie, competendo (eventualit\u00e0 esaminata da modelli come il duopolio di Cournot o il duopolio di Stackelberg) o cooperando nella formazione di un cartello, ovvero di un accordo per stabilire il livello di \"output\" e di prezzo pi\u00f9 conveniente ai fini della massimizzazione del profitto, che poi provvederanno a dividersi.\nPer comprendere gli effetti di questo comportamento si pu\u00f2 analizzare una situazione semplificata, nella quale due aziende (duopolio) producono lo stesso identico prodotto. formula_1 \u00e8 la funzione di domanda inversa, che mostra la relazione tra il livello di \"output\" formula_2 immesso sul mercato dalle due imprese e il prezzo formula_3 con cui pu\u00f2 essere venduto. La somma dei ricavi delle due imprese \u00e8 uguale alla moltiplicazione tra il prezzo e la somma degli \"output\" formula_4. I profitti complessivi si calcolano con la differenza tra i ricavi e il costo sostenuto dalle due imprese per produrre quel livello di \"output\" (formula_5 e formula_6).\nformula_7\nOvviamente i due produttori presi in esame hanno intenzione di massimizzare il profitto del cartello e devono pertanto scegliere quale sia la quantit\u00e0 opportuna di \"output\" da produrre. Per trovare il punto di massimo profitto, \u00e8 necessario applicare il teorema di Fermat sui punti stazionari per le funzioni a pi\u00f9 variabili e porre la derivate parziali del profitto complessivo del cartello uguali a 0. Per farlo, bisogna ricordare che la derivata prima della funzione costo di un'azienda \u00e8 uguale alla funzione costi marginali formula_8.\nformula_9\nformula_10formula_11formula_12\nformula_10formula_14formula_15\nSi pu\u00f2 constatare che il punto di massimo profitto \u00e8 raggiunto dalle due imprese quando i costi marginali di entrambe sono uguali tra di loro, visto che i ricavi marginali (primi membri delle due equazioni finali) sono uguali. Ci\u00f2 dimostra che, se una delle due aziende ha, a parit\u00e0 di \"output\", costi marginali superiori, sar\u00e0 costretta in questo scenario a produrre un livello di \"output\" inferiore.\nIl vero problema dei cartelli \u00e8 la ragionevole tentazione delle aziende di violare gli accordi stipulati producendo una quantit\u00e0 superiore a quella stabilita, tentazione che pu\u00f2 essere inoltre rafforzata dal sospetto che anche l\u2019altra azienda stia assumendo lo stesso comportamento ingannevole. Del resto si pu\u00f2 dimostrare con la stessa funzione di profitto dell'impresa 1 formula_16 che aumentare il proprio output conviene sempre a queste condizioni. Infatti la derivata prima della funzione profitto dell'impresa 1 rispetto alla variabile output y \u00e8 positiva.\nformula_17\nformula_18\nLa derivata di formula_16 \u00e8 uguale alla derivata parziale di formula_20 per formula_21 meno il prodotto tra formula_22 e la derivata del prezzo, quindi\nformula_23formula_24\nVisto che la curva di domanda di mercato \u00e8 decrescente e dunque la derivata del prezzo, che ne rappresenta l\u2019inclinazione, \u00e8 negativa e l\"'output\" dell'impresa 2 \u00e8 certamente positivo, la derivata prima della funzione profitto \u00e8 positiva, quindi all'azienda 1 conviene aumentare il suo \"output\", anche se ci\u00f2 viola le regole del cartello. Fatte queste considerazioni, appare evidente che, per evitare questa eventualit\u00e0, \u00e8 necessario controllare l'operato delle imprese che partecipano al cartello ed escogitare dei deterrenti per indurle a non aumentare fraudolentemente il loro \"output\"."}
{"id": "475492", "revid": "123357155", "url": "https://it.wikipedia.org/wiki?curid=475492", "title": "Kansas City (Missouri)", "text": "Kansas City \u00e8 un comune (\"city\") degli Stati Uniti d'America che si trova tra le contee di Jackson, Clay, Platte, e Cass, nello Stato del Missouri. La popolazione era di persone al censimento del 2018, il che la rende la citt\u00e0 pi\u00f9 popolosa dello stato e la trentasettesima citt\u00e0 pi\u00f9 popolosa della federazione. Fa parte dell'area metropolitana di Kansas City. Le oltre duecento fontane presenti a Kansas City hanno valso alla citt\u00e0 l'appellativo di \"City of Fountains\". Tale caratteristica farebbe di Kansas City la seconda citt\u00e0 al mondo per numero di fontane dietro Roma.\nGeografia fisica.\nNon deve essere confusa con l'altra omonima citt\u00e0 che si trova in Kansas al di l\u00e0 del confine statale, con la quale contribuisce comunque a formare un'unica area metropolitana. Comprende parti delle contee di Jackson, Clay, Cass e Platte.\nAnche se \u00e8 il centro pi\u00f9 grande della contea di Jackson, capoluogo della stessa \u00e8 il sobborgo di Independence. Si trova nel punto in cui il fiume Kansas si getta nel Missouri ed \u00e8 sul confine tra Missouri e Kansas, oltre il quale sorge l'altra citt\u00e0 con lo stesso nome. \u00c8 unita, infatti, all'omonima citt\u00e0 del Kansas da tre ponti ferroviari e due stradali.\nSociet\u00e0.\nEvoluzione demografica.\nSecondo il censimento del 2010, vi risiedevano persone.\nSecondo i dati del 2018, Kansas City aveva 491 918 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 59,2% di bianchi, il 29,9% di afroamericani, lo 0,5% di nativi americani, il 2,5% di asiatici, lo 0,2% di oceaniani, il 4,5% di altre etnie, e il 3,2% di due o pi\u00f9 etnie. Ispanici o latinos di qualunque etnia erano il 10,0% della popolazione.\nInfrastrutture e trasporti.\nMobilit\u00e0 urbana.\nI quartieri di Downtown e Crossroads sono serviti da una linea tranviaria con 10 stazioni.\nStrutture commerciali.\nAlla periferia nord-est della citt\u00e0 \u00e8 presente uno dei pi\u00f9 grandi insediamenti commerciali sotterranei denominato SubTropolis. \nAeroporti.\nLa citt\u00e0 \u00e8 servita dall'Aeroporto Internazionale di Kansas City.\nSport.\nLa citt\u00e0 \u00e8 rappresentata in 2 delle principali leghe professionistiche statunitensi:"}
{"id": "475495", "revid": "124643640", "url": "https://it.wikipedia.org/wiki?curid=475495", "title": "Corrente a getto", "text": "In meteorologia una corrente a getto (in inglese jet stream) \u00e8 un veloce flusso d'aria canalizzato, localizzato nell'atmosfera terrestre generalmente appena sotto la tropopausa e lungo i confini tra masse d'aria con significativi gradienti termici orizzontali.\nStoria.\nLe prime indicazioni sulla presenza di forti venti in quota risalgono al 1904, quando Napier Shaw basandosi essenzialmente su dati di analisi al suolo e su rilevamenti dei venti fino a 4\u00a0km di altitudine, not\u00f2 un incremento di intensit\u00e0 fino a una velocit\u00e0 di 50 kn intorno a questa quota. Successivamente furono registrati venti fino a 95 kn alla quota di 10\u00a0km sulla verticale di Pavia. A seguito di queste osservazioni nel 1911, William Henry Dines ipotizz\u00f2 che a una certa altitudine dovevano essere presenti venti di forte intensit\u00e0 tra zone cicloniche e anticicloniche, a causa della forte baroclinicit\u00e0 presente. Lo sviluppo dei sondaggi atmosferici e delle reti di stazioni meteorologiche conferm\u00f2 la loro esistenza e soltanto dopo la seconda guerra mondiale, con l'avvento dell'aviazione commerciale, fu approfondita la loro conoscenza.\nDescrizione.\nLa corrente a getto \u00e8 un fiume di aria che scorre principalmente da ovest verso est in entrambi gli emisferi per diverse migliaia di chilometri, con una sezione trasversale relativamente piccola, 60\u2013120\u00a0km di larghezza per 6\u20138\u00a0km d'altezza, e una velocit\u00e0 a partire da 150\u00a0km/h fino a oltre 360\u00a0km/h. Per definizione la zona dove la temperatura e l'intensit\u00e0 del vento rimangono costanti \u00e8 chiamata nucleo del getto, o core. Esistono due principali tipologie di corrente a getto, la prima nota come corrente a getto polare \u00e8 associata alla cella polare e subisce le sue stesse variazioni geografiche stagionali, tra i 30\u00b0 di latitudine in inverno e 50\u00b0 in estate, mentre la seconda chiamata corrente a getto subtropicale, si sposta stagionalmente tra i 20\u00b0 e i 50\u00b0 di latitudine ed \u00e8 pi\u00f9 persistente rispetto alla prima. Una terza forma, nota come corrente a getto equatoriale od orientale, \u00e8 presente soltanto durante l'estate boreale, ha direzione opposta alle altre, ovvero da est verso ovest, ed \u00e8 posizionata generalmente tra l'equatore e i 20\u00b0N di latitudine sul Continente africano e l'oceano Indiano. Il nome di questo fenomeno sarebbe stato coniato dal meteorologo svedese Carl-Gustav Arvid Rossby.\nGenesi.\nLa formazione di questi enormi flussi d'aria viene spiegata e trattata separatamente per ogni tipo di corrente a getto, considerando prima di tutto gli aspetti termodinamici.\nCorrente a getto polare -PFJ-.\nIl contatto di una massa d'aria molto fredda delle alte latitudini, denominata cella polare, con le masse d'aria pi\u00f9 calde delle medie latitudini, provoca una significativa differenza di temperatura e di pressione che favorisce uno spostamento di flussi d'aria verso le zone di convergenza alle quote prossime alla tropopausa, che vengono deviati dalla Forza di Coriolis verso oriente e tendono a scorrere lungo la superficie di contatto tra le due masse d'aria. Se infatti in superficie il fronte polare pi\u00f9 freddo e denso tende a muoversi verso la massa d'aria pi\u00f9 calda, questa configurazione termica e barica gradualmente si inverte con la quota fino al livello della tropopausa del fronte polare stesso dove il gradiente termico verticale tende ad azzerarsi, contro quella adiacente della massa d'aria calda, che avendo una tropopausa pi\u00f9 elevata, continua a diminuire con la quota. \nTale spostamento, privo di qualsiasi influenza dall'attrito con il suolo, si intensifica lungo il confine delle masse d'aria e, nel caso in cui il gradiente termico orizzontale \u00e8 significativo, pu\u00f2 penetrare nella stratosfera della cella polare, generando una frattura della tropopausa. La compressione di questa massa d'aria sviluppa forti gradienti orizzontali del vento lungo la superficie di contatto, e forti gradienti verticali tra il getto e la tropopausa dell'aria calda. Tale comportamento pu\u00f2 essere dimostrato teoricamente dal vento termico. Infatti l'avvezione d'aria fredda produce una rotazione in quota della direzione del vento in senso antiorario, disponendosi quindi parallelamente alla linea del fronte stesso che avanza e generalmente con la sua proiezione al suolo alla sinistra di quest'ultimo.\nAspetto.\nCome si \u00e8 detto essa segue l'avanzamento della cella polare verso latitudini pi\u00f9 basse e ne rimarca pi\u00f9 o meno la sua linea frontale. Pertanto questa corrente a getto ha un aspetto notevolmente ondulato, generando promontori e saccature rispettando grosso modo la disposizione delle onde di Rossby. Questo continuo percorso sinuoso ne provoca discontinuit\u00e0 nell'intensit\u00e0 del vento, particolarmente quando disponendosi lungo i meridiani non riceve pi\u00f9 spinta aggiuntiva dalla Forza di Coriolis.\nCorrente a getto subtropicale -STJ-.\nQuesto tipo di corrente a getto, situata lungo la zona di contatto tra le celle di Hadley e di Ferrel, ovvero tra i 20\u00b0 e i 30\u00b0 di latitudine in entrambi gli emisferi ha un andamento pi\u00f9 stabile, persistente e lineare rispetto alla precedente e praticamente attraversa tutto il pianeta da ovest verso est. La sua esistenza \u00e8 inclusa nei movimenti previsti dal modello di circolazione generale dell'atmosfera e pu\u00f2 essere dedotta applicando a essi semplici principi di fisica, in particolare la legge di conservazione della quantit\u00e0 di moto. Infatti osservando il moto circolatorio della prima cella si pu\u00f2 notare che le masse d'aria che si sollevano per riscaldamento all'equatore tendono a muoversi in quota verso nord, attratte dai movimenti discendenti che contemporaneamente si stanno generando lungo la fascia delle alte pressioni delle medie latitudini. \nDurante questo spostamento tuttavia queste masse d'aria, le quali inizialmente avevano una quantit\u00e0 di moto direttamente proporzionale alla velocit\u00e0 di rotazione planetaria lungo l'equatore, si spostano verso latitudini che hanno una velocit\u00e0 di rotazione sempre minore, trovandosi quindi sempre pi\u00f9 in anticipo rispetto alla rotazione terrestre. Teoricamente una particella d'aria in condizioni di isolamento che avesse una velocit\u00e0 iniziale di circa 465\u00a0m/s all'equatore, conservando la sua quantit\u00e0 di moto si ritroverebbe a sorvolare a una latitudine di 30\u00b0 la superficie terrestre che sta ruotando a una velocit\u00e0 di circa 402\u00a0m/s, con una differenza relativa quindi pari a 63\u00a0m/s, equivalenti a 227\u00a0km/h. In realt\u00e0 questi valori sono molto variabili anche a causa delle interazioni delle forze termodinamiche generate dalle variazioni termiche e bariche che si verificano tra le due celle, sebbene non cos\u00ec rilevanti come quelle che intercorrono tra la cella polare e la cella delle medie latitudini.\nAspetto.\nDifferentemente dalla precedente, questo getto mantiene un andamento piuttosto lineare, con leggere variazioni di direzione dovute principalmente alla presenza dei rilievi montuosi, e con l'intensit\u00e0 legata ai periodi stagionali, con il getto dell'emisfero settentrionale pi\u00f9 forte durante l'estate boreale e viceversa. La sua localizzazione \u00e8 facilmente osservabile nelle immagini satellitari dalla caratteristica presenza di una consistente banda nuvolosa, formata da nubi caratteristiche quali cirri molto veloci con lunghi filamenti, cirrocumuli allineati in banchi, altocumuli lenticolari e spessi, altocumuli a onde a banchi paralleli, perpendicolari al flusso dell'aria chiamati \"fingers\". Si pu\u00f2 notare inoltre alla sinistra del getto nel suo lato freddo una vasta area priva completamente di umidit\u00e0, laddove presumibilmente sono in atto i forti movimenti discendenti associati alla zona di convergenza.\nCorrente a getto orientale -TEJ-.\nQuest'ultima corrente a getto ha uno sviluppo strettamente stagionale ed \u00e8 direttamente correlata al fenomeno del monsone estivo. Infatti la vasta depressione generata dal forte surriscaldamento delle regioni desertiche dell'Asia centrale provoca una circolazione zonale con le masse d'aria sovrastanti le zone dell'oceano indiano relativamente pi\u00f9 fredde. Questa colonna d'aria riscaldata e sollevata, raggiunta la quota della tropopausa tende a spostarsi nuovamente verso le latitudini pi\u00f9 meridionali dell'oceano Indiano, attratta dalla subsidenza che si sta contemporaneamente generando sopra il mare. Questo spostamento in quota, esattamente l'opposto di quello che avviene al suolo, tende ad assumere un movimento da est verso ovest, seguendo la configurazione isobarica degli alti livelli. Questo flusso d'aria \u00e8 solitamente meno intenso rispetto alle altre correnti a getto ma si pu\u00f2 trovare a quote molto pi\u00f9 elevate.\nAltri tipi di corrente a getto.\nCorrente a getto polare notturna.\nUnico getto localizzato nell'alta atmosfera, si forma in prossimit\u00e0 della stratopausa a una quota di circa 25\u00a0km sopra le regioni polari durante i mesi invernali. Circonda completamente il vortice polare, la sua direzione \u00e8 occidentale e si genera a causa dei forti gradienti termici durante la notte invernale, lunga sei mesi. Pu\u00f2 raggiungere una velocit\u00e0 massima di 160\u00a0km/h. Sebbene non direttamente coinvolto nello sviluppo dei fenomeni climatici, questo flusso \u00e8 di notevole importanza perch\u00e9 blocca il mescolamento tra aria dentro e fuori il vortice polare durante l'inverno, cosicch\u00e9 l'aria ricca di ozono delle medie latitudini non pu\u00f2 essere trasferita alle regioni polari, lasciandole povere di questo gas.\nCorrenti a getto dei bassi livelli -LLJ-.\nAbbastanza comuni nei bassi e medi livelli dell'atmosfera, ovvero tra i 1 000 e i 4 500 metri di altitudine, la loro genesi \u00e8 strettamente stagionale ed \u00e8 provocata dall'instaurarsi di forti inversioni nel gradiente termico orizzontale tipico.\nCorrente a getto dei bassi livelli africana -AEJ-.\n\u00c8 un getto con direzione da est che si forma durante l'estate boreale sopra l'Africa tropicale con velocit\u00e0 massima di 10\u201325\u00a0m/s, localizzato tra le quote isobariche di 700 e 600\u00a0hPa. L'esistenza di questo getto \u00e8 associata con l'improvvisa inversione nel gradiente termico orizzontale tipico sul continente africano durante l'estate. Sopra il Sahara si genera uno strato d'aria secco e sabbioso, una evidente anomalia termica che \u00e8 pi\u00f9 a nord di uno strato d'aria relativamente pi\u00f9 freddo vicino all'equatore. Cos\u00ec un forte flusso geostrofico orientale si sviluppa in risposta al significativo gradiente termico e umido presente tra il golfo di Guinea e il Sahara. Un corrispondente ma pi\u00f9 debole getto si sviluppa in prossimit\u00e0 del livello isobarico di 700\u00a0hPa nell'Africa meridionale tra settembre e ottobre in risposta al riscaldamento delle regioni desertiche dell'Africa sud-occidentale.\nCorrente a getto somala.\n\u00c8 una corrente con direzione da sud-ovest localizzata lungo le coste centro-orientali dell'Africa, con velocit\u00e0 massima a 850\u00a0hPa che alimenta il monsone estivo di umidit\u00e0. Si forma durante l'estate boreale sopra il Canale del Mozambico e lungo le coste della Somalia. Il getto \u00e8 pi\u00f9 intenso da giugno ad agosto con una velocit\u00e0 massima media mensile di 18\u00a0m/s sebbene possa raggiungere picchi quotidiani di 50\u00a0m/s.\nInfluenze meteorologiche e climatiche.\nLe correnti a getto aiutano a mantenere un bilancio calorico attraverso scambi di masse d'aria. La corrente a getto polare influenza le perturbazioni delle medie latitudini. Influenzano il percorso dei sistemi ciclonici temperati. La corrente a getto subtropicale e quella orientale influenzano la struttura dei monsoni.\nTurbolenza in aria chiara -CAT-.\nAlle correnti a getto sono associati intensi gradienti verticali e orizzontali del vento. Se questi strati d'aria che scorrono tra loro a velocit\u00e0 differenti possiedono caratteristiche fisiche differenti come densit\u00e0 e temperatura, lungo la superficie di contatto si generano una serie di ondulazioni o rotori, note come onde di gravit\u00e0, in maniera molto simile a quanto si verifica quando il vento scorrendo sulla superficie dell'acqua genera le onde. Queste condizioni sono pi\u00f9 marcate sopra il getto stesso, davanti a esso a quote pi\u00f9 basse e sul lato pi\u00f9 freddo del suo nucleo. Essendo questo tipo di turbolenza percepibile soltanto fuori dalle nubi, viene comunemente denominata turbolenza in aria chiara o serena. La turbolenza diventa inoltre pi\u00f9 intensa nelle marcate saccature dei livelli superiori, dove si verificano repentine variazioni nella direzione e intensit\u00e0 del vento.\nVariabilit\u00e0 delle correnti a getto.\nLa posizione delle correnti a getto cambia drasticamente durante i periodi di attivit\u00e0 dell'ENSO in risposta alle anomalie della temperatura della superficie degli oceani e alla mutata circolazione atmosferica dell'oceano pacifico tropicale. Il risultato \u00e8 un marcato cambiamento nella ciclogenesi, nei movimenti delle perturbazioni e nelle anomalie dei valori globali di temperatura e di piovosit\u00e0. Infatti durante l'inverno in cui \u00e8 presente El Ni\u00f1o, la corrente a getto subtropicale si estende attraverso il Pacifico centrale e orientale e tende a essere pi\u00f9 intensa. Ci\u00f2 provoca un movimento pi\u00f9 meridionale dei cicloni delle medie latitudini. Prevalgono quindi condizioni di aria pi\u00f9 fredda e umida nelle zone tropicali e aria pi\u00f9 calda e secca del normale alle medie latitudini.\nEffetti sul traffico aereo.\nLa presenza delle correnti a getto assume un importante ruolo nella pianificazione delle rotte aeree commerciali. Il suo andamento da ovest verso est rende pi\u00f9 rapide le traversate atlantiche dal continente americano verso l'Europa e dall'Europa verso l'estremo oriente. Tuttavia, uno dei fenomeni legati a essa, ovvero la turbolenza in aria chiara, riveste un ruolo importante nella sicurezza del volo tale da essere considerata come uno dei fenomeni pi\u00f9 pericolosi.\nNon essendo associata a nessun tipo di nube e quindi non rivelabile dal radar meteo di bordo, la previsione della sua presenza lungo la rotta \u00e8 di rilevanza notevole, essendo gli effetti prodotti potenzialmente dannosi sia per l'aeromobile sia per gli stessi passeggeri. Per questo motivo le autorit\u00e0 aeronautiche, tramite i servizi meteorologici locali, forniscono accurate informazioni sulla prevista localizzazione di tali zone, sia attraverso carte del tempo significativo sia con messaggi codificati di tipo SIGMET. Solitamente \u00e8 possibile stabilire l'intensit\u00e0 della turbolenza prevista e valutarne le possibili conseguenze."}
{"id": "475500", "revid": "125152361", "url": "https://it.wikipedia.org/wiki?curid=475500", "title": "La dodicesima notte", "text": "La dodicesima notte, o quel che volete () \u00e8 una commedia in cinque atti, scritta in prosimetro da William Shakespeare tra il 1599 e il 1601 e pubblicata postuma nel First Folio del 1623.\nIl titolo allude alla festa della dodicesima notte (corrispondente all'Epifania) chiamata in questo modo per il numero dei giorni che trascorrono dal Natale fino alla festivit\u00e0. \nFu rappresentata con certezza il 2 febbraio 1602 al Middle Temple Hall, ma \u00e8 stato ipotizzato che la prima assoluta sia avvenuta l'anno precedente proprio il giorno dell'Epifania, il 6 gennaio 1601. Le sue origini letterarie derivano da \"Gl'ingannati\", una commedia italiana allestita a Siena dall'Accademia degli Intronati nel 1531.\nAmbientata nell'antica regione balcanica dell'Illiria, racconta una storia di amori e inganni, nella quale i gemelli Viola e Sebastian, a seguito di un naufragio, si trovano a conoscere il Duca Orsino e la dama Olivia. Orsino ama Olivia che ne ignora la corte, ma quando si trova davanti al messaggero di Orsino (la giovane Viola che dopo la perdita del fratello si \u00e8 camuffata da uomo per entrare al servizio del Duca), se ne innamora, scatenando una serie di eventi e imprevisti che condurranno al lieto fine.\nUna sottotrama, importante ai fini dello svolgimento della trama, vede protagonisti i personaggi che popolano la corte di Olivia: il giullare Feste, il maggiordomo Malvolio, la cameriera Maria, lo zio Sir Toby, il servo Fabian e Sir Andrew Aguecheek. Il maggiordomo Malvolio viene beffato dagli altri cinque che, falsificando una lettera, gli fanno credere di essere oggetto di attenzioni da parte della padrona Olivia.\nIl metro utilizzato \u00e8 il pentametro giambico, sciolto o rimato, misto a prosa: pi\u00f9 di met\u00e0 della commedia \u00e8 scritta in prosa. Le scene drammatiche sono in versi, mentre le scene comiche sono in prosa; i personaggi di alto livello parlano in versi, mentre i personaggi di basso livello parlano in prosa.\n\"La dodicesima notte\", come tutte le commedie pi\u00f9 note di Shakespeare, ha riscosso successo anche nelle epoche successive, e la sua storia viene tuttora rappresentata e adattata in forma teatrale e cinematografica.\nTrama.\nLa commedia si svolge in Illiria, antica regione dei Balcani occidentali a ridosso della costa sud del mare Adriatico, intesa da Shakespeare come un'ambientazione esotica, di pura fantasia. Le prime tre scene introducono ai luoghi e ai personaggi principali dell'opera, con l'eccezione di Olivia, che compare solo nella quinta scena.\nIl primo atto si apre alla corte del Duca Orsino, nobile gentiluomo d'Illiria, che lamenta il suo amore non corrisposto per la bella Olivia, gentildonna che ha deciso di non concedersi a nessun uomo per sette anni al fine di onorare il lutto per il fratello morto. Inutilmente Orsino manda messaggeri al palazzo della donna: essi non vengono neppure ricevuti.\nContemporaneamente, sulla costa, la protagonista femminile Viola ha fatto naufragio, e crede che suo fratello gemello Sebastian sia morto. Interrogando il capitano del bastimento naufragato, viene informata del luogo dove si trova e delle vicende di Orsino e Olivia. Viola decide allora di travestirsi da ragazzo, essendo molto abile in questo poich\u00e9 da bambina pi\u00f9 volte si era divertita a imitare il fratello, e credendo pi\u00f9 sicura la sua posizione come uomo anzich\u00e9 donna, prende servizio da Orsino, come paggio, con il nome di Cesario.\nIn casa di Olivia, nel frattempo, il chiassoso zio della ragazza, Sir Toby Belch, intrattenendosi con la cameriera Maria, tesse le lodi del suo compare di bevute Sir Andrew Aguecheek, pretendente alla mano della giovane. Maria lo descrive invece come un perfetto beota e ubriacone, e quando Sir Andrew entra in scena non disattende le aspettative, dimostrandosi tardo e di spirito poco pronto.\nLa quarta scena del primo atto inaugura la prima sequenza della commedia (da I, iv a II, iii), della durata di un giorno, dal mattino a notte inoltrata.\nNel palazzo del duca, Orsino incarica Cesario (Viola) di recarsi da Olivia per l'ennesimo messaggio d'amore. A parte, Viola lamenta quanto ingrato sia il compito affidatole, facendoci intendere l'amore che nutre per Orsino.\nLa scena si sposta a casa di Olivia, dove Maria sgrida il giullare Feste per essersi assentato a lungo da palazzo. Sopraggiunti Malvolio e la contessa, entrambi interrogano il \"matto\". Questi offre una esibizione verbale condita da \"nonsense\" e ragionamenti non privi di sferzante saggezza, dimostrando infine di non essere lui la \"testa matta\" bens\u00ec la stessa Olivia.\nAll'arrivo di Viola, Maria avverte la padrona della presenza di un giovane, frattanto intrattenuto da Sir Toby. Olivia \u00e8 decisa a non ricevere alcun messo, e incarica Malvolio di scacciarlo. Tuttavia, dopo le ferme insistenze di Viola, Olivia, munitasi di velo per celarsi il volto, lo riceve. Nei panni di Cesario, la giovane si dimostra cos\u00ec suadente e di nobile portamento da far innamorare la contessa, pur non avendone l'intenzione.\nAl termine dell'incontro Cesario (Viola) se ne va con la promessa di tornare per riferire la reazione del Duca Orsino, e inoltre Olivia inventa uno stratagemma per poter rivelare i suoi sentimenti al giovane, senza che altri vengano a saperlo: affida a Malvolio un suo anello, che sostiene di avere avuto in pegno da Cesario per conto di Orsino, e gli ordina di restituirlo al paggio.\nIl secondo atto si apre sulla riva del mare dove fanno il loro ingresso in scena Sebastian, il gemello di Viola, fino a quel momento fattosi chiamare Roderigo, e il capitano Antonio, il quale mostra di nutrire per lui un profondo attaccamento. Sebastian, crucciato dalla presunta morte della sorella che crede annegata, \u00e8 deciso a recarsi alla corte di Orsino. Antonio, nonostante i nemici che l'uomo sostiene di avere l\u00ec, promette di raggiungerlo in seguito.\nMalvolio frattanto ha raggiunto Cesario in strada e gli ha consegnato in malo modo l'anello. Viola, dopo lo stupore iniziale, intuisce trattarsi di un dono, e comprende le reali intenzioni di Olivia. Cantando la vulnerabilit\u00e0 del cuore femminile, torna verso la corte del duca.\nAlla corte di Olivia, seguono altri intrighi: Malvolio \u00e8 protagonista delle trame burlesche di Maria, di Sir Toby e di Sir Andrew alla presenza del buffone Feste: dopo l'ennesima presa di posizione del maggiordomo che redarguisce Sir Toby del suo comportamento dissoluto, viene architettato alle sue spalle un piano per farlo sfigurare agli occhi di Olivia. Maria, che \u00e8 capace di imitare la calligrafia della padrona, stiler\u00e0 una missiva contenente allusioni amorose all'uomo per trarlo in inganno e renderlo protagonista di una clamorosa beffa.\nLa seconda giornata (da II, iv a IV, i) dura dalla mattina al tramonto ed \u00e8 la parte pi\u00f9 estesa della commedia.\nNel suo palazzo, Orsino, non ancora rassegnatosi ai rifiuti di Olivia, dialoga sulla natura dell'amore con Cesario, il servo Curio e Feste, il quale intona canzoni d'amore su richiesta del duca. Viola viene nuovamente incaricata di recarsi da Olivia per conto dell'uomo e a nulla valgono i tentativi della giovane di dissuaderlo. Per allusioni, tenta di esprimere i suoi sentimenti per il duca, fingendo siano diretti a una donna in tutto simile a Orsino, provocando solo l'ignaro commento di quest'ultimo, che lo invita a dirigere le sue attenzioni a una donna giovane e non a una matura.\nNel mentre Sir Toby, Sir Andrew e Fabian attendono da Maria notizie sullo svolgimento della beffa: la donna, concitata dall'aver appena stilato la falsa lettera diretta a Malvolio, informa di averla lasciata in bella vista nel viale che l'uomo a breve percorrer\u00e0. Nascostasi la cricca, Malvolio trova la lettera che, con allusioni indirette, gli fa credere di essere oggetto delle mire amorose di Olivia. Seguendo le indicazione riportate sulla missiva, Malvolio corre a indossare calze gialle e giarrettiere incrociate che crede amate dalla donna, ignorando invece che, in realt\u00e0, ad ella sono invise.\nIl terzo atto vede il ritorno di Cesario alla corte della giovane Olivia, dove incontra Feste, il buffone, che lo annuncia alla contessa. Rimasta sola con Olivia, Viola ne subisce il corteggiamento. Toby, Andrew e Fabian, assistono e commentano la scena: Andrew, pretendente di Olivia, \u00e8 particolarmente furibondo per le attenzioni che la donna riserva al giovane paggio e viene spinto dai due a sfidarlo a duello. L'azione per\u00f2 \u00e8 interrotta da Maria che annuncia la vestizione di Malvolio secondo quanto scritto nella falsa missiva.\nSulla strada intrapresa da Sebastian per arrivare da Orsino, il giovane si separa da Antonio il quale, nonostante riveli aver combattuto contro il duca in una precedente battaglia navale sottraendogli del denaro e corra dunque il rischio di essere fatto prigioniero o addirittura giustiziato, non vuole abbandonare Sebastian, per l'affetto che lo lega al giovane. Mentre Sebastian visiter\u00e0 la citt\u00e0 dove sono giunti, Antonio lo aspetter\u00e0 in una locanda. In via precauzionale, Antonio consegna a Sebastian la borsa dei denari, nella quale sono contenuti i soldi sottratti in passato ad Orsino.\nLa beffa a Malvolio intanto arriva a compimento: Maria e Olivia sono nel giardino quando giunge, convocato da quest'ultima, il maggiordomo in calze gialle e giarrettiere incrociate, convinto di soddisfare le richieste dell'amata contessa. Al trasecolare di Olivia, Malvolio allude alla finta lettera, citandone dei passi che la donna, ovviamente, non comprende, dubitando del fatto che Malvolio sia uscito di senno. Prega Sir Toby di badare a Malvolio, e resta sola con Cesario. Fabian, Maria e Toby trattano Malvolio come un folle e architettano di chiuderlo, legato, in una stanza.\nSir Andrew ha frattanto terminato una lettera di sfida diretta a Cesario, piena di errori e dabbenaggini. Sir Toby, che medita un altro inganno ai danni del compare, lo consiglia di sfidarlo seduta stante. Mentre Andrew si apposta, Toby decide di non consegnare la missiva, ma di riportare a voce a Cesario la sfida a duello.\nOlivia prosegue nella sua corte spassionata a Cesario, mentre Viola tenta di frapporre l'amore di Orsino per la donna. La conversazione \u00e8 interrotta da Sir Toby e Fabian che irrompono annunciando la sfida imminente. Viola, stupita e preoccupata poich\u00e9 non sa tirar di scherma, tenta di scampare allo scontro. Sir Toby e Fabian rincarano la dose: essendo i due contendenti divisi, fanno credere ad ognuno dei due che l'avversario vanta una capacit\u00e0 di combattimento senza pari, aumentando le ansie sia di Andrew sia di Viola.\nIl duello sta per iniziare quando entra Antonio che prende subito le difese di Viola, scambiandola per Sebastian.\nL'entrata gli \u00e8 per\u00f2 fatale dal momento che le guardie di Orsino, riconosciutolo su denuncia di Malvolio, lo arrestano: Antonio chiede a Viola di restituirgli la borsa del denaro affidata in realt\u00e0 a Sebastian, ma la giovane, non sospettando lo scambio di persona, nega di possederla scatenando la delusione, lo sbigottimento e l'ira di Antonio.\nAntonio si \u00e8 rivolto a Viola chiamandola Sebastian, convincendo Viola non della salvezza del fratello, ma solo del fatto che, in abiti maschili, la somiglianza al fratello perduto \u00e8 notevole. Distrutta dai ricordi abbandona il duello, instillando nella mente di Sir Toby, Andrew e Fabian che Cesario sia un ribaldo che abbandona gli amici nel momento del bisogno e che non sia in grado di battersi.\nAll'inizio del quarto atto Feste \u00e8 alla ricerca di Cesario, su ordine di Olivia. Il buffone incontra invece Sebastian. Sopraggiunto Sir Andrew, Sebastian \u00e8 costretto ad affrontarlo in duello sconfiggendolo in una sola mossa.\nAl duello accorrono gli astanti tra cui Olivia che, vedendo Sebastian e scambiandolo per Cesario, lo invita a seguirla a palazzo.\nQui Maria incita Feste a infierire sul beffato Malvolio, recandosi da lui nelle vesti di Monsignor Topas, esorcista gallese, per convincerlo della sua pazzia. Non riconoscendolo, Malvolio affida al buffone una lettera da consegnare alla padrona con la quale protesta per la sua situazione. Olivia frattanto ha chiesto a Sebastian di sposarla. Lui, incredulo di fronte a ci\u00f2 che considera una sorta di sogno, acconsente.\nL'ultima sequenza (da IV, ii a V, i), dalla notte del giorno precedente fino al mattino seguente, inizia con Malvolio rinchiuso come pazzo e prosegue con il matrimonio notturno tra Sebastian e Olivia.\nIl quinto atto si apre con l'ingresso di Viola ed Orsino col seguito al palazzo di Olivia. Qui Viola riconosce Antonio come salvatore del duello tra lei e Sir Andrew: al contempo Orsino lo indica come passato nemico. Inutilmente Antonio narra di come ha salvato l'uomo dal naufragio offrendogli la propria borsa di denaro: Viola nega l'accaduto, essendo Sebastian e non lei il reale amico del capitano. L'ingresso di Olivia interrompe il discorso di Antonio, introducendo una particolare conversazione a tre: mentre Orsino tenta inutilmente di dichiararsi a Olivia, questa chiede spiegazioni delle disattese promesse matrimoniali a Cesario, costretta a tacere per non disattendere le volont\u00e0 del suo padrone, che vede in Viola un intermediario al suo servizio. Il discorso sembra chiarirsi ad Orsino, che vede in Cesario un nemico da affrontare per ottenere il cuore di Olivia: Viola, dal canto suo, cieca d'amore, \u00e8 pronta a morire per mano dell'uomo amato, facendo intendere ad Olivia di non gradire la sua corte.\nL'ingresso del prete in scena porta a conoscenza Orsino del matrimonio tra Olivia e Sebastian, scambiato per Cesario. Nel momento di maggiore confusione entra in scena anche Sir Andrew con la testa fasciata, pronto a giurare di esser stato offeso nel corso di un duello da Cesario, il quale difende invece la sua innocenza. Il colpo di scena \u00e8 l'ingresso di Sebastian, che si reca da Olivia per scusarsi delle ferite provocate ad Andrew e vede Viola. Riconoscendosi, i gemelli comprendono che le morti erano presunte e gioiscono dell'avvenimento, narrandosi le vicissitudini che li hanno condotti a tali circostanze. Orsino chiede a Viola di vederla in veste da donna, e lei rivela di aver lasciato le vesti a casa di Antonio, ora in galera su denuncia di Malvolio. Orsino vuole ch'egli ritiri la querela quando giunge Feste con la lettera indirizzata ad Olivia scritta da Malvolio: grazie allo sfogo scritto gli astanti capiscono che l'uomo non \u00e8 uscito fuori di senno e ne ordinano la scarcerazione.\nAll'arrivo di Malvolio egli chiede spiegazioni sulla lettera d'amore ricevuta dalla padrona, la quale riconosce in essa la falsificazione della propria calligrafia, capendo che si tratta di un inganno architettato ai danni del maggiordomo da parte di Maria e degli altri. Fabian confessa di essere uno degli autori della beffa. Sir Toby, frattanto, entusiasta delle capacit\u00e0 di Maria, vi \u00e8 convolato a nozze.\nOrsino chiede a Viola di essere sua sposa, ed Olivia le promette di essere una sorella sincera e devota: al lieto fine delle due coppie fa da contrasto l'ira di Malvolio, che scopre d'esser stato raggirato e promette vendetta.\nDopo questa scena Feste annuncia agli spettatori, cantando e suonando, la fine della commedia.\nOrigini.\nFonti.\nAlcuni elementi dell'opera derivano dalla commedia \"Menecmi\" di Plauto, dove uno dei due gemelli si reca a Epidamno (Durazzo), in Illiria, in cerca del fratello. La commedia plautina \u00e8 peraltro all'origine di molti intrecci basati sullo scambio di identit\u00e0, tra cui \"La commedia degli errori\" composta dello stesso Shakespeare dieci anni prima.\n\"Gl'ingannati\", una commedia italiana allestita a Siena dall'Accademia degli Intronati nel 1531 e stampata a Venezia nel 1537, la cui paternit\u00e0 \u00e8 attribuibile a Ludovico Castelvetro, forn\u00ec la guida principale per la vicenda amorosa. La storia era nota in Inghilterra attraverso le imitazioni e le riscritture del sedicesimo secolo, tra le quali \"The Historie of Apolonius and Silla\" contenuta nel \"Farewell to Military Profession\" (1581) di Barnabe Rich che Shakespeare potrebbe aver avuto a disposizione. Dell'esatto modo in cui la fonte sia stata trasmessa, tuttavia, non esistono prove documentali.\nLo spettacolo era stato messo in scena dagli accademici senesi in seguito ad un \"sacrificio\" goliardico accaduto la notte dell'Epifania: avendo ognuno degli uomini bruciato (o finto di bruciare) i pegni d'amore delle proprie donne, queste ultime avevano preteso un risarcimento. Perci\u00f2 gli accademici composero in due o tre giorni una commedia, dedicandola alle gentildonne. Nel prologo \u00e8 menzionata espressamente la \"notte de befania\" o \"di Beffana\" (corrispondente appunto alla dodicesima notte dopo il Natale):\nNe \"Gl'Ingannati\" la tredicenne Lelia fugge travestita da uomo, divenendo paggio del cavaliere Flamminio, che l'adopera per trasmettere messaggi d'amore all'ereditiera Isabella. Lo schema amoroso \u00e8 lo stesso della commedia scespiriana, compreso l'arrivo del gemello Fabritio e il conseguente scambio di persona. Intorno alla vicenda principale si muove un cospicuo numero di servitori, zanni e fantesche, tra cui Pasquella, che ordisce una beffa a spese dello spagnolo Giglio, pretendente di Isabella, allo scopo di derubarlo.\nLa commedia senese ebbe una grande diffusione, venendo tradotta e adattata in tutta Europa. Lo studioso britannico Morton Luce, nella sua monografia sulle fonti della commedia, ne elenca ben 12 versioni in diverse lingue.\nIn Francia comparve come \"Le Sacrifice\" (poi \"Les Abus\u00e9s\") nel 1543; in Spagna Lope de Rueda ne propose un adattamento col titolo \"Los enga\u00f1ados\", rappresentato nel 1556 e pubblicato nel 1567 da Juan de Timoneda.\nA Milano nel 1547 fu rappresentata la commedia \"Gl'inganni\" di Nicol\u00f2 Secchi, poi stampata a Firenze nel 1562 e pi\u00f9 volte ristampata, mentre una commedia omonima fu pubblicata da Curzio Gonzaga a Venezia nel 1592. Una versione in latino con il titolo \"Laelia\" fu rappresentata per Lord Essex al Queens' College di Cambridge nel 1595.\nNel 1554 Matteo Bandello ne ricav\u00f2 la novella XXXVI della seconda parte della sua raccolta (\"Nicuola innamorata di Lattantio va a servirlo vestita da paggio, e dopo molti casi seco si marita, e ci\u00f2 che ad un suo fratello avvenne\"), che nel 1570 fu tradotta in francese da Fran\u00e7ois de Belleforest come storia di Nicole e Lactance, a sua volta fonte dell\"'Apolonius and Silla\" di Barnabe Rich. Da quest'ultimo Shakespeare sembra aver tratto i maggiori spunti. La congettura deriva da dettagli drammaturgici di quest'ultima versione leggermente differenti dall'originale, e presenti in modo straordinariamente simile nella commedia scespiriana. Nel racconto di Rich il protagonista maschile Apolonius \u00e8 innamorato di una gentildonna (Julina) che a sua volta si innamora di Silla (giunta fortunosamente a Costantinopoli per amore di Apolonio, mascherata da uomo), credendola Silvio. Quest'ultimo \u00e8 il fratello di Silla, che infine sposer\u00e0 Julina. Tra gli elementi nuovi, quello pi\u00f9 evidente \u00e8 il naufragio della nave che trasporta Silla, assente dalle altre fonti.\nComposizione e stampa.\nIl diario dello studente di giurisprudenza John Manningham \u00e8 il primo documento certo che attesti l'esistenza della commedia: Manningham ricorda di avere assistito alla commedia, di cui riporta il titolo completo, il giorno della Candelora (2 febbraio) del 1602 presso la Middle Temple Hall e la definisce simile alla \"Commedia degli errori\", ai \"Menaechmi\" plautini e a una commedia italiana, da lui chiamata \"Inganni\" (il titolo di almeno due delle versioni italiane della commedia \"Gl'ingannati\").\nLa composizione, anche ipotizzando una rapida stesura, \u00e8 quindi senz'altro precedente alle prime settimane del 1602. Quella a cui Manningham ha assistito non pu\u00f2 che essere infatti la commedia scespiriana: nel suo resoconto, lo studente descrive senza alcun dubbio la scena di Malvolio. Tuttavia non \u00e8 accertato che quella fosse la prima rappresentazione.\nSecondo Leslie Hotson, ci sarebbe stata una rappresentazione precedente, il 6 gennaio 1601: la commedia sarebbe stata composta rapidamente per essere eseguita in onore del duca di Bracciano don Virginio Orsino, in visita a Londra, la sera dell'Epifania del 1601. L'ipotesi \u00e8 suffragata da una lettera che il duca sped\u00ec alla moglie, ma non ci sono elementi di certezza se non la coincidenza fra il nome del personaggio Orsino e quello del duca a cui sarebbe stata offerta, e fra il titolo e le circostanze della rappresentazione: le feste per la dodicesima notte.\nIl termine \"a quo\" per retrodatare l'opera si basa invece su una serie di riferimenti interni al testo e sull'assenza di informazioni riguardanti l'opera nel \"Palladis Tamia, Wits Treasury\" di Francis Meres del settembre 1598, contenente brevi annotazioni preziose per la cronologia delle opere di Shakespeare. Nel libro si citano svariate opere nuove ma non si fa alcun accenno alla commedia, che quindi non era ancora nota al pubblico. Il testo inoltre rimanda al viaggio di William Barents, il cui resoconto fu pubblicato in Inghilterra nel 1598, a una nuova mappa delle Indie, stampata nel 1600 e allo Shah di Persia, riferimento probabilmente ispirato al racconto della avventure di Anthony Sherley, pubblicate nel 1600 e 1601. Tutti questi dati appaiono ragionevolmente indicare il 1600-1601 come il periodo di probabile stesura del testo.\nLa commedia fu pubblicata postuma nel First Folio del 1623 dagli editori Edward Blount e William Jaggard, per le stampe di quest'ultimo e del figlio Isaac.\nContesto storico.\nLa commedia \u00e8 ambientata in Illiria, tuttavia Shakespeare la intendeva come luogo fantastico; anche la sua popolazione non rispecchiava uno specifico popolo illirico, ma restava neutrale. Il tempo in cui si svolge la commedia \u00e8 indefinito, quindi l'epoca alla quale pi\u00f9 si potrebbe avvicinare \u00e8 la stessa in cui Shakespeare l'ha scritta.\nCommento.\nLo spettacolo venne creato con l'intento di accontentare sia le aspettative del pubblico popolare sia il gusto pi\u00f9 raffinato dei nobili e del mondo accademico. Giorgio Melchiori, nella sua analisi dell'opera, afferma come la commedia dovesse essere, nelle intenzioni, una \u00ab\"festive comedy\", ossia spettacolo inteso non solo per il teatro pubblico, ma anche per la corte e le istituzioni universitarie\u00bb. Nel periodo in cui la commedia viene scritta, sono stati edificati i grandi teatri pubblici elisabettiani. Data l'avversione della borghesia puritana londinese nei confronti del teatro (e i conseguenti divieti alle rappresentazioni in vigore nella citt\u00e0 di Londra), il pubblico di riferimento della compagnia di Shakespeare, The Lord Chamberlain's Men (compagnia privata, ma \"sponsorizzata\" dal Ciambellano di corte), era costituito senz'altro dal popolo che affollava gli anfiteatri di periferia ma anche e soprattutto dall'aristocrazia, senza l'appoggio della quale non era possibile ottenere neppure la licenza a rappresentare. Il risultato \u00e8 un magistrale intervallarsi di registri, alto e basso, in continuo contrasto: la tecnica drammaturgica ormai matura e sperimentata permette a Shakespeare \u2013 come in molte commedie precedenti e successive \u2013 di combinare linguaggi e temi, riproducendo una struttura collaudata, di sicuro successo, ricca di variazioni.\nI personaggi curtensi.\nI personaggi provenienti dalle due corti, o che si trovano a mediare fra esse, fanno parte del nucleo lessicale e narrativo della vicenda principale. Il colto discettare sull'amore, il triangolo sentimentale tra Orsino, Olivia e Viola e le implicazioni comiche che ne derivano, fino all'arrivo di Sebastian e l'ulteriore confusione generata dalla somiglianza tra i due gemelli costituiscono l'asse portante della commedia.\nGli spiega anche che in Illiria egli \u00e8 ricercato perch\u00e9 in una guerra antecedente all'inizio della commedia ha ucciso molti dei soldati del conte. Nella quarta scena del terzo atto irrompe nel duello tra Viola/Cesario e Sir Andrew, offrendosi per combattere dalla parte di Cesario, scambiandola per il gemello Sebastian. Dopo il suo arresto, Antonio chiede a Cesario dei soldi che aveva prestato a Sebastian, e al suo diniego prende questo come un tradimento ed esclama:\nQuando infine viene portato davanti ad Orsino e Cesario, chiama Sebastian\nper poi perdersi, incredulo, nella visione dei due fratelli. Le sue ultime battute sono, pieno di stupore:\nSebbene il giovane risponda, spiegando la storia, non sappiamo pi\u00f9 nulla di Antonio, di quello che far\u00e0 alla fine della commedia ed insieme a Malvolio rimane escluso dai festeggiamenti. Come osserva il critico e studioso scespiriano Harold Bloom, il personaggio pu\u00f2 facilmente essere accostato all'Antonio de \"Il mercante di Venezia\", anch'egli attratto da un giovane, Bassanio; sempre secondo Bloom, l'Antonio de \"La dodicesima notte\" potrebbe essere una sorta di parodia di quello de \"Il mercante di Venezia\". Pare che la parte di Antonio sia stata recitata dallo stesso Shakespeare in entrambe le commedie.\nI protagonisti della beffa.\nUn secondo nucleo narrativo \u00e8 costituito dai personaggi che ruotano intorno al motivo della beffa, Sir Toby, Sir Andrew, Maria, Fabian, il giullare Feste e l'oggetto della beffa: Malvolio. Le vicende che si svolgono intorno all'intrigo e alle sue modalit\u00e0 di esecuzione, pur essendo secondarie rispetto alla narrazione principale, hanno un grande spazio nel testo in contrapposizione con le vicende amorose dei nobili, creando una dialettica tra due mondi differenti e diseguali.\nMalvolio, personaggio caratterizzato e di ampio rilievo nella commedia, \u00e8 il maggiordomo di Olivia, di lei segretamente innamorato. Di carattere irruente, fa parte della schiera dei personaggi comici che animano il sub-plot che si intreccia con la trama principale dell'opera. Alla fine della commedia rimane solo, dichiara di vendicarsi della beffa subita e non viene incluso nei festeggiamenti.\nNella commedia, a Malvolio viene attribuito il carattere tipico di un bacchettone. Va in questo senso una battuta di Maria, che lo paragona a un puritano (II, iii, 144 e 151): nel paragone \u00e8 infatti insito un attacco alle municipalit\u00e0 puritane che furono grandi nemiche del teatro, tanto da portare alla chiusura di diversi stabili. Rappresenta l'esatto contrario dei personaggi ai quali si oppone, come Sir Toby e Sir Andrew Aguecheek. Il suo innamoramento per la padrona va insieme con il suo desiderio di innalzamento sociale e le sue fantasticherie di una vita da nobile (II, v, 37: \u00abTo be Count Malvolio!\u00bb), in cui indosserebbe \u00abla zimarra di velluto damascata, venendo appena dal divano dove ha lasciato Olivia dormiente\u00bb (II, v, 49-51).\nIl primo attore ad impersonare il personaggio fu Richard Burbage. Altri famosi attori che lo hanno interpretato a teatro sono stati, tra gli altri: Henry Irving, E. H. Sothern, Herbert Beerbohm Tree, Henry Ainley, John Gielgud, Simon Russell Beale, Maurice Evans e Richard Briers. Alcuni studiosi di Shakespeare ipotizzano che il personaggio di Malvolio fu ispirato dal proprietario terriero puritano Sir Thomas Posthumous Hoby che rimase coinvolto in un famoso caso contro alcuni suoi vicini dello Yorkshire, nel quale li cit\u00f2 in giudizio per essere arrivati senza invito in casa sua, bevuto, giocato a carte, bestemmiato e minacciato di violentare sua moglie, caso che alla fine vinse; la scena alla quale si farebbe riferimento in questa vicenda \u00e8 quella in cui Malvolio interrompe la festa di notte tarda del trio Toby, Andrew, Feste. Esiste una poesia, scritta dal poeta Eugenio Montale che si intitola \"Lettera a Malvolio\". L'importanza di questo personaggio \u00e8 dimostrata anche dal fatto che, dopo le rappresentazioni del 1618 e del 1623 alla corte di Giacomo I, la commedia divenne comunemente conosciuta con il titolo di \"Malvolio\": in un esemplare del Second Folio del 1632 appartenuto a Carlo I, egli scrisse di suo pugno \"Malvolio\" accanto al titolo originale a stampa.\nSir Toby Belch \u00e8 il personaggio con maggiore spazio nel testo, pi\u00f9 ancora della protagonista Viola. Zio di Olivia, si caratterizza per essere un ubriacone: irrompe in scena con rutti (\u00e8 questo il significato di \"belch\") e battute disdicevoli, aumentando l'effetto comico della sua chiassosa presenza. Si fa promotore del matrimonio tra Andrew e la nipote. Impressionato dalla acutezza di Maria nell'organizzare la beffa ai danni di Malvolio, Sir Toby dichiara di volerla sposare alla fine della commedia.\nSir Andrew Aguecheek, amico di Sir Toby e pretendente di Olivia, \u00e8 un allocco e non maschera la sua dabbenaggine, rendendosi ridicolo con battute poco salaci.\nMaria, cameriera di Olivia, tende (di concerto con gli altri personaggi) una trappola a Malvolio scrivendo una lettera nella quale, imitando la calligrafia della padrona, dichiara il suo amore spassionato per lui. Dopo la beffa a Malvolio che la unisce come complice con Sir Toby alla fine della commedia lo sposa, celebrando le nozze insieme alle due coppie Orsino/Viola-Olivia/Sebastian.\nFeste \u00e8 il buffone di corte di Olivia, chiamato anche \"fool\" (\"matto\"), e si produce con i suoi lazzi anche alla corte di Orsino. Protagonista di divertenti parentesi, \u00e8 il latore di diverse canzoni presenti nel testo. Feste non assomiglia ai \"fool\" di altre commedie come \"Il mercante di Venezia\" o \"I due gentiluomini di Verona\". Rispettivamente Lancillotto Gobbo nella prima e Launce e Speed nella seconda agiscono come punto di svolta comico nell'opera, ad esempio con battute e monologhi dal ritmo molto veloce, o scombinando l'ordine della scena. Feste invece potrebbe assomigliare di pi\u00f9 al matto di \"Re Lear\". Di lui si sa poco e persino il suo arrivo \u00e8 misterioso: alla domanda perentoria di Maria, che gli chiede dove sia stato, pena l'impiccagione (I, v, 1-4), Feste si rifiuta di rispondere; mentre, quando appare al cospetto di Olivia, inizia subito con battute d'insegnamento, per rispondere alle domande della dama:\nFabian \u00e8 un servo di Olivia, compare di inganni di Sir Toby.\n\"Quel che volete\".\nSecondo Harold Bloom, \"La dodicesima notte\" \u00e8 una delle migliori commedie pure di William Shakespeare, e contiene al suo interno una buona dose di autoironia.\nLa commedia fa parte delle cinque che Shakespeare scrisse negli anni successivi alla costituzione della compagnia dei Chamberlain's Men. Seppure il drammaturgo ormai ricorra sempre pi\u00f9 spesso a toni scuri e tragici, mischiando i generi, l'intento giocoso anche nella scelta dei titoli suggerisce la volont\u00e0 di presentare lo spettacolo come una occasione di intrattenimento, tramite il trucco teatrale del travestimento e dell'inganno, e soprattutto venendo incontro alle aspettative dello spettatore: ci\u00f2 che verr\u00e0 rappresentato non ha un vero e proprio titolo, ma \u00e8 \"quel che volete\", \"come vi piace\".\nIn questo senso si \u00e8 parlato di \"drammi d'occasione\" a proposito di questa e altre commedie di questo periodo.\nProprio il doppio titolo della commedia \u00e8 stato oggetto di dibattito tra gli studiosi. La seconda parte, \"What You Will\" (\"Quel che volete\"), richiama immediatamente il titolo di una commedia di poco precedente, \"As You Like It\" (\"Come vi piace\"). \u00c8 possibile che il parallelismo fosse voluto, e che questo fosse il titolo originariamente voluto da Shakespeare. Nel 1601, tuttavia, John Marston scrisse e fece rappresentare da una compagnia di giovani una commedia omonima, \"What You Will\", appunto, ed \u00e8 probabile che vi fosse la necessit\u00e0 di distinguere la nuova commedia da quella di Marston. Anche sul significato della prima parte del titolo, \"La dodicesima notte\", le opinioni sono discordanti. Nella commedia \u00e8 assente qualsiasi riferimento alle feste dell'Epifania e l'unica citazione di un \"dodicesimo giorno\" viene fatta da Sir Toby Belch (II, iii, 86: \u00abO! the twelfth day of December\u00bb). Le uniche chiavi di interpretazione disponibili sono quelle relative alle fonti (\"Gl'Ingannati\", rappresentata per l'Epifania) e alle circostanze della possibile prima rappresentazione del 1601, ma anche su questo sono stati avanzati dubbi, facendo propendere alcuni studiosi per il carattere casuale del titolo, proprio a sottolineare l'impianto fantasioso della commedia.\nTravestitismo e metateatro.\nLa scelta di un tema legato a travestimenti, scambi di persone e inganni \u00e8 certamente condizionato dal successo, che gi\u00e0 era stato sperimentato, del duplice travestimento di un giovane attore nei panni di una giovane donna, la quale a sua volta \u00e8 mascherata da uomo.\nI personaggi femminili, interpretati da giovinetti, creavano cos\u00ec un gioco ambiguo, confondendo la realt\u00e0 e la rappresentazione. Lo schema era gi\u00e0 stato collaudato ne \"Il mercante di Venezia\" e ancor di pi\u00f9 in \"Come vi piace\". La confusione di ruoli arrivava al suo massimo allorch\u00e9 l'attore che impersonava una giovane donna (come succede in ben tre commedie consecutive) doveva passare per necessit\u00e0 narrativa ad un ulteriore travestimento maschile.\nIl gioco del teatro (e il gioco metateatrale interno ad esso) \u00e8 evidente in alcuni passaggi del testo. Al primo incontro tra Olivia e Cesario (alter ego maschile di Viola) la dama le chiede: \u00abAre you a comedian?\u00bb (I, v, 187), \"Siete un commediante?\" (nell'accezione elisabettiana il termine sta per 'attore'); la risposta di Viola: \u00abI am not that I play\u00bb (I, v, 189), \"non sono quel che appaio\" (letteralmente, \"non sono quel che recito\"), rivela il ruolo di Cesario, la parte che sta recitando, e costituisce uno dei molti riferimenti al teatrale e al teatro dentro il teatro. Un altro \u00e8 quello che fa Fabian parlando di Malvolio:\nNella seconda scena del quarto atto, Feste recita due parti a beneficio di Malvolio, alternate tra la voce di Sir Topas e quella di s\u00e9 stesso. Altre influenze vengono dalla tradizione popolare inglese e si possono vedere nelle canzoni di Feste e nei suoi dialoghi, come la canzone finale nel quinto atto.\nL'ultimo verso della canzone e dell'intera commedia\n\u00e8 un verso derivante da diversi spettacoli popolari inglesi.\nStruttura.\nLa commedia si divide nei canonici cinque atti, suddivisi a loro volta in scene: il primo e secondo atto in cinque, il terzo in quattro, il quarto in tre e l'ultimo in una sola scena.\nDal punto di vista narrativo \u00e8 riconoscibile una struttura in quattro momenti: protasi, in cui si introducono i personaggi e la situazione; epitasi, lo svolgimento della trama; catastasi, il raggiungimento di un punto in cui la situazione sembra senza via d'uscita; catastrofe ovvero l'epilogo finale, risolutivo della trama e delle vicende dei personaggi. Lo schema \u00e8 quello teorizzato da Giulio Cesare Scaligero nel primo dei suoi \"Poetices libri\", pubblicati postumi nel 1561.\nUno schema fisso contraddistingue anche la dimensione temporale: il dramma si divide in una introduzione e tre giornate differenti, una per ciascuno degli altri momenti drammatici. Tuttavia, all'interno del testo ci sono indicazioni contraddittorie riguardo al tempo trascorso. Infatti, nell'ultimo atto Antonio racconta di aver passato \"tre mesi\" in compagnia di Sebastian (V, i, 92) e Orsino dice di avere Cesario (Viola) al proprio servizio da \"tre mesi\" (V, i, 97), ma nel primo atto lo era da \"tre giorni\" (I, iv, 3). In questo modo si produce una ellissi della \"narratio\": mentre lo spettatore vive il tempo della rappresentazione con continuit\u00e0, i personaggi accelerano il tempo della storia narrata permettendo lo scorrere di tre mesi con poche battute, che per convenzione teatrale il pubblico accetta e fruisce senza risentire di alcuna incongruenza.\nI luoghi si susseguono con simmetria: la protasi e le giornate, con l'eccezione della sequenza finale, iniziano sempre alla corte di Orsino per poi concludersi a casa di Olivia o nelle vicinanze, dove infine si svolge l'epilogo.\nAll'interno di questo schema fisso si muovono le variazioni, con il ripetersi di questa struttura nelle diverse trame parallele, intrecciate fra loro. L'azione scenica si muove tra le due corti del duca Orsino e della contessa Olivia, e l'attenzione \u00e8 polarizzata da un lato dalla vicenda principale e dall'altro dalla beffa ai danni di Malvolio. Quest'ultima vicenda permette la variazione del linguaggio, l'introduzione di alcuni personaggi caratterizzati e in definitiva amplifica la comicit\u00e0 dell'intero dramma.\nGli avvenimenti presentati in successione talvolta si stanno svolgendo contemporaneamente, come le prime tre scene del primo atto, alla corte di Orsino, sul luogo del naufragio e alla corte di Olivia.\nNella parte centrale delle giornate, con l'eccezione dell'ultima, sono collocati avvenimenti al di fuori delle due ambientazioni principali, spesso interrompendo la sequenza temporale o sovrapponendosi ad essa. Questi intermezzi introducono i personaggi che fungono da mediatori tra le due corti: Viola e il capitano di mare e in seguito Antonio e Sebastian.\nLe discrepanze spaziali e temporali suggeriscono una dimensione differente dalla realt\u00e0, che \u00e8 in effetti la dimensione fantastica, al di fuori del tempo e dello spazio convenzionali.\nRappresentazioni e adattamenti.\nRappresentazioni principali.\n\"La dodicesima notte\" fu rappresentata con certezza il giorno della Candelora (2 febbraio) del 1602 presso la Middle Temple Hall. L'eventualit\u00e0 di una precedente rappresentazione la sera dell'Epifania del 1601 \u00e8 una ipotesi autorevolmente sostenuta, ma di cui non \u00e8 possibile essere certi.\nIl ruolo di Feste, il clown, fu affidato al nuovo acquisto della compagnia, Robert Armin (ingaggiato per sostituire William Kempe), il quale oltre ad essere attore era anche cantante, particolarmente adatto per i ruoli di \"fool\".\nSi ritiene che della compagnia facessero parte anche John Sinklo (o Sincler), attore noto per la sua magrezza (a cui fu probabilmente affidato Sir Andrew), Augustine Phillips, Henry Condell, i fratelli Cuthbert e Richard Burbage (Malvolio), oltre allo stesso Shakespeare che probabilmente si riserv\u00f2 la parte di Antonio.\n\"La dodicesima notte\" fu poi rappresentata alla corte di Giacomo I il luned\u00ec di Pasqua del 1618 e la Candelora del 1623 (quando il First Folio era in corso di stampa).\nLa commedia fu anche uno dei primi lavori di Shakespeare rappresentati all'inizio della Restaurazione, l'adattamento di William Davenant fu fatto nel 1661, con Thomas Betterton nel ruolo di Sir Toby. Samuel Pepys la considerava \"a silly play\" (\"una sciocca recita\"), ma la vide tre volte durante il periodo del suo \"Diario\", l'11 settembre 1661, il 6 gennaio 1663 e il 20 gennaio 1669. Un altro adattamento, \"Love Betray'd; or, The Agreable Disapointment\", di William Burnaby, fu allestito nel 1703 ai Lincoln's Inn Fields e pubblicato in quello stesso anno (London, D. Brown, 1703).\nDopo essersi affermato nei teatri solo attraverso riadattamenti, il testo originale di Shakespeare fu riportato in scena nel 1741, in una produzione del Theatre Royal Drury Lane.\nGrandi produzioni furono messe in scena nel 1912 da Harley Granville-Barker, e nel 1914, all'Old Vic. Tuttora figura di frequente nel suo cartellone. Tra le molte messe in scena al Vic:\nLilian Baylis riapr\u00ec il Sadler's Wells Theatre nel 1931 con una produzione che vedeva Ralph Richardson nei panni di Sir Toby e John Gielgud come Malvolio. Quest'ultimo diresse anche una versione della commedia allo Shakespeare Memorial Theatre con Laurence Olivier come Malvolio e Vivian Leigh che interpretava sia Viola che Sebastian nel 1955. La pi\u00f9 grande produzione di Broadway di sempre fu quella al Saint James Theatre per la regia di Margaret Webster nella stagione 1940-1941, con Helen Hayes come Viola e Maurice Evans come Malvolio, che, dalla prima del 19 novembre 1940, fu replicata per 129 rappresentazioni.\nLa Royal Shakespeare Company dalla sua fondazione ha inserito la commedia in quasi ogni stagione. John Barton diresse la messa in scena del 1969 con Judi Dench (Viola) e Donald Sinden (Malvolio).\nLa compagnia del Globe Theatre di Londra ha prodotto molte importanti produzioni tutte al maschile de \"La dodicesima notte\", come si usava nei tempi di Shakespeare, e messo in primo piano nella stagione del 2002 lo spettacolo che vedeva Mark Rylance, direttore artistico del Globe nei panni di Olivia. Questa stagione fu preceduta a febbraio con la performance della stessa compagnia al Middle Temple Hall, per celebrare il quattrocentesimo anniversario della prima dello spettacolo, nello stesso luogo dove fu fatto; Eddie Redmayne interpretava Viola. \nLa produzione di Edward Hall \u00e8 giunta anche in Italia, al teatro Grassi di Milano, sempre con una compagnia interamente maschile, comprendente Tony Bell, Jack Tarlton, Jon Trenchard, Tam Williams, Joe Flynn, Dominic Tighe, Dugald Bruce Lockhart, Bob Barret, Jason Baughan, Chris Myles, Simon Scardifield, Alasdair Craig, Tom McDonald.\nNel 2012 Mark Rylance ha nuovamente interpretato Olivia in un allestimento tutto al maschile della commedia in scena al Globe e al Duke of York's Theatre di Londra; accanto a lui nel cast recitavano anche Stephen Fry (Malvolio), Johnny Flynn (Viola) e Samuel Barnett (Sebastian). Questo allestimento and\u00f2 in scena al Belasco Theatre di New York l'anno successivo, con Rylance, Fry e Barnett, \"promosso\" dal ruolo di Sebastian a quello di Viola. Nel 2017 Stephen Goldwin ha diretto un revival della commedia al Royal National Theatre, con un Malvolio al femminile e Tamsin Greig nel ruolo di \"Malvolia\".\nRappresentazioni in Italia.\nNel 1950 Giorgio Strehler mise in scena la commedia con Lilla Brignone (Viola) e un applauditissimo Gianni Santuccio nella parte di Malvolio. Nel 2006 una versione diretta da Andrea Buscemi ha visto Oreste Lionello nelle vesti del maggiordomo beffato. Nel 2014 fu allestita al Festival Nazionale d'Arte Drammatica di Pesaro, nella riduzione teatrale di Luigi Lunari.\nTrasposizioni cinematografiche.\nDall'opera sono stati tratti diversi film:\nVersione operistica.\nNel 1820 fu fatta una \"operatic version\" da Frederick Reynolds (conservata manoscritta nella Folger Shakespeare Library), basata sulla \"performance edition\" di John Philip Kemble del 1811, con la musica composta da Henry Bishop, che fu rappresentata al Covent Garden. La prima scena si apre col naufragio e con versi di Charles Kemble e si chiude con una canzone tratta dal sonetto 33. Gran parte dei dialoghi sono riscritti; vengono interpolati brani da altre opere shakespeariane e inserite sette ulteriori canzoni prese dall\"'Enrico VIII\", dal \"Re Lear\" e da vari sonetti."}
{"id": "475501", "revid": "682087", "url": "https://it.wikipedia.org/wiki?curid=475501", "title": "Simpamina", "text": ""}
{"id": "475503", "revid": "1318658", "url": "https://it.wikipedia.org/wiki?curid=475503", "title": "Antoniadi", "text": ""}
{"id": "475504", "revid": "86599", "url": "https://it.wikipedia.org/wiki?curid=475504", "title": "Antoniadi Dorsum", "text": "L'Antoniadi Dorsum \u00e8 una catena montuosa presente sulla superficie di Mercurio, a 27,2\u00b0 di latitudine nord e 29,65\u00b0 di longitudine ovest.\nIl dorsum \u00e8 dedicato all'astronomo greco Eug\u00e8ne Michel Antoniadi, fra i primi a tentare l'osservazione sistematica del pianeta e la sua mappatura."}
{"id": "475505", "revid": "31006900", "url": "https://it.wikipedia.org/wiki?curid=475505", "title": "Welfare", "text": ""}
{"id": "475507", "revid": "88740", "url": "https://it.wikipedia.org/wiki?curid=475507", "title": "Schiaparelli", "text": ""}
{"id": "475508", "revid": "86599", "url": "https://it.wikipedia.org/wiki?curid=475508", "title": "Schiaparelli Dorsum", "text": "Lo Schiaparelli Dorsum \u00e8 una catena montuosa presente sulla superficie di Mercurio, a 23,2\u00b0 di latitudine nord e 164,1\u00b0 di longitudine ovest. \nIl dorsum \u00e8 dedicato all'astronomo italiano Giovanni Schiaparelli."}
{"id": "475512", "revid": "86599", "url": "https://it.wikipedia.org/wiki?curid=475512", "title": "Caloris Montes", "text": "I Caloris Montes sono un sistema di rilievi presente sulla superficie di Mercurio, a 31,46\u00b0 di latitudine nord e 174,15\u00b0 di longitudine ovest. I monti si trovano in prossimit\u00e0 della regione di Caloris Planitia.\nI montes sono stati battezzati dall'Unione Astronomica Internazionale con un termine latino che significa letteralmente \"monti del calore\", con riferimento alle temperature estremamente elevate che si raggiungono sulla superficie del pianeta durante il giorno mercuriano. "}
{"id": "475514", "revid": "77358", "url": "https://it.wikipedia.org/wiki?curid=475514", "title": "Legge 30", "text": ""}
{"id": "475517", "revid": "599013", "url": "https://it.wikipedia.org/wiki?curid=475517", "title": "Diritti civili", "text": "I diritti civili sono l'insieme delle libert\u00e0 e delle prerogative garantite alle persone fisiche; la loro violazione pu\u00f2 comportare grandi problemi morali alla comunit\u00e0 e alle persone stesse. \nNon riguardano solo il singolo individuo, ma possono estendersi alle organizzazioni di cui il cittadino fa parte (per esempio, le associazioni, anche politiche). Possono configurarsi quindi come tutele basilari della persona, garantite, oggi, in primo luogo dalla Costituzione e disciplinate successivamente dalla legge.\nStoria.\nLa prima attestazione di una legge che sancisse un diritto fondamentale, nello specifico inerente alla libert\u00e0 di culto, \u00e8 forse il dodicesimo editto su pietra di Ashoka, che risale al 250 a.C. ca. e recita:\nI diritti politici attivi e passivi sono riconosciuti invece ai soli cittadini.\nDiritti civili e diritti umani.\nI diritti civili, secondo una diversa impostazione, invece, si distinguono dai diritti umani, i quali soli vengono considerati attribuzioni universali che prescindono dalla cittadinanza o dalla legge nazionale. In tale impostazione, i diritti civili possono essere estesi dalla legge ai non cittadini che si trovano nei confini territoriali di uno Stato, mentre i diritti naturali o i diritti umani appartengono a tutti gli esseri umani, a prescindere dal territorio in cui si trovino.\nPer esempio, il filosofo John Locke sosteneva che i diritti naturali della vita, della libert\u00e0 e della propriet\u00e0 debbano essere tramutati in diritti civili e protetti dallo stato sovrano tra gli aspetti del contratto sociale. Altri hanno sostenuto che le persone acquisiscano diritti come un dono inalienabile dalla divinit\u00e0 o da un'era precedente a quella della formazione dei governi.\nNel mondo.\nIn Italia.\nNella costituzione italiana i diritti civili fondamentali sono espressi negli articoli che vanno dal 13 al 28 (Rapporti civili) e sono implicitamente riconosciuti nei Principi fondamentali. Rientrano tra i diritti civili la libert\u00e0 di manifestare le proprie idee, senza timore di incorrere in sanzioni o, peggio, di subire maltrattamenti.\nL'articolo 21, in particolare, tutela la libert\u00e0 di pensiero e di opinione come uno dei diritti civili e politici del cittadino, stabilendo che tutti, senza discriminanti, \"hanno diritto di manifestare liberamente il loro pensiero con la parola, lo scritto e ogni altro mezzo di diffusione.\""}
{"id": "475518", "revid": "86599", "url": "https://it.wikipedia.org/wiki?curid=475518", "title": "Borealis Planitia", "text": "La Borealis Planitia \u00e8 una pianura presente sulla superficie di Mercurio, a cavallo del polo nord del pianeta. La pianura \u00e8 stata battezzata dall'Unione Astronomica Internazionale con un'espressione in lingua latina che significa letteralmente \"pianura settentrionale\", con riferimento all'elevata latitudine della pianura.\nInizialmente ritenuta incentrata sui 74,7\u00b0 di latitudine nord e 80,1\u00b0 di longitudine ovest con un diametro approssimativo di 800km, nel 2017 le sue dimensioni sono state riviste e portate agli attuali valori.\n\u00c8 la struttura eponima della maglia H-1 della cartografia di Mercurio, precedentemente nota come \"Borea\" e temporaneamente come \"Goethe\"."}
{"id": "475519", "revid": "767487", "url": "https://it.wikipedia.org/wiki?curid=475519", "title": "Budh Planitia", "text": "La Budh Planitia \u00e8 una pianura presente sulla superficie di Mercurio, a 19,6\u00b0 di latitudine nord e 150,7\u00b0 di longitudine ovest.\nLa pianura \u00e8 stata battezzata dall'Unione Astronomica Internazionale con l'espressione che in lingua hindi \u00e8 utilizzata per designare il pianeta stesso."}
{"id": "475521", "revid": "1543377", "url": "https://it.wikipedia.org/wiki?curid=475521", "title": "Caloris Planitia", "text": "La Caloris Planitia, nota anche come Bacino Caloris, \u00e8 un cratere da impatto di circa 680\u00a0km di raggio, presente sulla superficie del pianeta Mercurio, a 31,65\u00b0 di latitudine nord e 198,02\u00b0 di longitudine ovest. Il bacino si presenta oggi come una grande pianura, su cui il Sole \u00e8 a mezzogiorno quando Mercurio raggiunge il perielio. Per questa ragione l'Unione Astronomica Internazionale l'ha denominata \"Caloris Planitia\", espressione latina che significa \"pianura del calore\". Il bacino, la pi\u00f9 grande struttura da impatto presente su Mercurio, \u00e8 circondato dai Caloris Montes, che raggiungono i due chilometri d'altezza.\nAspetto.\nIl bacino Caloris \u00e8 stato scoperto grazie alle immagini inviate a Terra dalla sonda Mariner 10 nel 1974. Al momento del sorvolo di Mercurio da parte della sonda, il bacino era situato sul terminatore - la linea che separa l'emisfero diurno da quello notturno - e cos\u00ec solo una parte del cratere pot\u00e9 essere fotografato. Al momento del sorvolo, la sonda registr\u00f2 in corrispondenza della Caloris Planitia le massime temperature superficiali. Il bacino \u00e8 stato osservato nella sua interezza grazie al sorvolo della sonda MESSENGER, il 15 gennaio 2008.\nLa prima stima del diametro del cratere, elaborata in base alle immagini del Mariner 10, fu di 1300\u00a0km. Il valore reale, invece, \u00e8 di 1500\u00a0km, come \u00e8 stato misurato dalle immagini del cratere nella sua interezza riprese dalla sonda MESSENGER. Il bacino \u00e8 circondato da montagne che raggiungono i 2\u00a0km di altezza e da una struttura ad anelli concentrici. Il fondo del cratere, invece, \u00e8 costituito da una pianura lavica, simile ai mari sulla Luna. I materiali eiettati nell'impatto che ha formato il bacino si osservano fino a 1000\u00a0km di distanza dal bordo del cratere, all'esterno di esso.\nAl centro del bacino \u00e8 presente un cratere di 40\u00a0km di diametro, da cui sembrano irraggiarsi numerose fratture radiali che potrebbero essere faglie estensionali. La causa esatta di questa formazione, chiamata \"Pantheon Fossae\", non \u00e8 ancora nota.\nNelle osservazioni radar, il bacino appare scuro, senza che possano essere identificati particolari dettagli.\nFormazione.\nI corpi celesti del Sistema solare interno hanno sperimentato un intenso bombardamento meteoritico nel primo miliardo di anni circa del Sistema solare. L'impatto che ha prodotto il bacino Caloris dovrebbe essere avvenuto dopo che la maggior parte del bombardamento era terminata, perch\u00e9 il numero dei crateri da impatto presenti sul fondo del bacino \u00e8 minore rispetto a regioni di dimensioni comparabili al di fuori del bacino stesso. Si ritiene che formazioni geologiche analoghe presenti sulla Luna, come il Mare Imbrium ed il Mare Orientale, si siano formate all'incirca nella stessa epoca, forse indicando che c'\u00e8 stato un picco di grandi impatti verso la fine della fase di intenso bombardamento. In base alle immagini della sonda MESSENGER, \u00e8 stato determinato che l'et\u00e0 del bacino Caloris \u00e8 compresa tra 3,8 e 3,9 miliardi di anni.\nTerreno caotico agli antipodi ed effetti globali.\nIl gigantesco impatto che si ritiene abbia formato \"Caloris\", potrebbe aver prodotto conseguenze globali per tutto il pianeta. Nel punto diametralmente opposto di Mercurio, rispetto alla \"Caloris Planitia\", \u00e8 presente un'area di terreno collinare e scanalato, sede di pochi crateri da impatto e noto come il \"Terreno caotico\" (o \"Terreno stregato\"). Gli studiosi ritengono che esso sia stato generato dalla convergenza delle onde sismiche generate nell'impatto che ha prodotto il bacino Caloris. In seguito all'impatto, inoltre, dovrebbe essersi scatenata una fase di attivit\u00e0 vulcanica su Mercurio, che ha condotto alla formazione delle pianure lisce visibili sulla superficie del pianeta.\nIl bacino Caloris \u00e8 circondato da una serie di formazioni geologiche, chiamate collettivamente il Gruppo Caloris, che gli studiosi ritengono essere state prodotte dai materiali espulsi dal bacino al momento dell'impatto.\nEmissione di gas.\nMercurio possiede un'atmosfera estremamente tenue e transitoria che contiene piccoli quantitativi di idrogeno ed elio catturati dal vento solare ed elementi pi\u00f9 pesanti, come sodio e potassio. Gli studiosi ritengono che questi ultimi provengano dall'interno del pianeta. \u00c8 stato scoperto che la \"Caloris Planitia\" \u00e8 una fonte significativa di sodio e potassio, suggerendo che le fratture create dall'impatto facilitino il rilascio dei gas intrappolati sotto la superficie. Il \"terreno stregato\" \u00e8 un'altra fonte di tali gas."}
{"id": "475524", "revid": "767487", "url": "https://it.wikipedia.org/wiki?curid=475524", "title": "Odin Planitia", "text": "La Odin Planitia \u00e8 una pianura presente sulla superficie di Mercurio, a 23,6\u00b0 di latitudine nord e 169,86\u00b0 di longitudine ovest. La pianura \u00e8 stata battezzata dall'Unione Astronomica Internazionale in onore della divinit\u00e0 norrena Odino."}
{"id": "475525", "revid": "3452944", "url": "https://it.wikipedia.org/wiki?curid=475525", "title": "Izzy Stradlin'", "text": ""}
{"id": "475528", "revid": "287204", "url": "https://it.wikipedia.org/wiki?curid=475528", "title": "Sobkou Planitia", "text": "La Sobkou Planitia \u00e8 una pianura presente sulla superficie di Mercurio, a 39\u00b0 di latitudine nord e 128\u00b0 di longitudine ovest. La pianura \u00e8 stata battezzata dall'Unione Astronomica Internazionale in onore della divinit\u00e0 egizia Sobek di cui \"Sobkou\" \u00e8 una variante grafica del nome."}
{"id": "475530", "revid": "287204", "url": "https://it.wikipedia.org/wiki?curid=475530", "title": "Suisei Planitia", "text": "La Suisei Planitia \u00e8 una pianura presente sulla superficie di Mercurio, a 60,9\u00b0 di latitudine nord e 147,8\u00b0 di longitudine ovest.\nLa pianura \u00e8 stata battezzata dall'Unione Astronomica Internazionale con il termine utilizzato in giapponese per designare il pianeta stesso."}
{"id": "475531", "revid": "86599", "url": "https://it.wikipedia.org/wiki?curid=475531", "title": "Tir Planitia", "text": "La Tir Planitia \u00e8 una pianura presente sulla superficie di Mercurio, a 1\u00b0 di latitudine sud e 176,7\u00b0 di longitudine ovest.\nLa planitia riprende nel nome il termine utilizzato in norvegese per designare il pianeta stesso. A suo volta la planitia diede per un breve periodo il nome alla maglia H-8, precedentemente nota come \"Phaethontias\" e attualmente come \"Tolstoj\"."}
{"id": "475535", "revid": "287204", "url": "https://it.wikipedia.org/wiki?curid=475535", "title": "Arecibo Catena", "text": "LArecibo Catena (fino a marzo 2013 Arecibo Vallis) \u00e8 una catena presente sulla superficie di Mercurio, a 27,72\u00b0 di latitudine sud e 28,23\u00b0 di longitudine ovest.\nLa catena \u00e8 stata battezzata dall'Unione Astronomica Internazionale con lo stesso nome del radiotelescopio di Arecibo, sito a Porto Rico."}
{"id": "475536", "revid": "1494169", "url": "https://it.wikipedia.org/wiki?curid=475536", "title": "Arecibo (disambigua)", "text": ""}
{"id": "475537", "revid": "14214", "url": "https://it.wikipedia.org/wiki?curid=475537", "title": "Disco di platino", "text": ""}
{"id": "475539", "revid": "86599", "url": "https://it.wikipedia.org/wiki?curid=475539", "title": "Goldstone Catena", "text": "La Goldstone Catena (fino a marzo 2013 Goldstone Vallis) \u00e8 una catena presente sulla superficie di Mercurio, a 15,75\u00b0 di latitudine sud e 32,05\u00b0 di longitudine ovest.\nLa catena \u00e8 stata battezzata dall'Unione Astronomica Internazionale con lo stesso nome del radiotelescopio di Goldstone, in California."}
{"id": "475540", "revid": "77358", "url": "https://it.wikipedia.org/wiki?curid=475540", "title": "Disco di Platino", "text": ""}
{"id": "475541", "revid": "86599", "url": "https://it.wikipedia.org/wiki?curid=475541", "title": "Simeiz Vallis", "text": "La Simeiz Vallis era una struttura geologica individuata sulla superficie di Mercurio, derubricata dall'IAU nel marzo 2013.\nLa valle era dedicata al radiotelescopio di Simeiz, in Crimea."}
{"id": "475542", "revid": "2091899", "url": "https://it.wikipedia.org/wiki?curid=475542", "title": "Ostrobotnia Centrale", "text": "L'Ostrobotnia centrale (\"Keski-Pohjanmaa\" in finlandese, \"Mellersta \u00d6sterbotten\" in svedese) \u00e8 una regione della Finlandia situata nella provincia della Finlandia occidentale, ed \u00e8 parte della regione storica dell'Ostrobotnia. Essa confina con le regioni dell'Ostrobotnia, Ostrobotnia meridionale, Ostrobotnia settentrionale e Finlandia centrale. L'Ostrobotnia centrale \u00e8 divisa nei distretti di Kokkola e Kaustinen.\nComuni.\nNella regione dell'Ostrobotnia centrale vi sono 8 comuni, di cui due sono citt\u00e0 (in neretto.)\nFonti di sostentamento.\nNell'Ostrobotnia centrale, la combustione del catrame, il commercio e la costruzione di navi sono state nel passato le pi\u00f9 importanti attivit\u00e0 di sostentamento, e nel XVIII secolo era una delle pi\u00f9 prospere regioni della Finlandia. Oggigiorno l'area \u00e8 una delle pi\u00f9 importanti per l'industria tecnologica. L'agricoltura della zona \u00e8 tra le pi\u00f9 conosciute per il suo approccio a basso impatto ambientale. Numerose sono le piccole propriet\u00e0 specializzate in particolari attivit\u00e0 agricole e vasta \u00e8 la produzione agricola di base.\nStoria.\nL'Ostrobotnia centrale \u00e8 stata abitata sin da 5000 anni fa. Esistono tracce di abitazioni risalenti a quel periodo nelle vicinanze delle antiche foci dei fiumi e della costa. I simboli pi\u00f9 antichi sono stati trovati nei pressi dell'antica costa marina che, a causa dell'elevamento della regione, si trova oggigiorno a circa cento metri sul livello del mare.\nLa pi\u00f9 vecchia costruzione presente nella regione \u00e8 la chiesa di Kaarlela a Kokkola, costruita nel 1494.\nStoria amministrativa.\nLa suddivisione amministrativa dell'Ostrobotnia centrale non \u00e8 stata semplice. In principio la regione faceva parte dell'Ostrobotnia settentrionale fino a Pyh\u00e4joki. Durante il XVII secolo della regione facevano parte quattro parrocchie principali (al tempo la suddivisione delle regioni era in base alle parrocchie): Jakobstad, Kronoby, Kokkola, K\u00e4lvi\u00e4, Lohtaja e Kalajoki. Durante gli anni cinquanta alla stessa regione appartenevano 31 comuni. A seguito dei cambiamenti amministrativi municipali degli anni novanta, parte dei comuni settentrionali dell'Ostrobotnia centrale del tempo vennero annessi di nuovo all'Ostrobotnia settentrionale e la parte dei comuni a prevalente lingua svedese costituirono una nuova regione che, precedentemente conosciuta come \"regione costiera di Vaasa\", prese il controverso nome di Ostrobotnia. La situazione \u00e8 abbastanza complicata, se si considera che dell'attuale organo amministrativo dell'Ostrobotnia centrale, la \"Lega dell'Ostrobotnia centrale\", sono membri anche i comuni di Kronoby (che ufficialmente appartiene alla regione dell'Ostrobotnia, e Kalajoki, Sievi ja Reisj\u00e4rvi (che si trovano nell'Ostrobotnia settentrionale.\nGeografia fisica.\nL'Ostrobotnia centrale \u00e8 divisa nella regione fluviale, costiera e del Suomenselk\u00e4. Le regioni agricole della zona sono caratterizzate dalle tipiche ampie distese campestri divise dal letto dei fiumi, dalle zone boschive, e dalle paludi. L'insediamento umano \u00e8 limitato alle regioni in prossimit\u00e0 dei fiumi e della costa. Tra i numerosi fiumi presenti, i pi\u00f9 grandi sono il Vetelinjoki, il Lestijoki e il Kalajoki. L'uso storico dei fiumi quali principali vie di comunicazione \u00e8 tuttora mantenuto, vista la pescosit\u00e0 delle loro acque, e il numero di centrali idroelettriche ivi costruite.\nL'elevazione della superficie terrestre nella zona \u00e8 molto rapida, circa 8,5 cm ogni dieci anni, e per questa ragione la superficie costiera aumenta costantemente. La zona del Suomenselk\u00e4 \u00e8 composta principalmente da laghi ed \u00e8 poco abitata.\nStemma.\nLo stemma dell'Ostrobotnia centrale \u00e8 stato disegnato da Gustav von Numers sulla base del vecchio stemma dell'Ostrobotnia. Esso \u00e8 composto da una martora dorata rivolta indietro su uno sfondo azzurro, e contornata da cinque fiori stilizzati, indicanti i cinque comuni originali della regione (Jakobstad, Kokkola, Lohtaja, Kalajoki e Pyh\u00e4joki)\nDialetto dell'Ostrobotnia centrale.\nIl Dialetti della Finlandia dialetto dell'Ostrobotnia centrale fa parte del gruppo dei dialetti occidentali, sebbene abbia anche caratteristiche tipiche di quelli orientali. A causa dell'immigrazione dalla regione del Savo, le caratteristiche di questo dialetto sono pi\u00f9 marcate di quello dell'Ostrobotnia settentrionale.\nI dialetti svedesi parlati nella zona sud-occidentale della regione, sono molto caratteristici, e variano fortemente da paese a paese."}
{"id": "475543", "revid": "86599", "url": "https://it.wikipedia.org/wiki?curid=475543", "title": "Haystack Catena", "text": "La Haystack Catena (fino a marzo 2013 Haystack Vallis) \u00e8 una catena presente sulla superficie di Mercurio, a 4,79\u00b0 di latitudine nord e 46,63\u00b0 di longitudine ovest.\nLa catena \u00e8 stata battezzata dall'Unione Astronomica Internazionale con lo stesso nome del radiotelescopio di Haystack, in Massachusetts."}
{"id": "475544", "revid": "1318658", "url": "https://it.wikipedia.org/wiki?curid=475544", "title": "Haystack", "text": ""}
{"id": "475547", "revid": "287204", "url": "https://it.wikipedia.org/wiki?curid=475547", "title": "Goldstone", "text": ""}
{"id": "475550", "revid": "1318658", "url": "https://it.wikipedia.org/wiki?curid=475550", "title": "Simeiz", "text": ""}
{"id": "475551", "revid": "1632387", "url": "https://it.wikipedia.org/wiki?curid=475551", "title": "Bonded by Blood (album)", "text": "Bonded by Blood, pubblicato nel 1985, \u00e8 il primo album della band thrash metal statunitense Exodus. Nonostante fosse ultimato gi\u00e0 nell'estate del 1984, non usc\u00ec prima del 1985 per problemi della band con la label. \u00c8 considerato il migliore album degli Exodus, nonch\u00e9 uno dei migliori album Thrash Metal della storia.\nNel giugno del 2017 la rivista \"Rolling Stone\" ha collocato l'album alla quarantacinquesima posizione dei 100 migliori album metal di tutti i tempi.\nL'album contiene canzoni molto veloci e violente, che sprigionano rabbia e oppressione.\nAssoli ben costruiti e riff potentissimi accompagnano la voce giovanile e rabbiosa del cantante Paul Baloff, che canta testi provocatori in modo volgare, arrogante.\nL'artwork originale dell'album rappresenta due gemelli siamesi neonati, uno normale, l'altro deforme e maligno. Nella riedizione del 1989 della Combat Records esso \u00e8 stato tuttavia sostituito da un disegno pi\u00f9 semplice, raffigurante il logo della band sopra un'immagine in rosso e nero di una folla. La riedizione comprende inoltre due bonus track, le versioni live di \"And Then There Were None\" e \"A Lesson in Violence\", con Steve Souza alla voce, registrate l'8 marzo 1989 a Londra.\nUna nuova riedizione, esclusivamente europea, ad opera della Century Media, risale al 1999. In questa versione le due bonus track sono ancora presenti, ma l'artwork \u00e8 quello originale.\nNel 2008, l'album \u00e8 stato registrato nuovamente sotto il nome di Let There Be Blood, con l'attuale formazione della band. Della formazione che registr\u00f2 l'originale sono ancora presenti solo il chitarrista Gary Holt e il batterista Tom Hunting"}
{"id": "475552", "revid": "1719883", "url": "https://it.wikipedia.org/wiki?curid=475552", "title": "Cosmogonia azteca", "text": "La cosmogonia azteca articola in cinque grandi et\u00e0 dominanti il mito della genesi del mondo.\nLe cinque et\u00e0 del mondo.\nCiascuna delle cinque ere inizia e finisce con la vita del sole. Ogni dio ha il compito di reggere il sole e, quando questo andr\u00e0 distrutto, l'et\u00e0 si potr\u00e0 considerare finita. La morte di ciascun sole coincide col fallimento della divinit\u00e0, che viene di fatto sconfitta da un altro dio e condannata alla caduta sulla Terra. Il dio vincitore ha quindi il compito di occuparsi del nuovo sole. \nIl potere delle divinit\u00e0 \u00e8 regolato da un elemento primario e dal suo processo di trasformazione: il passaggio simbolico dalla materia allo spirito. \u00c8 un universo caratterizzato dalla distruzione e dall'incapacit\u00e0 degli dei di garantire un ordine armonico e stabile.\nEt\u00e0 dei Quattro Giaguari.\nLa Terra \u00e8 abitata dai Giganti. Periranno tra le fauci dei giaguari, come ogni altro essere. Quando avranno divorato ogni cosa, compreso il sole, i giaguari moriranno e l'era sar\u00e0 conclusa.\nEt\u00e0 dei Quattro Venti.\nGli uomini diventano scimmie e il mondo viene devastato dagli uragani.\nEt\u00e0 delle Piogge.\nQuest'et\u00e0 \u00e8 contraddistinta da grandi piogge di fuoco. Solo gli uccelli riuscirono a salvarsi.\nEt\u00e0 delle Acque.\nUn'alluvione di enorme portata causa l'inondazione delle terre emerse e trasforma gli uomini in pesci, rane ed esseri acquatici. Il diluvio dura 52 anni. Si salvano solamente un uomo e una donna, riparandosi dentro un tronco di cipresso. Tezcatlipoca punir\u00e0 la loro disobbedienza trasformandoli in cani. In mancanza di superstiti per una nuova et\u00e0, Quetzalcoatl assume le sembianze di Xolotl, dio dalla testa di cane, raggiunge il regno dei morti e bagna col proprio sangue le ossa degli uomini defunti, ridandogli la vita e salvando l'umanit\u00e0.\nEt\u00e0 dei Terremoti.\n\u00c8 l'ultima et\u00e0, contemporanea all'arrivo dei \"conquistadores\". La Terra avrebbe dovuto collassare su se stessa in seguito a ripetute scosse sismiche.\nInfine le tzitzimime, una trib\u00f9 di dee mostruose fatte di sole ossa, sarebbero emerse dalle tenebre per annientare l'umanit\u00e0. Avrebbe cos\u00ec avuto luogo la catastrofe finale.\nIl \"quincunce\".\nGli Aztechi rappresentavano il mondo in corrispondenza alle cinque direzioni indicate da una croce.\nLa Pietra del Sole, il pi\u00f9 famoso tra i geroglifici aztechi, \u00e8 disposto secondo il \"quincunce\", la posizione a croce dei quattro punti cardinali che convergono verso Tonatiuh, l'ultimo dio sole al centro."}
{"id": "475553", "revid": "729019", "url": "https://it.wikipedia.org/wiki?curid=475553", "title": "Alexander von Kluck", "text": "Proveniente da una famiglia non nobile della Vestfalia, effettu\u00f2 una rapida ascesa per merito all'interno dell'esercito prussiano e poi dell'esercito tedesco riunificato. Nel 1909 ottenne il titolo nobiliare in riconoscimento della brillante carriera.\nUfficiale estremamente determinato e aggressivo, fortemente indipendente e risoluto, ebbe il comando all'inizio della prima guerra mondiale della 1\u00aa Armata, la formazione pi\u00f9 potente dell'esercito tedesco con la quale diresse con grande energia e decisione la lunga avanzata dal confine belga fino alla periferia di Parigi.\nDurante la prima battaglia della Marna, agendo in modo autonomo senza coordinare le sue manovre con gli altri generali, ritenne di essere in grado di vincere la battaglia e conquistare la capitale nemica; von Kluck sembrava sul punto di raggiungere il successo quando la critica situazione complessiva dell'esercito tedesco, causata anche dai suoi errori e dalla sua eccessiva aggressivit\u00e0, costrinse alla ritirata generale di tutte le forze determinando la sconfitta finale tedesca nella battaglia.\nBiografia.\nInizio della carriera.\nOriginario di Munster in Vestfalia, quinto dei sei figli di Rudolf Kluck, funzionario governativo, e di sua moglie Betty, Alexander non era quindi di origini nobiliari e raggiunse i suoi brillanti risultati nella carriera soprattutto grazie alle sue capacit\u00e0 e alla sua determinazione. Entrato nell'Esercito prussiano nel 1865, l'anno seguente partecip\u00f2 con il grado di tenente alla guerra austro-prussiana del 1866, distinguendosi in vari combattimenti. Durante la guerra franco-prussiana svolse il compito di comandante di compagnia nel VII corpo d'armata vestfaliano e rimase ferito alla battaglia di Colombey, ricevendo per il valore la Croce di ferro.\nNegli anni seguenti Kluck continu\u00f2 regolarmente la carriera militare, ottenendo, in riconoscimento delle sue qualit\u00e0 di ufficiale, incarichi sempre pi\u00f9 importanti. Dopo aver svolto ruoli di insegnamento in alcune scuole militari, dal 1896 al 1898 comand\u00f2 un reggimento di fanteria a Bromberg; promosso generale nel 1899, nel 1902 assunse il comando di una divisione. Salito al grado di generale di fanteria, ricevette nel 1906 l'incarico di comandante del V corpo d'armata a Posen. Nel 1907 venne trasferito alla guida del I corpo d'armata a K\u00f6nigsberg; infine nel 1913 assunse, con il grado di colonnello generale, la direzione dell'VIII Ispettorato dell'esercito a Berlino, ruolo equivalente in tempo di pace a quello di comandante in capo di un'armata in guerra.\nEfficiente, energico, impegnato soprattutto in incarichi di comando delle truppe sul campo e non proveniente dal prestigioso Stato maggiore generale tedesco, Kluck ricevette il titolo nobiliare per i suoi meriti nel 1909.\nLa marcia su Parigi.\nIl generale von Kluck venne prescelto ancor prima della guerra mondiale per guidare l'armata principale dell'esercito tedesco destinata a marciare su Parigi; lo stesso Guglielmo II lo comunic\u00f2 nel 1913 al re del Belgio Alberto II per intimorirlo durante una visita del sovrano belga a Berlino. Con baffi e capelli neri e un aspetto duro e inflessibile, von Kluck era un comandante aggressivo e risoluto che cercava sempre di imporre la sua volont\u00e0 e manteneva rapporti difficili con i suoi sottoposti.\nEffettivamente all'inizio della prima guerra mondiale ricevette il comando della 1\u00aa Armata, la formazione pi\u00f9 numerosa e dotata di maggiore potenza offensiva dell'esercito tedesco, incaricata di marciare all'ala destra dello schieramento, attraversare il Belgio a nord di Liegi e irrompere in Francia, aggirando con un'avanzata a nord-ovest di Parigi, l'intero esercito francese. Si trattava della missione pi\u00f9 importante e decisiva prevista dal piano Schlieffen. L'armata del generale von Kluck era formata, all'inizio della campagna, da sei corpi d'armata con 320.000 soldati e 780 cannoni, con una densit\u00e0 media di 11.000-11.500 soldati per chilometro di fronte, la pi\u00f9 elevata dell'intero schieramento tedesco.\nVon Kluck mostr\u00f2 grande energia e determinazione fin dall'inizio dell'avanzata che venne peraltro subito intralciata dall'inattesa resistenza dell'esercito belga; il generale mostr\u00f2 disappunto per l'abile tattica ritardatrice del nemico e ammise di non essere riuscito a \"battere definitivamente\" l'esercito belga che riusc\u00ec a trovare scampo ad Anversa. L'armata del generale von Kluck, nonostante queste difficolt\u00e0, sembrava avanzare in modo inarrestabile: il 20 agosto i tedeschi entrarono a Bruxelles. La marcia dei soldati di von Kluck era stata caratterizzata da un comportamento molto duro verso la popolazione belga; il generale lament\u00f2 la presenza di una \"guerriglia estremamente aggressiva\" da parte di cosiddetti franchi tiratori e prese disposizioni durissime che prevedevano \"severe e spietate rappresaglie\". Citt\u00e0 e villaggi, tra cui Lovanio, furono incendiati, si procedette alla cattura di ostaggi, a fucilazioni e depredazioni.\nIl 23 agosto la 1\u00aa Armata entr\u00f2 in contatto con le truppe del corpo di spedizione britannico; il generale von Kluck era deciso a \"attaccare e disperdere gli inglesi\" ma, avendo solo notizie imprecise sullo loro sbarco sul continente e sulla loro posizione, fu sorpreso dalla loro presenza. La battaglia di Mons il 23 e 24 agosto si concluse con la ritirata britannica ma le truppe tedesche subirono forti perdite. Anche nelle successive battaglie di Landrecies e di Le Cateau il generale, pur costringendo il nemico a battere precipitosamente in ritirata, non riusc\u00ec a distruggere il corpo di spedizione britannico. Il generale tuttavia era molto ottimista; dopo la serie di vittorie, il 27 agosto descrisse i britannici come \"in piena ritirata\"...\"incapaci ormai di opporre una seria resistenza alla nostra avanzata\".\nLe truppe del generale continuavano a marciare al ritmo di 30 o 40 chilometri al giorno, molto pi\u00f9 rapidamente delle altre armate tedesche; von Kluck sollecitava i suoi uomini a proseguire senza rallentare; i soldati venivano fatti sostare ai bordi della strada in modo che fossero subito pronti dopo il riposo a riprendere la marcia. La prestazione e le vittorie della 1\u00aa Armata furono riconosciute dal \"Kaiser\" in persona che il 28 agosto invi\u00f2 un telegramma a von Kluck in cui manifestava \"imperiale gratitudine\" per le \"vittorie decisive\" e per l'avanzata \"nel cuore della Francia\".\nIn questa fase il generale von Kluck inizi\u00f2 ad ipotizzare un cambiamento nella direzione di marcia della sua armata, convinto di potere aggirare e sbaragliare la 5\u00aa Armata francese, egli propose al generale Karl von B\u00fclow, il prudente comandante della 2\u00aa Armata, che avanzava sul suo fianco sinistro, con il quale durante la campagna von Kluck aveva avuto continui contrasti sulla condotta delle operazioni di convergere insieme verso sud-est, lasciando da parte temporaneamente Parigi.\nIl 30 agosto il quartier generale dell'armata venne stabilito a Lassigny, a nord di Compi\u00e8gne, dove il proprietario della villa requisita per accogliere il posto di comando ebbe modo di vedere il generale tedesco descrivendolo come una specie di Attila moderno, di grande prestanza fisica, dall'aspetto truce e arrogante, \"lo sguardo incuteva paura\", aveva \"un'aria terribile\". Il generale era fiducioso, sulla destra le sue truppe avevano respinto deboli forze francesi, mentre davanti alla sua armata non c'era pi\u00f9 traccia dei britannici che sembravano in completa rotta; von Kluck riteneva soprattutto essenziale non dare tempo al nemico di riorganizzarsi.\nIl 30 agosto von Kluck decise definitivamente di cambiare direzione di marcia; le sue truppe deviarono a sud-est verso Compiegne e Noyon. Convinto di poter aggirare il fianco sinistro nemico e non preoccupato da possibili attacchi provenienti dalla regione parigina contro il suo fianco destro scoperto, il generale lasci\u00f2 solo un corpo d'armata a nord della Marna e diresse con grande energia l'avanzata a sud del fiume degli altri quattro corpi della 1\u00aa Armata. L'Alto comando tedesco diede la sua approvazione a questo sorprendente e rischioso movimento.\nBattaglia della Marna.\nIl 2 settembre 1914 il generale Helmuth von Moltke, capo di Stato maggiore generale, divenne finalmente consapevole dei rischi a cui era esposto l'esercito tedesco a causa della deviazione decisa da von Kluck e diram\u00f2 una nuova direttiva che ordinava l'arresto della marcia verso sud della 1\u00aa Armata e il suo \"scaglionamento\" verso sud-ovest a protezione della 2\u00aa Armata del generale von B\u00fclow. Il generale von Kluck, molto irritato da queste disposizioni che assegnavano un ruolo difensivo alla sua armata, non era intenzionato a obbedire; sicuro di potere raggiungere la vittoria, egli ancora il 3 settembre continu\u00f2 a far marciare il grosso delle sue truppe verso sud-est.\nI soldati della 1\u00aa Armata erano esausti a causa della lunga e sfibrante avanzata, ma von Kluck il 4 settembre comunic\u00f2 direttamente all'Alto comando che non riteneva opportuno interrompere l'avanzata e che era necessario sfruttare l'\"azione coraggiosa delle sue truppe\". Nonostante qualche dubbio del suo capo di stato maggiore, generale Hermann von Kuhl, il generale, sempre pi\u00f9 impaziente di raggiungere la vittoria finale, non si preoccup\u00f2 della carenza di rifornimenti e dell'artiglieria pesante rimasta indietro e non ferm\u00f2 le sue truppe che il 3 settembre passarono a sud della Marna e quindi attraversarono anche il Grand Morin. Von Kluck trasfer\u00ec il suo quartier generale a Rebais per stare pi\u00f9 vicino alle avanguardie.\nFinalmente il 5 settembre due fatti nuovi e inattesi cambiarono completamente la situazione; giunse notizia che il corpo d'armata rimasto a nord della Marna a copertura del fianco destro era stato attaccato da numerose forze francesi e arriv\u00f2 al quartier generale il tenente colonnello Richard Hentsch inviato dal generale von Moltke per convincere il generale von Kluck a eseguire gli ordini. Von Kluck accett\u00f2 di arrestare la sua avanzata e decise di cambiare tutto il suo schieramento per affrontare l'attacco proveniente dalla regione di Parigi contro il suo fianco destro; tuttavia il generale, ancora animato da grande spirito offensivo, decise imprudentemente di trasferire subito a marce forzate tutti i quattro corpi d'armata a nord verso l'Ourcq, lasciando in questo modo un ampio varco quasi indifeso tra la sua armata e la 2\u00aa Armata del generale von B\u00fclow rimasta a sud della Marna. Egli riteneva di avere il tempo di concentrare le sue forze, sconfiggere l'armata di Parigi e conquistare la capitale prima che i franco-britannici potessero sfruttare il varco aperto nelle linee dalla sua audace manovra.\nPer quattro giorni von Kluck combatt\u00e9 tenacemente contro l'armata francese di Parigi e il mattino del 9 settembre credette di essere vicino alla vittoria; mostrando ancora fiducia e determinazione, ai suoi generali disse che la battaglia sarebbe stata vinta con un ultimo attacco in quella giornata. In realt\u00e0 la situazione dei tedeschi stava peggiorando in modo catastrofico negli altri settori del fronte a causa del varco aperto che i britannici e i francesi stavano sfruttando avanzando tra l'ala sinistra di von Kluck e l'ala destra di von B\u00fclow. Era gi\u00e0 in corso una ritirata generale delle altre armate e nella tarda mattinata del 9 settembre il tenente colonnello Hentsch fece ritorno per ordinare a von Kluck di interrompere la battaglia e ritirarsi verso Soissons. Il generale dovette ubbidire all'ordine e nel pomeriggio la 1\u00aa Armata inizi\u00f2 la ritirata.\nLa grande avanzata del generale von Kluck su Parigi termin\u00f2 quindi con un fallimento e con la sconfitta tedesca nella prima battaglia della Marna.\nGli ultimi anni.\nDopo la fase di stabilizzazione del fronte e l'inizio della guerra di trincea, von Kluck mantenne il comando della sua armata fino al marzo 1915 quando venne gravemente ferito alle gambe da un proiettile d'artiglieria mentre si trovava sulla prima linea. Il 28 marzo 1915 ricevette l'Ordine Pour le M\u00e9rite, la massima onorificenza al valore della Germania imperiale. A causa della gravit\u00e0 delle sue ferite, si ritir\u00f2 dal servizio attivo nell'ottobre dell'anno successivo. Nel 1920 scrisse le sue memorie di guerra, \"Der Marsch auf Paris und die Marneschlacht 1914\", in cui descrisse dal suo punto di vista la campagna del 1914, cercando di spiegare il suo comportamento e la motivazione delle sue decisioni operative.\nMor\u00ec nel 1934 a Berlino ed ebbe i funerali di Stato; fu sepolto nella \"S\u00fcdwestkirchhof\" di Berlino-Stahnsdorf dove riposa tuttora.\nLe decisioni del generale von Kluck durante la campagna del 1914 hanno suscitato grandi polemiche e controversie sia tra i protagonisti dei fatti che tra gli storici; in particolare molti hanno ritenuto che l'eccessiva indipendenza e imprudenza del generale, la sua mancata aderenza agli ordini di arrestare l'avanzata il 2 settembre e la sua pericolosa decisione di concentrare tutte le sue forze sull'Ourcq senza preoccuparsi di mantenere la coesione del fronte, abbiano compromesso l'esito della battaglia della Marna per i tedeschi.\nIl generale von Kluck, ufficiale dotato di grande risolutezza e forza di volont\u00e0, fino alla fine della sua vita mantenne l'opinione che, senza l'ordine di ritirata finale, egli sarebbe stato in grado di raggiungere la vittoria nel suo settore e conquistare Parigi, anche se ammise che neppure questo successo avrebbe potuto essere sufficiente in caso di crollo del fronte tedesco sulla Marna a causa anche delle sue decisioni operative."}
{"id": "475554", "revid": "1507870", "url": "https://it.wikipedia.org/wiki?curid=475554", "title": "Pizzo Coca", "text": "Il Pizzo Coca (\"Ol Coca\" in bergamasco) \u00e8 una montagna delle Alpi Centrali alta 3.052\u00a0m s.l.m., situata lungo lo spartiacque che divide la Val Seriana (provincia di Bergamo) e la Valtellina (provincia di Sondrio). \u00c8 la cima pi\u00f9 alta delle Alpi Orobie, per questo viene anche chiamato \"Re delle Orobie\".\nDescrizione.\nCon i suoi 3.052 m il pizzo Coca \u00e8 la vetta orobica pi\u00f9 alta, piazzandosi davanti al pizzo Redorta (3.038 m) e alla punta Scais (3.038 m). Si eleva maestoso oltre 2000 m sopra il fondovalle di Valbondione, e separa la valle di Coca, la Valmorta e la val d'Arigna. Il versante nord (valtellinese) \u00e8 il pi\u00f9 austero, caratterizzato da pendii scoscesi alla base dei quali sono presenti piccoli ghiacciai, come la Vedretta del Marovin e la Vedretta del Lupo. I versanti sud ed est (bergamaschi), meno selvaggi ma comunque impervi, sono quelli su cui si sviluppano le vie di salita pi\u00f9 battute.\nHa due sommit\u00e0 distanti una cinquantina di metri: la meridionale (cima principale), interamente compresa nel territorio seriano, che si trova subito a nord dell'incontro degli spigoli sud e sud-est, e la settentrionale, di elevazione appena minore, situata sulla linea orografica principale.\nDalla cima si pu\u00f2 godere di un grandioso panorama a 360\u00b0 sulle Orobie e le Alpi Retiche. Oltre a diverse vette minori, si possono ammirare:\nSul versante bergamasco il Coca, insieme al Redorta e allo Scais, fa parte di una dentellata cresta disposta a ferro di cavallo attorno ad una conca detritica chiamata \"Conca dei Giganti\" (perch\u00e9 delimitata dalle 3 vette orobiche pi\u00f9 alte), la quale ospita il lago di Coca. Appena a nord-ovest del pizzo Coca sorge il Dente di Coca, montagna alpinisticamente molto pi\u00f9 difficile.\nIl suo nome deriva dal termine \"Cocca\", che significa \"vetta\".\nStoria.\nLa prima salita del Coca fu portata a termine da Antonio Baroni nel luglio 1877, che da Valbondione risal\u00ec il versante meridionale passando per la \"Bocchetta dei Camosci\", lungo quella che \u00e8 ancora oggi la via normale. A settembre dello stesso anno Baroni ripet\u00e9 la scalata in compagnia di Emilio Torri, mentre due anni pi\u00f9 tardi l'ascesa fu compiuta dall'ingegner Giuseppe Nievo e dalla guida Isaia Bonetti.\nL'11 settembre 1889 Antonio Baroni apr\u00ec anche una nuova via sul versante valtellinese, risalendo il canalone nevoso nord-ovest dalla val d'Arigna, inaugurando le vie di ghiaccio sulle Orobie.\nAl momento della prima salita non si sapeva ancora con certezza quale tra il Coca, il Redorta e lo Scais avesse elevazione maggiore. Il 28 settembre 1877 il presidente del CAI di Bergamo Antonio Cur\u00f2 decise di scalare il pizzo Redorta, che sulle carte dell'epoca era segnalato come montagna pi\u00f9 alta, con l'intento di stabilire con certezza la cima pi\u00f9 elevata. Il 30 settembre, dopo aver pernottato alla baita che poi sarebbe diventata il rifugio Ca' Brunona, raggiunse la vetta e, effettuate le dovute misure, stabil\u00ec che il vicino Coca fosse pi\u00f9 alto del Redorta di circa 20 metri (misurazione vicina a quella reale), decretandolo quindi giustamente come cima maggiore delle Orobie. \nAccessi.\nLa via normale si sviluppa sul versante meridionale partendo da Valbondione (900 m). Da qui si imbocca il sentiero n\u00b0 301 che porta in 2,30 ore al rifugio Coca (1.891 m), quindi si prosegue verso il Lago di Coca (2.108 m). Da qui si risale il ghiaione verso destra e, per ripido sentiero, si arriva all'anfiteatro naturale posto ai piedi della \"Bocchetta dei Camosci\". Raggiunta la bocchetta (2.719 m) si prosegue a sinistra con la parte pi\u00f9 ripida e difficile della via che permette, dopo poco pi\u00f9 di 300 metri di dislivello, di raggiungere la croce di vetta del pizzo Coca con passaggi alpinistici di I/II grado. Questo tracciato richiede conoscenza delle elementari tecniche di arrampicata, assenza di vertigini e buon senso dell'orientamento per evitare di perdere la via nell'ultima parte, specie in caso di nebbia. \u00c8 necessario inoltre grande allenamento non tanto per la lunghezza (la tempistica normalmente segnalata \u00e8 di 5,30 - 6 ore di cammino), ma per il considerevole dislivello da superare (oltre 2.100 m). Spesso infatti l'itinerario viene spezzato in due giorni pernottando al rifugio Coca.\nUn'altra possibilit\u00e0 prevede la salita alla \"Bocchetta dei Camosci\" dal versante est, partendo dal Rifugio Cur\u00f2 e seguendo un sentiero che attraversa la Valmorta. Da qui si deve seguire un sentierino molto esposto a forte pendenza, con terreno friabile e possibilit\u00e0 di tratti innevati fino a tarda stagione. Dalla bocchetta si segue poi la via normale.\nIl pizzo Coca ospita varie vie alpinistiche: alcune tra le pi\u00f9 battute sono la cresta est, la parete ovest, il canale nord-ovest, il concatenamento passo Coca - Dente di Coca - pizzo Coca e la \"traversata delle 6 cime\", itinerario alpinistico che dal Redorta conduce al Coca passando per Scais, Porola, cime d'Arigna e Dente di Coca restando sempre in cresta (con passaggi massimi di IV grado)."}
{"id": "475555", "revid": "1305772", "url": "https://it.wikipedia.org/wiki?curid=475555", "title": "Vulture Culture", "text": "Vulture Culture \u00e8 l'ottavo album in studio del gruppo progressive rock britannico The Alan Parsons Project, fondato da Alan Parsons ed Eric Woolfson, pubblicato nel 1985 dalla Arista Records.\nDescrizione.\nParsons e Woolfson registrano i brani per Vulture Culture dal maggio al luglio del 1984 per poi pubblicarlo il febbraio 1985. Come concept si utilizza l'aspra critica alla societ\u00e0 moderna, definita nel titolo \"cultura dell'avvoltoio\", in cui i pi\u00f9 furbi tentano di fare profitto alle spalle del prossimo. Come cantanti, oltre ad Eric Woolfson che canta in tre brani, vengono scelti Colin Blunstone, David Paton, Chris Rainbow e Lenny Zakatek con un brano ciascuno.\nLa registrazione analogica multitraccia viene mixata sul sistema digitale Sony PCM 1610.\nMentre nei paesi di lingua inglese viene accolto freddamente, entra in top ten in quasi tutti i paesi europei con i soliti ottimi risultati nei Paesi Bassi con il terzo posto, Spagna e Svizzera con il secondo e il primo posto in Germania. Vulture Culture \u00e8 anche l'ultimo album del Project a ricevere i dischi d'oro in pi\u00f9 di una nazione.\nIn origine, l'album era destinato ad essere il secondo LP di un doppio album, di cui \"Ammonia Avenue\" doveva essere il primo. Dopo che i dischi furono divisi in album separati, a Vulture Culture fu dato un trattamento in studio pi\u00f9 moderno (per l'epoca) con tamburi e dinamiche pi\u00f9 potenti.\nVulture Culture \u00e8 l'unico album del \"The Alan Parsons Project\" che non presenta l'orchestrazione di Andrew Powell, infatti il direttore d'orchestra era impegnato nella realizzazione della colonna sonora per il film Ladyhawke.\nVulture Culture \u00e8 stato l'ultimo album dei Project registrato su apparecchiature analogiche e, come i due precedenti, mixato direttamente sul nastro master digitale.\nCopertina e grafica.\nLa grafica di Vulture Culture viene curata dalla ICON, che all'epoca era una sigla di copertura per Storm Thorgerson per sfuggire alle questioni legali che lo avevano portato a sciogliere la Hipgnosis. Sulla copertina viene rappresentato un velluto rosso sul quale poggia un bracciale d'oro rappresentante un uroboro, il serpente che si mangia la coda, nella versione con testa di avvoltoio e piume che progressivamente sfumano in squame di serpente. Sul retro della copertina rimane solo il velluto con delle bruciature al posto dell'uroboro.\nAnalisi.\nIl primo lato dell'LP (CD tracce 1-4) \u00e8 interamente costituito da canzoni pop, della durata massima di 4 minuti, mentre il secondo lato \u00e8 molto vario, dal funk sommesso della title track \"vulture Culture\" alla strumentale rimbalzante \"Hawkeye\". "}
{"id": "475559", "revid": "23020", "url": "https://it.wikipedia.org/wiki?curid=475559", "title": "Loto", "text": ""}
{"id": "475560", "revid": "23020", "url": "https://it.wikipedia.org/wiki?curid=475560", "title": "Fiore di loto", "text": ""}
{"id": "475561", "revid": "23020", "url": "https://it.wikipedia.org/wiki?curid=475561", "title": "Fior di Loto", "text": ""}
{"id": "475563", "revid": "125223672", "url": "https://it.wikipedia.org/wiki?curid=475563", "title": "Cristiano Democratici per la Repubblica", "text": "I Cristiano Democratici per la Repubblica (CDR) sono stati un partito politico italiano fondato da Clemente Mastella il 5 marzo 1998.\nStoria.\nIl 16 febbraio 1998 l'ala del Centro Cristiano Democratico interessata al progetto neocentrista di Francesco Cossiga e guidata dal suo presidente Mastella, si scisse per cofondare l'Unione Democratica per la Repubblica.\nSu suggerimento dello stesso Cossiga, gli ex CCD il 5 marzo si diedero appunto il nome di Cristiano Democratici per la Repubblica.\nPresidente del partito fu Salvatore Cardinale, segretario Mastella.\nAl suo esordio il CDR poteva contare su 18 deputati (15 ex CCD, 2 ex Forza Italia e Alberto Acierno del gruppo misto, gi\u00e0 FI) e 5 senatori.\nIl 4 marzo 1998, il CDR coi CDU di Rocco Buttiglione aveva gi\u00e0 formato gruppi parlamentari unitari.\nIl 1\u00ba luglio 1998, il Consiglio nazionale del CDR diede mandato al proprio segretario di \u00abdefinire tutti i passaggi politici e organizzativi utili alla nascita dell'UDR\u00bb, che vide cos\u00ec la luce il giorno dopo e che affid\u00f2 la propria segreteria a Mastella."}
{"id": "475564", "revid": "35813", "url": "https://it.wikipedia.org/wiki?curid=475564", "title": "Girolamo Masci", "text": ""}
{"id": "475565", "revid": "154326", "url": "https://it.wikipedia.org/wiki?curid=475565", "title": "Dom Duarte Pio di Braganza", "text": ""}
{"id": "475567", "revid": "533647", "url": "https://it.wikipedia.org/wiki?curid=475567", "title": "Giacomo Savelli", "text": "Biografia.\nAppartenente alla nobile ed antica famiglia romana dei Savelli, che aveva gi\u00e0 dato alla Chiesa tre papi e diversi cardinali, studi\u00f2 legge a Padova. I suoi genitori erano Giambattista Savelli e Costanza Bentivoglio.\nGrazie a papa Paolo III Farnese, cugino di sua madre, venne ammesso alla Corte pontificia e fu protonotario apostolico: nel concistoro del 19 dicembre 1539 venne creato cardinale diacono di Santa Lucia in Silice (pass\u00f2 poi alle diaconie dei Santi Cosma e Damiano, di San Nicola in Carcere e di Santa Maria in Cosmedin; promosso al rango di cardinale presbitero, ebbe il titolo di Santa Maria in Trastevere e nel 1577 venne nominato cardinale vescovo di Sabina, Frascati e Porto).\nFu amministratore apostolico delle diocesi di Nicastro (1540 - 1554), Teramo (1545 - 1546), Gubbio (1555 - 1556) e Benevento (1560 - 1574): dal 1560 fu vicario della diocesi di Roma, titolo che mantenne sino alla morte.\nCon i cardinali Federico Cesi e Giovanni Girolamo Morone, nel 1561 venne chiamato a far parte di una commissione incaricata di occuparsi dell'assistenza ai poveri ed ai girovaghi di Roma.\nMorto nel 1587, venne sepolto nella chiesa del Ges\u00f9.\nSuccessione apostolica.\nLa successione apostolica \u00e8:"}
{"id": "475569", "revid": "35813", "url": "https://it.wikipedia.org/wiki?curid=475569", "title": "Simon de Brion", "text": ""}
{"id": "475571", "revid": "599013", "url": "https://it.wikipedia.org/wiki?curid=475571", "title": "Roque Santa Cruz", "text": "Caratteristiche tecniche.\n\u00c8 soprannominato \"El Puntero\" per le sue grandi doti fisiche, in particolare nel colpo di testa, ma \u00e8 anche dotato di buona tecnica individuale.\nCarriera.\nClub.\nOlimpia.\nRoque Santa Cruz fa il suo debutto nel Club Olimpia di Asunci\u00f3n nel 1997, a 16 anni, dopo aver frequentato la scuola calcio locale.\nBayern Monaco.\nL'anno successivo partecipa ai Mondiali Under-20, per poi venir acquistato dal Bayern Monaco nel 1999 per 7 milioni di dollari. Nella sua prima stagione in Bundesliga segna 5 gol in 11 incontri.\nIl primo serio infortunio \u00e8 della stagione 2002-2003, quando pu\u00f2 giocare solo 8 partite da titolare. Un nuovo infortunio nella stagione 2004-2005 lo costringe a disputare solo 4 partite. Il suo ritorno \u00e8 bloccato nella stagione successiva, a met\u00e0 campionato, dai persistenti problemi al ginocchio.\nBlackburn.\nNel 2007 \u00e8 stato ceduto a titolo definitivo al Blackburn Rovers, dove ha ritrovato la continuit\u00e0 di impiego e ha ricominciato a segnare con frequenza. Segna la sua prima tripletta nel Blackburn nel match perso 5-3 contro il Wigan il 15 dicembre 2007, diventando cos\u00ec il primo giocatore da oltre dieci anni nel calcio inglese a segnare una tripletta per la squadra perdente, dalla tripletta di Dwight Yorke il 30 settembre 1996 nel match perso dall'Aston Villa contro il Newcastle United per 4-3. Ha concluso la sua prima stagione in Premier League segnando 19 gol con il Blackburn.\nManchester City.\nIl 22 giugno 2009 viene acquistato dal Manchester City per 18 milioni di sterline; con la formazione celeste non riesce ad imporsi, complice un'integrit\u00e0 fisica precaria che lo tiene spesso lontano dal campo.\nPrestiti a Blackburn e Real Betis.\nIl 14 gennaio 2011, dopo numerosi voci che lo accostavano alla Lazio, passa in prestito al Blackburn Rovers, un ritorno nella squadra dove per due stagioni aveva gi\u00e0 militato. Alla fine della stagione, dopo 9 presenze e nessun gol, i \"Rovers\" decidono di non riscattarlo ed il giocatore fa quindi ritorno al Manchester City.\nIl 28 agosto 2011 viene ceduto in prestito per un anno agli spagnoli del Real Betis.\nIl 22 settembre 2011 sigla la sua prima doppietta contro il Real Zaragoza. Al termine della stagione il Betis decide di non riscattarlo ed il giocatore fa quindi ritorno al Manchester City.\nMalaga.\nAlla vigilia della stagione 2012-2013 Santa Cruz viene nuovamente ceduto in prestito dal Manchester City ad una squadra della Liga spagnola: questa volta si tratta del Malaga.\nPassato al Malaga titolo definitivo l'11 luglio 2013, firma un triennale con il club andaluso, ma vi resta per altri diciassette mesi prima di una nuova cessione. Nel 2013-2014 segna 6 gol nella stagione conclusa con la salvezza nella Liga. Nel dicembre 2014 passa per 2 milioni di euro al . Debutta con il nuovo club nella partita vinta per 0-1 sul campo del il 10 gennaio 2015, subentrando a 8 minuti dalla fine a Ismael Valad\u00e9z. Nell'agosto 2015 ritorna al Malaga, dove rimane una stagione.\nRitorno in Paraguay: Olimpia e Libertad.\nTornato in patria, nel giugno 2016 si accorda con l', dove fa ritorno dopo diciassette anni. Il 23 giugno 2016 torna a vestire la maglia dell'Olimpia entrando nel secondo tempo di una sfida contro il . Dopo 5 anni nell'Olimpia, il 28 dicembre 2021, viene ufficializzato il passaggio al Club Libertad\nNazionale.\nAi Mondiali di Giappone-Corea del Sud 2002 \u00e8 presente in tutte e 4 le partite della Nazionale paraguaiana, segnando anche un gol.\nIl Mondiale tedesco vede Santa Cruz giocare le 3 partite disputate dalla sua Nazionale, senza andare in rete, dopo che un infortunio ai legamenti subito nell'ottobre 2005 aveva messo a rischio la sua convocazione.\nAi Mondiali di Sud Africa 2010 fa il suo esordio nella prima partita del girone contro l'Italia, entrando al 67', e scende in campo in tutte le gare disputate dalla \"selecci\u00f3n\" fino ai quarti di finale (raggiunti per la prima volta nella storia della Nazionale \"Albiroja\"), anche se non sempre \u00e8 schierato nell'undici titolare.\nViene convocato per la Copa Am\u00e9rica 2011, nella quale esordisce contro l'Ecuador nel pareggio 0-0. Segna nella partita successiva il goal dell'1-1 contro il Brasile (terminata 2-2), che lo consacra con 25 goal il miglior marcatore nella storia del Paraguay.\nViene convocato per la Copa Am\u00e9rica Centenario del 2016, ma non pu\u00f2 parteciparvi a causa di un infortunio e viene sostituito da Antonio Sanabria.\nIl 9 novembre 2016 annuncia il suo addio alla nazionale.\nStatistiche.\nPresenze e reti nei club.\n\"Statistiche aggiornate al 15 agosto 2021.\""}
{"id": "475574", "revid": "27723", "url": "https://it.wikipedia.org/wiki?curid=475574", "title": "Planitia Caloris", "text": ""}
{"id": "475578", "revid": "1305772", "url": "https://it.wikipedia.org/wiki?curid=475578", "title": "Giovanni Gaetano Orsini", "text": ""}
{"id": "475582", "revid": "287204", "url": "https://it.wikipedia.org/wiki?curid=475582", "title": "Kuiper", "text": ""}
{"id": "475585", "revid": "86599", "url": "https://it.wikipedia.org/wiki?curid=475585", "title": "Cratere Cockcroft", "text": "Cockcroft \u00e8 un cratere lunare di 92,16 km situato nella parte nord-orientale della faccia nascosta della Luna, a nord-est del pi\u00f9 grande cratere Fitzgerald, ed a sud-est del cratere Evershed.\nIl bordo di questo cratere \u00e8 stato molto eroso da impatti successivi. Il cratere satellite 'Cockroft N' \u00e8 parzialmente sovrapposto al margine sud-sud-ovest. Ci sono crateri ancora minori lungo il margine nelle zone sud-est, est e nord-nord-ovest, ed uno pi\u00f9 visibile sulle pendici interne ad est. Il pianoro interno \u00e8 a tratti irregolare, in particolare nella zona meridionale, ed \u00e8 caratterizzato da numerosi piccoli impatti.\nIl cratere \u00e8 dedicato al fisico britannico John Douglas Cockcroft.\nCrateri correlati.\nAlcuni crateri minori situati in prossimit\u00e0 di Cockcroft sono convenzionalmente identificati, sulle mappe lunari, attraverso una lettera associata al nome."}
{"id": "475587", "revid": "1305772", "url": "https://it.wikipedia.org/wiki?curid=475587", "title": "Rosencrantz e Guildenstern sono morti", "text": "Rosencrantz e Guildenstern sono morti (\"Rosencrantz and Guildenstern are dead\") \u00e8 una tragicommedia, legata al teatro dell'assurdo e all'esistenzialismo, scritta dal commediografo inglese Tom Stoppard.\nL'opera nacque come atto unico in versi nel 1964 col titolo \"Rosencrantz and Guildenstern Meet King Lear\". Rielaborata in tre atti, viene messa in scena per la prima volta nel 1966 al Festival di Edimburgo.\nSecondo una testimonianza dell'autore, riguardo alle varie rappresentazioni teatrali di questa commedia, effettuate in giro per il mondo, diverse possono essere le cose che cambiano da una rappresentazione all'altra:\nTrama.\nNarra la storia di Rosencrantz e Guildenstern, due personaggi minori della tragedia \"Amleto\" (\"Hamlet\"), di William Shakespeare, che vengono convocati alla corte del re di Danimarca con il compito di aiutare Amleto, in realt\u00e0 con lo scopo di capire (e riferire) se egli sia diventato pazzo o se stia fingendo. Il titolo deriva da una battuta pronunciata da un ambasciatore inglese nel finale della tragedia shakespeariana.\nRappresentazioni.\nLa prima italiana \u00e8 stata il 24 gennaio 1968 presso il Teatro Metastasio di Prato, produzione Compagnia dei Quattro. Testo tradotto da Paola Ojetti, regia di Franco Enriquez, scene e costumi di Emanuele Luzzati, musiche di Giancarlo Chiaramello. Interpreti: Valeria Moriconi, Paolo Ferrari, Mario Scaccia, Adriana Innocenti, Luciano Virgilio, Piero Nuti, Donato Castellaneta, Sandro Pizzocchero, Ireneo Petruzzi, Silvana De Santis, Adolfo Belletti, Maria Adelaide Zaccaria, Luigi Palchetti, Alfredo Piano.\nAdattamento cinematografico.\nNel 1990 l'opera letteraria venne adattata per il grande schermo e il lungometraggio, che fu presentato durante la 47\u00aa Mostra internazionale d'arte cinematografica di Venezia del medesimo anno, consegu\u00ec il Leone d'Oro.\nIl film dal titolo omonimo fu diretto dallo stesso Tom Stoppard (nel suo esordio alla regia), con Tim Roth (Guildenstern), Gary Oldman (Rosencrantz), Richard Dreyfuss, Joanna Roth, Iain Glen, Donald Sumpter, Joanna Miles e Ian Richardson."}
{"id": "475588", "revid": "599013", "url": "https://it.wikipedia.org/wiki?curid=475588", "title": "Giacomo Sintini", "text": "Sposato con Alessia e padre di Carolina (nata nel 2008), nel 2011 scopre di avere un Linfoma diffuso a grandi cellule B. Dopo un anno di terapie \u00e8 tornato a giocare prima con la maglia del Trentino Volley poi, fino al 2015, con la maglia di Callipo Sport.\nOra si occupa di formazione motivazionale nelle scuole e nelle aziende.\nCarriera.\nCresciuto nella cittadina romagnola di Bagnacavallo (RA), inizi\u00f2 la carriera pallavolistica nella sua terra natale, prima nel Porto Ravenna Volley e successivamente nel Volley Forl\u00ec. Nel 2001 si trasfer\u00ec nella Sisley Treviso, con la quale vinse il suo primo trofeo, la Supercoppa italiana. Quello stesso anno esord\u00ec in Nazionale, precisamente il 24 novembre a Ferrara, nell'All Star Game.\nDopo un solo anno in maglia oro-granata si trasfer\u00ec alla RPA Perugia. Con la formazione umbra raggiunse una finale scudetto nella stagione 2004-2005, che perse contro la sua ex squadra. In quella circostanza venne comunque premiato come miglior palleggiatore del campionato.\nNell'estate del 2005 venne convocato in Nazionale dal CT Gian Paolo Montali per affrontare l'Europeo che si gioc\u00f2 proprio in Italia. Gli azzurri vinsero la competizione al PalaLottomatica di Roma contro la Nazionale russa solamente al tie-break. Pochi mesi dopo disput\u00f2 in Giappone la Grand Champions Cup, dove conquist\u00f2 una medaglia di bronzo.\nNella stagione successiva, passato ad indossare la maglia della Lube Banca Marche Macerata, trionf\u00f2 in campionato al termine della serie finale sempre contro la Sisley. Nello stesso anno si aggiudic\u00f2 anche la Coppa CEV (allora il terzo trofeo continentale per importanza) e la Supercoppa italiana.\nDopo due anni a Macerata ritorn\u00f2 a Perugia, dove al termine della terza stagione contribu\u00ec alla vittoria del primo trofeo internazionale della squadra umbra: la Challenge Cup. Nell'estate del 2010 decise di trasferirsi per la prima volta all'estero, accettando l'offerta del club russo della Lokomotiv Belogorod. La sua permanenza in Russia fu per\u00f2 breve, e dopo soli 5 mesi rescisse il contratto e torn\u00f2 in Italia, trovando posto a dicembre nello Yoga Forl\u00ec.\nAl termine della stagione agonistica 2010-2011 gli venne diagnosticato un tumore al sistema linfatico in data 1\u00ba giugno 2011, che lo costrinse ad abbandonare l'attivit\u00e0 agonistica e a non poter trasferirsi in Polonia, dove era stato raggiunto un accordo con lo Jastrz\u0119bski W\u0119giel allenato da Lorenzo Bernardi. Dopo un solo anno la malattia venne superata, e l'8 maggio 2012 ottenne la certificazione di idoneit\u00e0 alla pratica sportiva agonistica.\nA pochi giorni dal ritorno alla pallavolo venne ingaggiato dalla Trentino Volley, chiamato a prendere il posto del partente \u0141ukasz \u017bygad\u0142o. Il suo esordio con la maglia trentina avvenne il 14 ottobre 2012 (1 anno, 6 mesi e 10 giorni dopo la sua ultima apparizione ufficiale) durante una partita del primo turno della Coppa del Mondo per club 2012, trofeo che poi entr\u00f2 nel suo palmar\u00e8s; con la squadra trentina vince anche Coppa Italia 2012-13. Il 12 maggio 2013, a seguito dell'infortunio avvenuto in gara 4 del palleggiatore titolare Raphael de Oliveira, gioca gara 5 della finale playoff, contribuendo a vincere il terzo scudetto della squadra trentina. Nell'occasione viene nominato MVP della partita.\nDopo aver superato l'esperienza contro il cancro ha dato vita ad un'associazione che porta il suo nome, l\"'Associazione Giacomo Sintini\", che si pone l'obiettivo di raccogliere fondi per la ricerca su leucemie e linfomi e per l'assistenza in campo onco-ematologico. La raccolta fondi \u00e8 supportata anche dalla partecipazione dell'associazione ai principali eventi pallavolistici nazionali. Nel 2014 pubblica il suo primo libro, \"Forza e Coraggio\".\nIl 25 giugno 2014 viene ufficializzato il suo acquisto da parte della Callipo Sport, formazione che prende parte al campionato di Serie A2 per la stagione successiva, con cui vince la Coppa Italia di categoria."}
{"id": "475595", "revid": "1318658", "url": "https://it.wikipedia.org/wiki?curid=475595", "title": "Tempio di Mahabodhi", "text": "Il Tempio di Mahabodhi \u00e8 un tempio buddhista a Bodh Gaya, dove Siddhartha Gautama, il Buddha, ottenne l'illuminazione. Bodh Gaya si trova a circa 96\u00a0km da Patna, Bihar, India. Accanto al tempio sorge il sacro Sri Maha Bodhi, nato dall'albero di Bodhi, l'esemplare di \"Ficus religiosa\" sotto il quale stava meditando il Buddha quando fu colto dall'illuminazione.\nStoria del tempio e legame con quella del buddhismo.\nLegame con la nascita del buddhismo.\nSecondo la tradizione, intorno al 530 a.C., Siddhartha Gautama, viaggiando come monaco, giunse sulle verdi sponde del fiume Falgu, vicino Gaya, in India; l\u00ec sedette in meditazione sotto una \"Ficus religiosa\" che in seguito avrebbe preso il nome di \"albero di Bodhi\". Secondo le scritture buddhiste, dopo tre giorni e tre notti Siddhartha ottenne l'illuminazione (\"bodhi\") e le risposte che aveva a lungo cercato; il Tempio di Mahabodhi fu costruito esattamente in quel punto per celebrare l'evento.\nIl Buddha poi trascorse le successive sette settimane in sette differenti luoghi nelle vicinanze meditando e ponderando la sua esperienza: questi sette particolari punto sono ora tutti luoghi di culto nel Tempio di Mahabodhi.\nCostruzione.\nIntorno al 250 a.C., circa 250 anni dopo l'illuminazione del Buddha, l'imperatore buddhista Ashoka visit\u00f2 Bodh Gaya con l'intenzione di edificarvi un monastero e un altare; come parte del tempio, fece costruire un trono di diamanti (chiamato \"Vajrasana\"), nel punto supposto dell'illuminazione. Ashoka \u00e8 considerato il fondatore del Tempio di Mahabodhi.\nIl declino.\nIl buddhismo declin\u00f2 insieme alle dinastie che lo supportavano, dopo l'invasione degli unni bianchi e le invasioni islamiche dell'India come quella di Muhammad bin Qasim. Una vibrante rinascita ebbe luogo durante l'impero Pala nel nord-est del subcontinente (dove il tempio \u00e8 collocato). Il buddhismo Mah\u0101y\u0101na fior\u00ec sotto i Pala tra l'ottavo e il dodicesimo secolo ma, dopo la sconfitta dei Pala da parte della dinastia Sena, induista e anti-buddhista, il buddhismo ricominci\u00f2 a perdere terreno e giunse prossimo all'estinzione. Durante il XII secolo, Bodh Gaya e le regioni circostanti furono invase dai musulmani; in questo periodo, il Tempio di Mahabodhi cadde in rovina e fu pressoch\u00e9 abbandonato. Durante il XVI secolo, un monastero induista sorse vicino Bodh Gaya: nei secoli successivi, il capo del monastero o mahant divenne il principale proprietario terriero della zona, e avanz\u00f2 pretese sul terreno su cui sorge il Tempio di Mahabodhi.\nRistrutturazione.\nNegli anni 1880, il governo britannico dell'India cominci\u00f2 a ristrutturare il Tempio di Mahabodhi sotto la direzione di Sir Alexander Cunningham. Poco tempo dopo, nel 1891, il leader buddhista dello Sri Lanka Anagarika Dharmapala lanci\u00f2 una campagna per ottenere che il controllo del tempio tornasse ai buddhisti, sfidando apertamente il mahant; la campagna ebbe un primo parziale successo nel 1949, quando il controllo pass\u00f2 dal mahant ind\u00f9 al governo dello stato di Bihar, che istitu\u00ec un comitato per la gestione del tempio: il comitato aveva per\u00f2 nove membri di cui la maggioranza, compreso il presidente, ind\u00f9 per legge. Il primo capo dei monaci sotto il comitato di gestione fu Anagarika Munindra, un bengalese che era stato membro attivo della \"Maha Bodhi Society\".\nArchitettura.\nIl Tempio di Mahabodhi \u00e8 costruito in mattoni ed \u00e8 la pi\u00f9 antica struttura in mattoni sopravvissuta in India orientale; \u00e8 considerato un ottimo esempio di architettura indiana, ed ebbe ampia influenza sullo sviluppo delle tradizioni architetturali successive. Secondo l'UNESCO, \u201cil tempio attuale \u00e8 una delle pi\u00f9 antiche ed imponenti strutture costruite interamente in mattoni della tarda epoca Gupta\u201d.\nLa torre centrale del Tempio di Mahabodhi \u00e8 alta 55 metri, e fu ampiamente rinnovata nel XIX secolo; \u00e8 circondata da quattro torri pi\u00f9 piccole, costruite nello stesso stile.\nIl Tempio di Mahabodhi \u00e8 circondato su tutti i lati da ringhiere di pietra, alte circa due metri; di queste ce ne sono due tipi, sia per stile sia per materiale. Le pi\u00f9 antiche, fatte di arenaria, risalgono al 150 a.C. circa, e le altre, di granito grezzo, risalgono all'epoca Gupta (300\u2013600). Le ringhiere antiche presentano scene come Lakshmi, dea ind\u00f9 dell'abbondanza, che si fa il bagno con gli elefanti, e S\u016brya, dio ind\u00f9 del sole, che conduce un cocchio condotto da quattro cavalli; quelle pi\u00f9 recenti hanno figure di stupa (altari reliquiari) e garu\u1e0da (aquile divine); sono frequenti anche immagini di fiori di loto.\nStato e gestione attuali.\nIl tempio di Mahabodhi \u00e8 sotto l'autorit\u00e0 del governo dello stato indiano di Bihar; in base al \"Bodh Gaya Temple Act\" del 1949, il governo dello stato \u00e8 responsabile della tutela, gestione e controllo del tempio e delle sue propriet\u00e0. L'atto d\u00e0 anche disposizioni per i membri del Comitato di Gestione del Tempio, insieme ad un collegio di consiglieri, di cui fanno parte il governatore del Bihar e un numero variabile (da 20 a 25) di altri membri, met\u00e0 dei quali da Paesi buddhisti stranieri.\nIl Comitato di Gestione del Tempio \u00e8 l'autorit\u00e0 esecutiva per la gestione del Tempio di Mahabodhi e aree adiacenti; lavora sotto la supervisione, direzione, e controllo del governo dello stato di Bihar.\nNel giugno 2002, il Tempio di Mahabodhi divenne un Patrimonio dell'umanit\u00e0 UNESCO.\nTutti i reperti religiosi nell'area sono legalmente protetti dal \"Treasure Trove Act\" del 1878."}
{"id": "475597", "revid": "287204", "url": "https://it.wikipedia.org/wiki?curid=475597", "title": "Oriente (disambigua)", "text": "Oriente \u00e8 un sinonimo del punto cardinale Est. Pu\u00f2 inoltre riferirsi a:"}
{"id": "475599", "revid": "118528227", "url": "https://it.wikipedia.org/wiki?curid=475599", "title": "Occidente", "text": ""}
{"id": "475600", "revid": "767487", "url": "https://it.wikipedia.org/wiki?curid=475600", "title": "John Gully", "text": "Nato a Wick, presso la citt\u00e0 di Bath, il 21 agosto 1783, suo padre era un ricco latifondista. John lavor\u00f2 assieme al padre ed eredit\u00f2 tutte le attivit\u00e0 di famiglia. Da giovane si dimostr\u00f2 un'ottima promessa nello sport del pugilato. Nel 1805, mentre si trovava ancora in prigione per debiti, affront\u00f2 il campione in carica e suo amico Henry Pearce. Vinse la sfida e la ricompensa per la vittoria fu la liberazione dal carcere.\nL'8 ottobre dello stesso anno i due si incontrarono nuovamente di fronte ad una gran folla di persone tra cui era presente il futuro re Guglielmo IV, ancora nella veste di duca di Clarence. Gully riusc\u00ec a vincere dopo 64 riprese, 1 ora e 17 minuti di combattimento. Gully si dimostr\u00f2 un pugile formidabile. Difese il titolo contro il gigante Bob Gregson in due incontri successivi. Il 14 ottobre 1807 fu organizzato il primo incontro, Gully vinse in 26 riprese e incass\u00f2 il premio di 200 sterline. Nel secondo incontro Gully sanc\u00ec completamente il suo valore battendo lo sfidante in 1 ora e 15 minuti dopo 28 rounds. Dopo quella sfida Gully prese la decisione di abbandonare il mondo della boxe e si interess\u00f2 alle corse per cavalli. Il titolo di campione rimase vacante fino a che non fu assegnato a Tom Cribb.\nIn pochi anni Gully costru\u00ec una valida scuderia e partecip\u00f2 con i suoi cavalli alle pi\u00f9 importanti manifestazioni britanniche. Nel 1832 i suoi cavalli vinsero il Derby racehorse, il che comport\u00f2 per le sue tasche una vincita di circa \u00a380.000. Gully si iscrisse la partito liberale grazie al quale venne eletto al parlamento inglese, intanto i suoi cavalli dominavano le corse pi\u00f9 importanti e prestigiose del periodo.\nMor\u00ec il 9 marzo 1863 all'et\u00e0 di 79 anni e venne sepolto nel suo cimitero di famiglia accanto alla chiesa cattolica ad Ackworth Park vicino Pontefract."}
{"id": "475602", "revid": "339392", "url": "https://it.wikipedia.org/wiki?curid=475602", "title": "Tragedia di Balvano", "text": ""}
{"id": "475605", "revid": "26630", "url": "https://it.wikipedia.org/wiki?curid=475605", "title": "Appalto pubblico", "text": "Un appalto pubblico, nell'ordinamento giuridico di uno Stato, \u00e8 un contratto a titolo oneroso stipulato per iscritto tra uno o pi\u00f9 operatori economici e una o pi\u00f9 amministrazioni aggiudicatrici avente per oggetto l'esecuzione di lavori, la fornitura di prodotti o la prestazione di servizi ai sensi della direttiva 2004/18/CE del 31 marzo 2004.\nTale definizione, contenuta nell'art. 1, comma 1, lettera a), della direttiva 2004/18/CE, \u00e8 stata recepita nell'ordinamento giuridico italiano dal D.Lgs. 12 aprile 2006, n. 163 (Codice dei contratti pubblici relativi a lavori, servizi e forniture) che all'art. 3, comma 6, definisce gli appalti pubblici come \"contratti a titolo oneroso, stipulati per iscritto tra una stazione appaltante o un ente aggiudicatore e uno o pi\u00f9 operatori economici, aventi per oggetto l'esecuzione di lavori, la fornitura di prodotti, la prestazione di servizi come definiti dal presente codice\".\nLe direttive 2014/23/UE, 2014/24/UE e 2014/25/UE sono state recepite nel D.Lgs. 50/2016 e s.m.i.\nAppalti pubblici di lavori, servizi e forniture.\nGli appalti pubblici possono essere di lavori, forniture o servizi. Le definizioni sono contenute nell'art. 3, commi 7, 9 e 10, del D.Lgs. 163/2006 che recepisce le corrispondenti definizioni contenute nell'art. 1, comma 2, lettere b), c) e d) della direttiva 2004/18/CE.\nGli \"appalti pubblici di lavori\" sono appalti pubblici aventi per oggetto l'esecuzione o, congiuntamente, la progettazione esecutiva e l'esecuzione, relativamente a lavori o opere rientranti nell'allegato I del D.lgs. 163/2006, di un'opera rispondente alle esigenze specificate dalla stazione appaltante o dall'ente aggiudicatore.\nI \"lavori\" indicati nell'allegato I del D.Lgs. 163/2006 comprendono le attivit\u00e0 di costruzione, demolizione, recupero, ristrutturazione, restauro e manutenzione di opere. Per \"opera\" si intende il risultato di un insieme di lavori, che di per s\u00e9 esplichi una funzione economica o tecnica. Le opere comprendono sia quelle che sono il risultato di un insieme di lavori edilizi o di genio civile, sia quelle di presidio e difesa ambientale e di ingegneria naturalistica (art. 3, comma 8, D.Lgs. 163/2006).\nQuando il contratto ha per oggetto congiuntamente la progettazione e l'esecuzione si parla di \"appalto integrato\", di cui ve ne sono due specie:\nQualora, per l'esecuzione di lavori o forniture che presentino particolari caratteristiche tecniche, la pubblica amministrazione non avesse predisposto un progetto pu\u00f2 ricorrere all\"'appalto concorso\" con il quale, sulla base delle indicazioni fornite dall'ente appaltante, il concorrente dovr\u00e0 presentare non soltanto le offerte economiche ma anche i relativi progetti tecnici. Con questa procedura l'aggiudicazione prescinde dalla mera convenienza dell'offerta economica ma verte anche sulla validit\u00e0 delle soluzioni e della perfezione tecnica dei progetti proposti.\nGli \"appalti pubblici di forniture\" sono appalti pubblici aventi per oggetto l'acquisto, la locazione finanziaria, la locazione o l'acquisto a riscatto, con o senza opzione per l'acquisto, di prodotti. \nGli \"appalti pubblici di servizi\" sono appalti pubblici diversi dagli appalti pubblici di lavori o di forniture, aventi per oggetto la prestazione dei servizi di cui all'allegato II del D.Lgs. 163/2006.\nCorruzione in appalti pubblici.\nSpesso gli appalti pubblici sono a rischio corruzione: nella corruzione in senso generico il pubblico ufficiale o l'incaricato di pubblico servizio percepiscono l'utilit\u00e0 in seguito ad un accordo con il privato, viceversa, nella concussione il pubblico ufficiale sfrutta la propria posizione di supremazia o potere per costringere o comunque indurre il privato a corrispondere o promettere denaro od altre utilit\u00e0. Le due fattispecie criminose sono, pertanto, l'una l'opposto dell'altra. La giurisprudenza si \u00e8 a questo proposito interrogata sul criterio che consenta di stabilire quando la dazione \u00e8 frutto di accordo (corruzione) e quando invece \u00e8 frutto di costrizione o induzione (concussione).\nIn tutti i casi la corruzione produce un danno allo Stato in quanto viola le regole di concorrenza oltre a sfavorire gli imprenditori onesti producendo concorrenza sleale.\nCon l'introduzione del comma 3 lettera c-bis) dell'art. 105 del Decreto legislativo 18 aprile 2016, n. 50 lo Stato consente che le prestazioni rese in favore dei soggetti affidatari in forza di contratti continuativi di cooperazione, servizio e/o fornitura sottoscritti in epoca anteriore alla indizione della procedura finalizzata alla aggiudicazione dell'appalto non vengano considerate subappalto e quindi sfuggano completamente a qualunque controllo da parte del Responsabile Unico del Procedimento e della Stazione Appaltante. \nRiferimenti normativi.\nSubappalti.\nOltre alle precedenti leggi trattano il tema del subappalto anche:"}
{"id": "475606", "revid": "606039", "url": "https://it.wikipedia.org/wiki?curid=475606", "title": "Lipteninae", "text": ""}
{"id": "475611", "revid": "486946", "url": "https://it.wikipedia.org/wiki?curid=475611", "title": "Pro Castel di Sangro", "text": ""}
{"id": "475612", "revid": "899", "url": "https://it.wikipedia.org/wiki?curid=475612", "title": "Metroid Fusion", "text": ", noto come Metroid 4, \u00e8 un videogioco a piattaforme del 2002 sviluppato e pubblicato da Nintendo, precisamente la divisione Nintendo Research &amp; Development 1, per Game Boy Advance. \u00c8 il quarto gioco della serie \"Metroid\". Il giocatore controlla la cacciatrice di taglie Samus Aran, che indaga su una stazione spaziale brulicante di organismi infettati da virioni noti come parassiti X.\nIl gioco \u00e8 stato elogiato dalla critica per il suo gameplay orientato all'azione. Ha ricevuto diversi premi, tra cui Gioco portatile dell'anno agli Interactive Achievement Awards 2002, Miglior gioco di avventura per Game Boy Advance da IGN e Miglior gioco d'azione su Game Boy Advance da \"GameSpot\". \u00c8 stato ripubblicato sulla Virtual Console di Nintendo 3DS nel dicembre 2011 come parte del Programma Fedelt\u00e0 e sulla Virtual Console di Wii U nell'aprile 2014.\nTrama.\nDopo gli eventi di \"Super Metroid\" (e \"\") la razza dei Metroid \u00e8 ormai estinta dopo la morte del piccolo, sacrificatosi per salvare la vita a Samus Aran dalla forma finale di Cervello Madre. Per accertare la completa estinzione delle creature, Samus viene incaricata di ispezionare a fondo il pianeta SR-388, pianeta natale dei Metroid. Ma durante l'ispezione del pianeta viene infettata da un microrganismo, chiamato Parassita X, in grado di distruggere l'organismo ospite e copiarne il DNA. Inconsapevole del suo stato, torna alla stazione quando improvvisamente sviene dopo che l'X attacca il suo sistema nervoso centrale e la sua navetta si schianta contro una fascia di asteroidi. Viene cos\u00ec trasportata al Quartier Generale della Federazione Galattica, ma nel frattempo il parassita si moltiplica e intacca la sua Tuta Energia, danneggiandola irreparabilmente e gran parte di essa viene rimossa chirurgicamente, causando anche la perdita di tutti i suoi poteri. Tuttavia, i componimenti organici della Tuta Energia erano troppo radicati all'organismo di Samus per poterli asportare, e gli X erano troppo radicati nel suo sistema nervoso centrale da rimuoverli in modo sicuro, lasciandola in pericolo di morte. Viene per fortuna salvata da un vaccino creato dall'ultimo campione di DNA Metroid ricavato in precedenza dalla larva adottiva di Samus. Il vaccino modifica la sua composizione cellulare, rendendola immune ai Parassiti X, grazie al DNA del Metroid, nemico naturale degli X, e le permette di assorbirli in modo sicuro. Questa nuova tuta dal colore blu e giallo viene denominata Tuta Fusione.\nSuccessivamente, verr\u00e0 inviata su una stazione spaziale attaccata dai parassiti. Durante la missione dovr\u00e0 seguire gli ordini del computer di bordo, battezzato Adam dalla cacciatrice, in onore del superiore caduto in battaglia. Sfortunatamente, dai pezzi della Tuta Energia infettati dai parassiti X nasce una copia malvagia di Samus, SA-X, che distrugge le capsule di contenimento e libera gli X, che contagiano e controllano le loro vittime, assorbendone il DNA, creando cos\u00ec una replica delle stesse (fra queste, pure il cadavere rinsecchito del clone di Ridley), e dando la caccia a Samus. La cacciatrice di taglie, riguadagnando i pieni poteri, scopre una colonia di Metroid salvata dagli scienziati della Federazione Galattica e custodita in un laboratorio segreto. Mentre cerca di capire come siano riusciti a salvarli, SA-X irrompe nel laboratorio e, cercando di distruggere i suoi predatori, li libera, ma viene attaccato da essi e, contemporaneamente, causa l'autodistruzione del laboratorio. Samus riesce a fuggire, ma la perdita del laboratorio e del suo prezioso contenuto causa la rabbia della Federazione. \nIl computer di bordo le rivela che la Federazione aveva condotto studi segreti per anni per riprodurre i Metroid e che erano state persino sviluppate delle tecniche di crescita rapida, in modo da ottenere un Metroid Omega in pochi giorni. Successivamente il computer rivela a Samus che in realt\u00e0 SA-X non era solo: ve ne erano ben 10 a bordo della stazione grazie all'abilit\u00e0 di riproduzione asessuale dei Parassiti X. Samus \u00e8 in collera con la Federazione dopo aver scoperto che hanno intenzione di sfruttare il potenziale degli X, e decide di intralciare i loro piani a costo di diventare una criminale. Durante l'ultima discussione col computer, le sfugge il nomignolo che aveva ad esso affibbiato, Adam, e fa un'incredibile scoperta: il computer \u00e8 s\u00ec un'Intelligenza Artificiale, ma gli fu trasfusa la mentalit\u00e0 dello stesso Adam Malkovich, prima della sua morte. Con l'appoggio di Adam, Samus decide di elaborare un piano per fermare la Federazione, che nel frattempo sta inviando dei militari per prelevare gli SA-X, il loro nuovo interesse, capendo che gli X stavano aspettando il loro arrivo per potersi impossessare di loro, e decidono cos\u00ec di dirottare il BSL contro SR-388.\nDopo aver raggiunto la sala comandi, Samus si scontra con un altro SA-X, che possiede un Raggio Gelo che per tutta l'avventura ha reso difficile la vita a Samus (in quanto, ora che \u00e8 per met\u00e0 Metroid, \u00e8 debole al freddo come le stesse creature e non pu\u00f2 usare il Raggio Gelo stesso, sostituito dai Missili Gelo), che viene distrutto dal suo Raggio Onda, quindi, attiva l'autodistruzione della base spaziale e la dirotta verso SR-388, ma mentre sta per fuggire con la sua navetta, viene attaccata da un Metroid Omega, fuggito dal laboratorio prima dell'autodistruzione, e rischia la morte. Fortunatamente interviene SA-X in suo aiuto, il quale attacca istintivamente il Metroid Omega. La creatura per\u00f2 non demorde e, con un colpo d'artigli, annienta SA-X riportandolo allo stadio di nucleo X. Samus riesce cos\u00ec ad assorbirlo, a ripristinare tutti i suoi poteri e, ora che \u00e8 in possesso del Raggio Gelo, ad avere la meglio sull'enorme nemico.\nDopo aver distrutto il Metroid Omega, Samus risale sulla navetta e fugge. La stazione precipita su SR-388 ed esplode assieme al pianeta in un bagliore accecante. Samus \u00e8 ora divenuta una ricercata ed \u00e8 costretta a fuggire con Adam e pure con gli Etecoon e il Dachora che aiut\u00f2 su Zebes e che si trovavano intrappolati nella stazione.\nModalit\u00e0 di gioco.\n\"Metroid Fusion\" \u00e8 un gioco di azione e avventura in cui il giocatore controlla Samus Aran. Come i precedenti giochi della serie, \"Fusion\" \u00e8 ambientato in un grande \"open-world\" le cui zone, che a loro volta sono suddivise in stanze, sono collegate da ascensori. Samus pu\u00f2 aprire la maggior parte delle porte sparandogli contro, mentre alcune si aprono solo a partire da un determinato momento del gioco. Il modo in cui il gioco si svolge \u00e8 pi\u00f9 lineare rispetto ad altri giochi Metroid, essendo maggiormente focalizzato sulla trama; ad esempio, \"Fusion\" introduce le stanze di navigazione, che suggeriscono al giocatore dove dirigersi.\nSamus pu\u00f2 assorbire Parassiti X, che permettono di ripristinare punti vita, missili e bombe. I potenziamenti si ottengono scaricandoli nelle Data Room o assorbendo un Core-X, che appare dopo aver sconfitto un boss. Il gioco include funzionalit\u00e0 non presenti negli altri capitoli della serie, come la possibilit\u00e0 di afferrare sporgenze e salire le scale.\nTerminato il gioco, a seconda della percentuale di oggetti raccolti e del tempo impiegato, verr\u00e0 sbloccata un'immagine finale diversa, con Samus (con o senza tuta) in diverse situazioni. Se collegato a , il gioco sblocca nell'altra cartuccia immagini segrete. Inoltre, Metroid Fusion \u00e8 collegabile, tramite apposito cavo, con Metroid Prime per Nintendo GameCube. Grazie a questa funzione, \u00e8 possibile sostituire il design della tuta di \"Prime\" con quello della Tuta Fusione. Inoltre verr\u00e0 sbloccata anche un'opzione segreta per giocare all'originale Metroid per NES.\nSviluppo.\nNintendo conferm\u00f2 l'esistenza di un gioco \"Metroid\" per Game Boy Advance il 23 marzo 2001. Ken Lobb, direttore dello sviluppo dei giochi per Nintendo of America, conferm\u00f2 che si sarebbe trattato di un nuovo gioco e non un porting del gioco \"Super Metroid\" del 1994 per Super Nintendo. I primi filmati sono stati mostrati alla convention E3 del 2001 con il nome \"Metroid IV\". Il filmato mostrava Samus in un abito scuro, che correva su pareti e soffitti, con una grafica pi\u00f9 semplice e simile al \"Game Boy Color\". All'E3 2002, Nintendo mostr\u00f2 nuovamente il gioco, ora con il titolo \"Metroid Fusion\", con una grafica aggiornata. \n\"Metroid Fusion\" \u00e8 stato sviluppato da Nintendo Research &amp; Development 1 (R&amp;D1), lo stesso team che aveva realizzato \"Super Metroid\". Il gameplay, il layout dello schermo e i controlli di Fusion sono molto simili a quelli presenti in \"Super Metroid\". \"Metroid Fusion\" \u00e8 il primo gioco Metroid 2D con filmati animati; la storia viene rivelata attraverso testi e primi piani. \u00c8 stato scritto e diretto dal designer della serie Yoshio Sakamoto e prodotto da Takehiro Izushi.\nIl gioco introduce meccaniche di gioco basate su missioni nuove per la serie \"Metroid\", che supportano il giocatore nell'esplorazione delle aree. Gli obiettivi sono anche flessibili nel modo in cui possono essere completati, agendo \"pi\u00f9 come guida per ci\u00f2 che il giocatore dovrebbe fare invece di fornire una mappa completamente vuota e dire \"Ecco, scopri cosa fare e come farlo \"\".\nSecondo il capo programmatore Katsuya Yamano, Nintendo R&amp;D1 non consult\u00f2 i precedenti giochi \"Metroid\" per le tecniche di programmazione, utilizzando invece il loro precedente gioco \"Wario Land 4\" come riferimento. Il direttore del sistema, Takehiko Hosokawa, afferm\u00f2 che mentre parti del vecchio gameplay di \"Metroid\" erano state mantenute in \"Fusion\", erano stati introdotti nuovi elementi. Il design della tuta di Samus \u00e8 stato rinnovato; la spiegazione canonica \u00e8 che questo era dovuto al fatto che un Parassita X aveva attaccato Samus e le aveva fatto perdere tutte le sue abilit\u00e0. I missili sono stati ampliati con due \"potenziamenti\", proprio come i vari potenziamenti del raggio: il missile di ghiaccio che ha un effetto simile all'Ice Beam, e il missile a diffusione che aumenta notevolmente il raggio dell'esplosione. Altre abilit\u00e0 minori sono state aggiunte a \"Fusion\", come arrampicarsi su muri e soffitti. Gli oggetti in grado di far recuperare punti vita e le munizioni sono stati sostituiti da Parassiti X che vengono ottenuti in modo simile dopo aver sconfitto i nemici.\nLa musica per Metroid Fusion \u00e8 stata composta da Minako Hamano e Akira Fujiwara. Secondo Hamano, Sakamoto voleva che lei creasse musica in accordo con i dialoghi di Adam. Hamano puntava alla \"musica ambient e seria piuttosto che alla melodia\" perch\u00e9 non voleva che i temi di esplorazione fossero \"fastidiosi\". Ha anche preso in prestito jingle che erano stati precedentemente utilizzati in \"Super Metroid\" e li ha arrangiati per Fusion. Poich\u00e9 Nintendo of America voleva che gli sviluppatori cercassero doppiatori \"hollywoodiani\", Hamano aggiunse la voce di un annunciatore. Gli sviluppatori stavano pianificando di inserire la recitazione vocale nel gioco, ma le voci sono state utilizzate solo per annunci di avvertimento a causa dei limiti della cartuccia ROM. Un album a due dischi, \"Metroid Prime &amp; Fusion Original Soundtracks\", \u00e8 stato pubblicato da Scitron il 18 giugno 2003, con il numero di catalogo SCDC-00276/7. Il secondo disco contiene brani musicali di Fusion, insieme a un brano aggiuntivo arrangiato da Shinji Hosoe.\nPubblicazione.\n\"Metroid Fusion\" era previsto per l'uscita in Nord America il 18 novembre 2002. Il 22 agosto 2002, Nintendo ha annunciato che il gioco poteva connettersi a \"Metroid Prime\" per GameCube, gioco che era stato rilasciato lo stesso giorno di \"Fusion\". In Europa, il gioco \u00e8 stato pubblicato il 22 novembre 2002, seguito dall'uscita australiana il 29 novembre. Il gioco \u00e8 stato pubblicato anche in Giappone il 14 febbraio 2003 e in Cina il 2 marzo 2006.\nNella sua settimana di debutto, \"Metroid Fusion\" ha raggiunto vendite superiori a unit\u00e0 in Nord America. Ha terminato il mese di novembre 2002 con copie vendute solo negli Stati Uniti, per un fatturato totale di dollari, diventando cos\u00ec il terzo gioco per Game Boy Advance pi\u00f9 venduto in quel mese e il decimo gioco pi\u00f9 venduto su tutte le piattaforme. Il gioco ha venduto copie entro l'agosto 2006, con un fatturato di 27 milioni di dollari. Durante il periodo tra gennaio 2000 e agosto 2006, \u00e8 stato il ventunesimo gioco pi\u00f9 venduto lanciato per Game Boy Advance, Nintendo DS o PlayStation Portable in quel paese. Nel novembre 2004, il gioco ha venduto unit\u00e0 in Giappone.\n\"Metroid Fusion\" \u00e8 stato reso disponibile in tutto il mondo sulla Virtual Console di Nintendo 3DS nel dicembre 2011. Durante la presentazione del Nintendo Direct del febbraio 2014, il presidente e CEO di Nintendo Satoru Iwata ha rivelato che Metroid Fusion sarebbe stato tra i primi tre giochi per Game Boy Advance ad essere rilasciato sulla Virtual Console di Wii U nell'aprile 2014.\nAccoglienza.\n\"Metroid Fusion\" ha ricevuto il plauso della critica. \"X-Play\" ha affermato che \u00e8 stato un \"piacere da giocare\" e ne ha elogiato grafica e sonoro. Il gioco ha soddisfatto IGN, che ha apprezzato la lunghezza, definendolo un \"risultato eccezionale per Game Boy Advance\". \"GamesRadar\" e \"GamePro\", tuttavia, hanno ritenuto che il gioco fosse \"un po' corto\", ma lo hanno comunque apprezzato trovando i segreti nascosti e nuovi potenziamenti \"sublimemente ingegnosi\". Tale impressione \u00e8 stato condivisa da \"GameSpot\", che \u00e8 rimasto deluso dal fatto che il gioco potesse finire cos\u00ec presto, ma ha comunque affermato: \"I fan di \"Metroid\" dovrebbero assolutamente acquistarlo\". \"Metroid Fusion\" ha ricevuto numerosi riconoscimenti. \u00c8 stato nominato Gioco portatile dell'anno agli Interactive Achievement Awards 2002. Il gioco \u00e8 stato anche scelto come miglior gioco di avventura per Game Boy Advance da IGN e miglior gioco d'azione su Game Boy Advance da GameSpot, che lo aveva nominato il miglior gioco portatile del novembre 2002 all'inizio dell'anno. Si \u00e8 classificato secondo per \"Miglior sonoro\", \"Miglior grafica\", \"Miglior storia\" e \"Gioco dell'anno\" nei premi annuali di GameSpot tra i giochi per Game Boy Advance.\n\"Nintendo World Report\" ed \"Eurogamer\" erano entusiasti del gioco, definendolo il miglior gioco \"Metroid\" 2D e il miglior gioco per Game Boy Advance finora. La rivista di videogiochi \"Game Informer\" ha concordato, descrivendo il gioco come \"tutto ci\u00f2 che si pu\u00f2 desiderare da un gioco per Game Boy Advance\" dall'inizio alla fine, attribuendogli punteggio pieno. Anche \"Play\" ha apprezzato il gioco, descrivendolo come una versione \"ingrandita, modificata e migliorata\" di tutto ci\u00f2 che \u00e8 eccezionale da \"Metroid\" e \"Super Metroid\".\nConfrontando il gioco con \"Super Metroid\", \"GameSpot\" ha dichiarato che \"Metroid Fusion\" offriva le migliori qualit\u00e0 di quel gioco racchiuse in una nuova avventura. \"Nintendo Power\" lo ha annunciato come un ritorno al classico stile di \"Metroid\". I controlli \"perfetti\" sono stati elogiati da \"Electronic Gaming Monthly\", che conclude la sua recensione affermando che \"tutti i giochi dovrebbero essere cos\u00ec belli\". Il gioco non sembrava nuovo a GameSpy, che ha criticato il fatto che anche lo scontro finale con il nemico trae forte ispirazione da \"Super Metroid\". GameZone ha affermato che il piccolo schermo rendesse sfavorevole giocare a \"Metroid Fusion\", ma lo ha comunque definito un gioco eccitante."}
{"id": "475613", "revid": "135224", "url": "https://it.wikipedia.org/wiki?curid=475613", "title": "Ilmenau", "text": "Ilmenau \u00e8 una citt\u00e0 di abitanti della Turingia, in Germania.\n\u00c8 il centro maggiore, ma non il capoluogo, del circondario dell'Ilm.\nIlmenau si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nStoria.\nNel 2018 vennero aggregati alla citt\u00e0 di Ilmenau le citt\u00e0 di Gehren e di Langewiesen e i comuni di Pennewitz e di Wolfsberg.\nIl 1\u00ba gennaio 2019 seguirono i comuni di Frauenwald e St\u00fctzerbach.\nGeografia antropica.\nAppartengono alla citt\u00e0 di Ilmenau le frazioni (\"Ortsteil\") di B\u00fccheloh, Frauenwald, Stadt Gehren, Gr\u00e4finau-Angstedt, Heyda, Jesuborn, Stadt Langewiesen, Manebach, M\u00f6hrenbach, Oberp\u00f6rlitz, Oehrenstock, Pennewitz, Roda, St\u00fctzerbach, Unterp\u00f6rlitz e W\u00fcmbach.\nAmministrazione.\nGemellaggi.\nIlmenau \u00e8 gemellata con:"}
{"id": "475614", "revid": "599013", "url": "https://it.wikipedia.org/wiki?curid=475614", "title": "David Degen", "text": "Ha un fratello gemello, Philipp, anch'egli calciatore.\nCarriera.\nClub.\nInizia la sua carriera all' nel 2000, prima di raggiungere il fratello Philipp al nel 2003. Dopo tre stagioni in riva al Reno, con la vittoria di due campionati ed una Coppa Svizzera, si trasferisce nella Fu\u00dfball-Bundesliga tedesca al Borussia M\u00f6nchengladbach nel 2006, firmando un contratto fino al 30 giugno 2009. Dopo la retrocessione del club nella 2. Fu\u00dfball-Bundesliga il manager Jos Luhukay lo manda in prestito ancora al per la stagione 2007-2008.\nDopo aver vinto con i rossoblu Super League e Coppa di Svizzera passa allo per la stagione 2008-2009, con un contratto fino al 2011. Successivamente ritorna al club renano, dove conclude la carriera alla fine della stagione 2013-2014.\nNazionale.\n\u00c8 stato incluso nel quadro della Nazionale per i mondiali di Germania 2006."}
{"id": "475615", "revid": "6923", "url": "https://it.wikipedia.org/wiki?curid=475615", "title": "Porsche Cayenne", "text": "La Porsche Cayenne \u00e8 il primo SUV di segmento E della casa automobilistica tedesca Porsche, nato nel 2003 da una joint venture con Volkswagen. Nel 2010 ne \u00e8 stata presentata la seconda serie e nel 2017 la terza.\nLa prima serie.\nDal progetto comune in joint-venture tra la Porsche e il gruppo Volkswagen sono nati, oltre alla Cayenne, la Volkswagen Touareg e l'Audi Q7, che con la Cayenne condividono lo stabilimento di produzione a Bratislava in Slovacchia, lo schema di impostazione meccanica e una parte considerevole delle componenti (le portiere, ad esempio, sono identiche); diversi sono i motori, specie in gamma alta.\nLa scelta della Porsche \u00e8 stata infatti di equipaggiare inizialmente il veicolo con motorizzazioni a benzina V8 da 4.5 litri di cilindrata, sia in versione aspirata (\"Cayenne S\") sia turbocompressa (\"Cayenne Turbo\"). Solo successivamente \u00e8 stata introdotta una versione \"entry level\", con motorizzazione 3.2 litri V6, di derivazione Volkswagen, con una potenza di 250 CV. In serie limitata \u00e8 stata aggiunta anche una versione \"Turbo S\", con potenza di 521 CV. \u00c8 possibile affiancare alla versione pi\u00f9 potente, la Turbo, un kit, della Casa, che porta la potenza massima da 500 a 540 CV. Nel 2008-2009 \u00e8 stata introdotta nel listino una nuova versione \"Turbo S\", che eroga 550 CV, e si differenzia dalla versione Turbo, anche nella sua versione con kit di potenza.\nA dispetto della filosofia estremamente sportiva, che caratterizza da sempre le vetture Porsche, la Cayenne \u00e8 un prodotto adatto a un uso fuoristradistico quasi impegnativo (limitato dalla costruzione a scocca portante e non a telaio come nei fuoristrada puri), con soluzioni tecniche che, insieme alla trazione integrale permanente, parimenti alla Touareg (ma non alla Q7, che non possiede differenziali bloccabili al 100% e marce ridotte), garantiscono estrema motricit\u00e0 su ogni terreno. \u00c8 stato per\u00f2 criticato dagli appassionati perch\u00e9, non essendo un'auto sportiva, non sarebbe da considerare una vera Porsche.\nNella versione pi\u00f9 brutale, la Cayenne riesce ad accelerare da 0 a 100\u00a0km/h in 4,7 secondi circa, risultando anche il SUV da crociera di serie pi\u00f9 veloce del mondo, con 280\u00a0km/h, record segnato dalla Cayenne Turbo S, nella versione di 550 CV.\nNel 2007 la Cayenne \u00e8 stata oggetto di un restyling e dal 2008 \u00e8 disponibile anche la nuova versione GTS. La versione ibrida a benzina \u00e8 uscita invece nel 2010.\nNel novembre 2008 \u00e8 stata presentata anche la Cayenne Diesel, con motorizzazione 3.0 TDI di derivazione Audi con 239 CV, che \u00e8 la prima vettura Porsche ad avere un propulsore alimentato a gasolio.\nLa seconda serie.\nDopo il restyling del 2007, nel 2010 \u00e8 stata presentata la seconda serie, sempre realizzata sulla base dei SUV del gruppo VW, ma completamente rinnovata esteticamente. Era disponibile nelle versioni \"V6\" (modello base), \"S\", \"GTS\" ,\"Turbo\", \"S Hybrid\" (ibrida) e \"Diesel\" (a gasolio).\nNel 2013 la Porsche ha realizzato la versione Turbo S della Cayenne. \u00c8 dotata di un propulsore 550 CV con coppia di 750 Nm e, nonostante la potenza incrementata rispetto alla versione Turbo, continua ad avere un consumo medio di 11,5 litri per 100\u00a0km. Con questa configurazione la vettura pu\u00f2 passare da 0 a 100\u00a0km/h in 4,5 secondi, con una velocit\u00e0 massima di 283\u00a0km/h. \u00c8 dotata di diversi sistemi di assistenza alla guida, come il PASM per il controllo delle sospensioni, il Porsche Dynamic Chassis Control che riduce il rollio in curva e il Porsche Torque Vectoring Plus, il quale interviene sull'assale posteriore insieme al differenziale autobloccante controllato elettronicamente per gestire la trazione. I cerchi sono da 21 pollici mentre gli interni sono realizzati in pelle.\nA fine 2014 (MY2015) l'intera gamma viene rinnovata nell'aspetto, nei motori e su alcune particolarit\u00e0 tecniche. Il restyling concerne soprattutto la parte anteriore con nuovo cofano, nuovi fari e parafanghi modificati. Anche il disegno del portellone posteriore e il paraurti sono completamente rivisti. La vettura risulta essere pi\u00f9 slanciata.\nLa terza serie.\nIl 28 agosto 2017 viene presentata la terza generazione della Porsche Cayenne che presenta la piattaforma MLB evo condivisa con gli altri SUV del gruppo come Audi Q7 e Q8, Volkswagen Touareg, Bentley Bentayga e Lamborghini Urus. All\u2019esterno, la nuova Porsche Cayenne resta ovviamente fedele alla propria filosofia progettuale, che presuppone un\u2019immagine \u201cimportante\u201d e piuttosto vistosa, nettamente disgiunta\u00a0\u2013 per chiari motivi\u00a0\u2013 dalla restante produzione del marchio. L\u2019impronta sportiva \u00e8 tuttavia pi\u00f9 marcata, nella nuova terza serie, rispetto ai modelli precedenti: l\u2019appeal, anzi, \u00e8 molto vicino a quello espresso dalla eterna Porsche 911, come viene messo in evidenza dalle linee pi\u00f9 sinuose e da alcune novit\u00e0 di deciso sapore sportivo. Ci si riferisce, in questo senso, all\u2019impronta a terra, leggermente aumentata in virt\u00f9 della larghezza (esclusi gli specchi retrovisori esterni) che sfiora i due metri (1,98 m) e della lunghezza, ora 4,918 m (l\u2019ingombro longitudinale aumenta di circa 60 mm), mentre il \u201cpasso\u201d risulta invariato (2.900 mm).\nL\u2019impianto di illuminazione si avvale, di serie, di gruppi ottici a LED; in opzione pu\u00f2 essere equipaggiata con il sistema di fanaleria PDLS\u00a0\u2013 Porsche Dynamic Light System nonch\u00e9 con la tecnologia Matrix LED e sistema PDLS Plus a 84 diodi luminosi attivati individualmente.\nAl lancio sono presenti soltanto motorizzazioni benzina con la entry-level che propone un 3.0 V6 da 340 CV, la versione S con un 2.9 V6 da 441 CV e la Turbo con un 4.0 V8 da 549 CV.\nSuccessivamente arriveranno le motorizzazioni ibride che comprendono la versione E-Hybrid con il 3.0 da 340 CV affiancato da un motore elettrico per una potenza totale di 462 CV e la versione pi\u00f9 estrema, la Cayenne Turbo S E-Hybrid da 680 CV.\nNel 2019 viene presentata la versione SUV Coup\u00e9, offerta pressoch\u00e9 con le stesse motorizzazioni del SUV tradizionale.\nAttivit\u00e0 sportiva.\nLa Cayenne \u00e8 stata impiegata, tra il 2006 e il 2008, nel Transsyberia Rally in Siberia. La vettura, dotata di un propulsore V8 4.8 da 405 CV, \u00e8 stata dotata di bloccaggio differenziale posteriore, marciapiedi sottoporta, protezione per il motore e il serbatoio carburante ed un pacchetto luci posto sopra il tetto. In grado di accelerare da 0 a 100\u00a0km/h in 6,1 secondi e capace di una velocit\u00e0 massima di 253\u00a0km/h, la Cayenne Transsyberia ha vinto l'edizione 2006 e 2008 e si \u00e8 classificata seconda e terza nel 2007."}
{"id": "475616", "revid": "599013", "url": "https://it.wikipedia.org/wiki?curid=475616", "title": "Xavier Margairaz", "text": "Carriera.\nClub.\nMilita dal 2004 al 2007 nella squadra svizzera dello Zurigo, dopo aver vestito la maglia del FC Yverdon (Svizzera) dal 1998 al 2001, quella del FC Losanna (Svizzera) dal 2001 al 2002 e quella del Neuch\u00e2tel Xamax (Svizzera) dal 2002 al 2004.\nNell'estate 2007 tenta l'avventura all'estero con il suo trasferimento in Spagna all'Osasuna di Pamplona.\nIl 14 gennaio 2009 fa ritorno allo Zurigo, in prestito dall'Osasuna fino al termine della stagione.\nIl 17 gennaio 2012 viene annunciato il suo acquisto da parte del .\nDopo esser rimasto per sei mesi senza squadra, il 30 gennaio 2014 firma un contratto fino al termine della stagione con un'opzione per quella successiva con il Servette. Fa il suo esordio in campionato allo Stade de Gen\u00e8ve il 9 febbraio contro lo Sciaffusa, sostituendo Jocelyn Roux durante la ripresa della partita poi persa per 3-1. &lt;br&gt;Nel 2017 annuncia il suo ritiro dal calcio giocato\nNazionale.\nFa parte della Nazionale elvetica con la quale ha disputato la Coppa del Mondo FIFA del 2006 in Germania."}
{"id": "475621", "revid": "2134764", "url": "https://it.wikipedia.org/wiki?curid=475621", "title": "Hakan Yak\u0131n", "text": "Biografia.\nSuo fratello, Murat Yak\u0131n, \u00e8 stato anch'egli calciatore (seppur di ruolo difensore) e nazionale svizzero, prima di intraprendere la carriera di allenatore. Murat ha anche allenato Hakan per qualche mese, nel 2011, ai tempi del Lucerna.\nCaratteristiche tecniche.\nTrequartista, pu\u00f2 giocare anche come prima o seconda punta.\nCarriera.\nClub.\nConsiderato uno dei migliori calciatori svizzeri degli ultimi 10 anni, non ha per\u00f2 riscontrato grandi successi al di fuori del suo paese, giocando in squadre come Stoccarda e Galatasaray. Al Paris Saint-Germain non ha mai iniziato per via di una ferita che aveva nascosto, e in seguito alla cui scoperta il club francese lo ha rimandato a Basilea.\nDal 2005 al 2008 milita nella squadra svizzera dello Young Boys, dopo aver militato in numerose squadre svizzere ed estere.\nNella stagione 2009-2010 ha segnato 8 reti in 27 partite in Super League (Svizzera) con la maglia numero dieci del Lucerna (qualificatasi per l'Europa League), guadagnadosi la convocazione da parte del ct Ottmar Hitzfeld per i Mondiali 2010 in Sudafrica, dove la Svizzera ha disputato un buon girone (da rilevare lo storico successo per 1-0 con la blasonata Spagna) ma non \u00e8 riuscita a qualificarsi agli Ottavi di Finale.\nIl 4 ottobre 2011 Hakan Yakin annuncia il suo passaggio al Bellinzona per 6 anni a partire dal 1\u00ba gennaio 2012, dove oltre al ruolo di giocatore rivestir\u00e0 quello di uomo immagine del Bellinzona dopo il calcio giocato e contribuir\u00e0, con la sua immagine, alla promozione del nuovo stadio cittadino. Lo stesso giorno annuncia di porre fine alla sua carriera internazionale con la maglia della nazionale rossocrociata.\nNazionale.\nYakin ha fatto parte della rosa della Nazionale elvetica per il campionato del mondo 2006 in Germania come sostituto di Johan Vonlanthen, infortunatosi prima dell'inizio dell'evento. Successivamente, ha partecipato anche agli Europei casalinghi del 2008 dopo una stagione ad alto livello, nella quale \u00e8 risultato capocannoniere del campionato svizzero con lo Young Boys.\nA Euro 2008 ha segnato tre gol (uno contro la e due contro il ), diventando il capocannoniere della Nazionale svizzera in questa competizione. La sua doppietta contro i portoghesi, con gli elvetici gi\u00e0 eliminati, ha permesso alla Svizzera di conseguire la prima vittoria ad un Europeo. Quando ha segnato contro la Turchia non ha esultato perch\u00e9 di origine turca.\nStatistiche.\n\"Statistiche aggiornate al 30 settembre 2012\"."}
{"id": "475668", "revid": "599013", "url": "https://it.wikipedia.org/wiki?curid=475668", "title": "Ferdinando Camon", "text": "Biografia.\n\u00c8 sposato con la giornalista Gabriella Imperatori e ha due figli; Alessandro, produttore cinematografico, che vive a Los Angeles, e Alberto, professore ordinario di Procedura Penale dell'Alma Mater Studiorum - Universit\u00e0 di Bologna.\nCollabora anche con alcuni quotidiani italiani e stranieri, tra i quali \"La Stampa\", \"l'Unit\u00e0\", \"Avvenire\", \"Le Monde\" (Parigi), \"La Naci\u00f3n\" (Buenos Aires), Il Mattino di Padova, Il Giornale di Vicenza, L'Arena, La Prealpina e il Messaggero Veneto.\nNella sua lunga esperienza di giornalista e scrittore, Ferdinando Camon ha conseguito molti premi letterari di prestigio; nel 2016, gli \u00e8 stato attribuito il Premio Campiello alla carriera."}
{"id": "475672", "revid": "46572", "url": "https://it.wikipedia.org/wiki?curid=475672", "title": "Antonio Tejero", "text": ""}
{"id": "475676", "revid": "163662", "url": "https://it.wikipedia.org/wiki?curid=475676", "title": "Congruenza", "text": "Una congruenza indica generalmente una relazione fra oggetti."}
{"id": "475677", "revid": "1573940", "url": "https://it.wikipedia.org/wiki?curid=475677", "title": "Stercorarius skua", "text": "Lo stercorario maggiore (Stercorarius skua, ) \u00e8 un grosso uccello marino (lungo fino a 57\u00a0cm) dotato, rispetto agli altri stercoraridi, di un'apertura alare ampia e di una corta coda. Il corpo \u00e8 massiccio, bruno con remiganti fasciate di bianco.\nDistribuzione.\nSi riproduce nel paleartico occidentale, stabilendosi quindi a lungo sulle Isole Shetland e l'Islanda. Nel XX secolo ha allargato il suo areale diffondendosi fino in Russia e nei paesi atlantici europei, giungendo perfino in Spagna. \nMigratorio, sempre pelagico ad esclusione del periodo di riproduzione, migra fino in Brasile e al largo del Golfo di Guinea.\nAlimentazione.\nConosciuto come un grande spazzino, effettivamente non \u00e8 un buon pescatore: si nutre di pesci morti, di scarti dei pescherecci, di piccoli uccelli e delle loro uova, che succhia dopo averle forate col becco appuntito. Quando ha dei piccoli da nutrire costringe gabbiani, sule e altri uccelli marini a rigurgitare il loro pescato in volo.\nDurante la riproduzione forma coppie monogame."}
{"id": "475678", "revid": "709565", "url": "https://it.wikipedia.org/wiki?curid=475678", "title": "Gisele B\u00fcndchen", "text": "Fu scoperta nel 1994 dal manager dell'agenzia \"Elite Model Management\" in un McDonald's di San Paolo, e pochi mesi dopo vinse a Parigi il concorso per modelle emergenti \"Elite Model Look\". Nel 1999 fu dichiarata modella dell'anno, entrando nel gruppo delle cosiddette \"supermodel\" e nel 2001 fu protagonista del Calendario Pirelli.\nNel 2014 il suo patrimonio complessivo si aggira sui 386 milioni di dollari. La celebre rivista Forbes la include nella classifica annuale delle Top Model che hanno guadagnato di pi\u00f9 nel 2015, stimando circa 47 milioni di dollari (35 milioni di euro), con un distacco di 38 milioni di dollari dalla seconda e terza nella lista, Doutzen Kroes e Adriana Lima.\nBiografia.\nGisele B\u00fcndchen \u00e8 nata nel 1980 a Horizontina (Rio Grande do Sul) in una famiglia di origine tedesca emigrata in Brasile cinque generazioni addietro.\nSuo padre Valdir era un insegnante universitario e sua madre V\u00e2nia Nonnenmacher lavorava in banca.\nLa famiglia si compone di altre cinque figlie, una delle quali, Patricia, gemella di Gisele.\nA 14 anni insieme a due delle sue cinque sorelle e ad alcune amiche frequenta un corso di portamento in vista del tradizionale ballo delle debuttanti. Alla fine del corso \u00e8 prevista una gita a San Paolo per tutte le ragazze del corso. Durante l'escursione in un viale della metropoli, un talent-scout di un'agenzia di modelle che stava aspettando le ragazze trov\u00f2 Gisele particolarmente bella e la invit\u00f2 a presentarsi al pi\u00f9 presto alla sua agenzia.\nTornata a Horizontina, sua madre vede nel concorso Elite Model Look l'opportunit\u00e0 per verificare se Gisele \u00e8 veramente portata per il lavoro di modella e la iscrive alla competizione. Gisele arriva seconda e gli organizzatori del concorso decidono di portarla insieme alla vincitrice alla finale internazionale di Ibiza. Arriva fra le prime dieci ma non vince. Dopo il concorso che conferma la possibilit\u00e0 di far parte del business della moda Gisele si trasferisce da sola a San Paolo per cercare di intraprendere la carriera di modella. Dopo molti \"no\" a causa del suo naso considerato troppo grande, la sua voglia di dimostrare di potercela fare ha la meglio e comincia a girare il mondo per vari servizi di moda dedicati soprattutto ad un pubblico adolescente. Fra i viaggi anche tre mesi passati in Giappone. Nel 1996 si trasferisce a New York e \"l'aereo diventa la sua casa\".\nOggi \u00e8 la modella pi\u00f9 ricca del mondo secondo la rivista Forbes e The Guinness World Records, lavorando per noti marchi come Vogue Eyewear, Yves Saint Laurent, Dolce &amp; Gabbana, Dior, Cacharel, Louis Vuitton, Roberto Cavalli, Bulgari, Ralph Lauren, Versace, Ebel, Apple, Credicard, Vivo, Valentino, Jean-Paul Gaultier, Balenciaga, Otto, Dsquared\u00b2, Pantene, Nivea, Colcci, Joop, Tug, Aquascutum, Stiefelkonig, Stefanel, Vakko, Vero Moda, Vivara, Calzedonia ed Ipanema Gisele B\u00fcndchen.\nNel 2008, nel 2009, nel 2010 e nel 2011 la rivista Forbes nomina la Bundchen supermodella pi\u00f9 pagata al mondo, con un guadagno annuo stimato oltre i 33 milioni di dollari (45 nel 2011 e 2012) e 47 nel 2014, ricavati soprattutto dai numerosissimi contratti pubblicitari che la legano come testimonial a diverse aziende di moda, cosmesi e altri settori. Nel dicembre 2009 partecipa, insieme ad altre colleghe, ad un particolare editoriale di \"Vogue Italia\", comparendo inoltre sulla copertina, dedicato alla piattaforma di microblogging Twitter: le foto, ad opera di Steven Meisel, vengono scattate in bassa qualit\u00e0 per emulare i \"post\" degli utenti del celebre social network. Nel 2011 lancia la sua linea di intimo, \"Gisele Bundchen Intimates\".\nNel 2012 \u00e8 protagonista delle campagne di Versace, Versace Jeans, Esprit, Givenchy, David Yurman e Salvatore Ferragamo.\nNel 2013 viene scelta da Chanel per essere testimonial della linea di make up \"Les Beiges\". Inoltre viene scelta da H&amp;M e Louis Vuitton come testimonial per la campagna autunno/inverno 2013/2014. Nel mese di novembre torna a sfilare, dopo due anni di assenza sulle passerelle, per \"Colcci\" alla \"Sao Paulo Fashion Week\".\nNel 2014 viene riconfermata testimonial di Louis Vuitton per la campagna primavera/estate accanto a Catherine Deneuve, Sofia Coppola e Fan Bingbing, inoltre diventa il volto globale di Pantene, di cui era gi\u00e0 testimonial in Brasile dal 2007. Nel mese di maggio diventa la nuova testimonial del profumo \"Chanel N\u00b05\". Il 13 luglio in occasione della finale dei mondiali di calcio, avvenute in Brasile, viene scelta per consegnare la coppa del mondo alla squadra vincitrice.\nNel marzo 2015 annuncia la decisione di ritirarsi dalle passerelle, sfilando l'ultima volta alla \"San Paolo Fashion Week\", per \"Colcci\" nel mese di aprile, motivando cos\u00ec la sua scelta: \"\u00ab\u00c8 come se il mio corpo mi avesse fatto riflettere sulla necessit\u00e0 di continuare a sfilare e mi ha chiesto di fermarmi. Rispetto il mio corpo e considero un privilegio l'avere la possibilit\u00e0 di fermarmi\u00bb\". Nel mese di maggio appare sulla copertina dell'edizione brasiliana di \"Vogue\", per festeggiare i suoi vent'anni di carriera e i quaranta della rivista. Inoltre rinnova il suo contratto come testimonial di \"Stuart Weitzman\". Nel mese di ottobre la casa editrice \"Taschen\" le dedica un libro fotografico con oltre 300 scatti, curato da Giovanni Bianco in collaborazione con il fotografo di moda Steven Meisel. Il ricavato \u00e8 stato devoluto in beneficenza. Sempre nel 2015 diventa la celebrit\u00e0 brasiliana ad apparire in pi\u00f9 spot televisivi in Brasile, con 8527 spot, inoltre in 20 anni di carriera e apparsa in pi\u00f9 di 350 campagne pubblicitarie, 1200 copertine e 470 sfilate. Secondo Forbes Brasile \u00e8 la seconda personalit\u00e0 brasiliana pi\u00f9 influente del Brasile dopo Pel\u00e9.\nIl 5 agosto 2016, allo Stadio Maracan\u00e3, ha sfilato nella Cerimonia d'inaugurazione dei Giochi olimpici di Rio de Janeiro. Nello stesso mese viene inserita nuovamente, dalla rivista \"Forbes\", al primo posto fra le modelle pi\u00f9 pagate, con un guadagno di 30.5 milioni di dollari. Nel 2017 perde questo primato scendendo al secondo posto con un guadagno di 17.5 milioni di dollari, superata da Kendall Jenner.\nNel 2018 viene scelta come testimonial dal brand di intimo Intimissimi, accanto alla blogger Chiara Ferragni. Mentre la rivista \"Forbes\" la posizione al quinto posto tra le modelle pi\u00f9 pagate dell'anno, condiviso con Cara Delevingne, con un guadagno di 10 milioni di dollari.\nVictoria's Secret.\nDal 2000 a fine 2006 \u00e8 stata \"l'angelo\" per eccellenza di Victoria's Secret, partecipa al suo primo Fashion Show nel 1999 fino al 2006, aprendoli nel 2000, 2002, 2005 e 2006. Nel 2004 \u00e8 una dei cinque angeli a partecipare al tour \"Angels Across America\" accanto a Tyra Banks, Heidi Klum, Adriana Lima, ed Alessandra Ambrosio. Nel 2000 viene scelta per indossare il \"Red Hot Fantasy Bra\" creato con 1300 pietre preziose, tra cui 300 carati di rubini Thai su raso rosso. \u00c8 il pi\u00f9 costoso mai creato e proprio per il suo valore di 15 milioni di dollari \u00e8 entrato nel Guinness World Records.\nNel 2005 ripete l'esperienza indossando il \"Sexy Splendor Fantasy Bra\", dal valore di 12.5 milioni di dollari, composto da 2900 diamanti e 22 rubini poste su oro bianco 18 carati e un pendente di diamante da 101 carati.\nVita privata.\nDalla fine del 2006 \u00e8 legata all'ex quarterback Tom Brady. La coppia si \u00e8 sposata il 26 febbraio 2009 in una chiesa di Santa Monica, in California e ha due figli: Benjamin Rein, nato l'8 dicembre 2009 e Vivian Lake, nata il 5 dicembre 2012.\nAttivismo.\nGisele \u00e8 Ambasciatrice dell'Onu (Goodwill Ambassador) per il suo impegno contro i problemi ambientali e a favore del rispetto della natura. Nel gennaio 2012 \u00e8 stata in Kenya in qualit\u00e0 di ambasciatrice di buona volont\u00e0 per il programma ambientale delle Nazioni Unite. Nell'estate 2014 \u00e8 stata testimonial di H&amp;M, dove canta \"Heart of Glass\", realizzata insieme a Bob Sinclar per finalit\u00e0 benefica, infatti i proventi della vendita del singolo sono stati devoluti all'Unicef. Nel settembre 2017, durante la settimana della moda di Milano viene premiata per il lavoro da ambasciatore per la foresta amazzonica, ricevendo il \"Vogue Eco Laureate Award\"."}
{"id": "475682", "revid": "1543377", "url": "https://it.wikipedia.org/wiki?curid=475682", "title": "Isabeli Fontana", "text": "Biografia.\nNata a Curitiba da genitori di origine italiana, Maribel Bergossi e Antonio Carlo Fontana, nel 1996, tredicenne, partecipa alle finali del concorso Elite Model Look. Si trasferisce dal Sud del Brasile a Milano nel 1997 per intraprendere la carriera di modella. Nel 1999, a sedici anni, venne ritratta nel catalogo di lingerie di Victoria's Secret. Questa apparizione scaten\u00f2 una forte controversia riguardo l'opportunit\u00e0 o meno di utilizzare per i cataloghi modelle con meno di 21 anni; in ogni caso questa pubblicit\u00e0 fu positiva per Isabeli, che fu poi scelta per sfilare al Victoria's Secret Fashion Show nel 2003, 2005, 2007, 2008, 2009, 2010, 2012 e 2014.\nDopo gli scatti per Victoria's Secret venne scelta da Versace, Ralph Lauren e Valentino. Pos\u00f2 quindi per \"Sports Illustrated\", \"Marie Claire\", \"ILLA\" e \"Vogue\". \u00c8 stata protagonista della campagna pubblicitaria di Dolce &amp; Gabbana per la collezione primavera - estate 2011, ispirata alla tradizione femminile siciliana, con le colleghe Alessandra Ambrosio, Izabel Goulart e Maryna Lin\u010duk.\nHa partecipato pi\u00f9 volte al Calendario Pirelli negli anni 2003, 2005, 2009, 2011, 2012, 2013, 2014 e 2015.\nNel 2011 \u00e8 giudice a Miss Universo.\nNel 2013 \u00e8 protagonista della campagna Stroili e di Louis Vuitton autunno/inverno 2013/2014 inoltre viene scelta da l'oreal testimonial per il Brasile e l'America Latina. L'anno successivo \u00e8 testimonial di \"Redemption Choppers\" primavera/estate.\nNel 2015 viene scelta come testimonial per il nuovo profumo di Moschino, Moschino toy, dove viene fotografata dallo statunitense Steven Meisel. Inoltre appare nella campagna autunno/inverno di \"Calvin Klein Underwear\". Nel 2016 \u00e8 protagonista della campagna pubblicitaria di Karl Lagerfeld per Riachuelo autunno inverno 2016/2017.\nVita privata.\n\u00c8 stata sposata con il modello \u00c1lvaro Jacomossi, dal quale ha avuto un figlio nel 2003, e divorziato nel 2004. Il 10 dicembre 2005 ha sposato l'attore e modello Henri Castelli; da lui ha il secondo figlio nel 2006; anche questo matrimonio finisce con un divorzio, nel 2007. Il 10 agosto 2016 si sposa per la terza volta con il cantante brasiliano Diego Jos\u00e9 Ferrero.\nSostiene la fondazione Abrinq, che si batte per la tutela e il benessere di bambini e adolescenti."}
{"id": "475694", "revid": "767487", "url": "https://it.wikipedia.org/wiki?curid=475694", "title": "Eccellenza 2005-2006", "text": "Il campionato di calcio di Eccellenza regionale 2005-2006 \u00e8 stato il quindicesimo organizzato in Italia. Rappresenta il sesto livello del calcio italiano. Il campionato \u00e8 strutturato su vari gironi all'italiana su base regionale.\nQuesto \u00e8 il quadro delle squadre promosse alla Serie D dai vari campionati di Eccellenza regionale. Sono ammesse alla massima categoria dilettantistica italiana le vincenti dei rispettivi campionati regionali pi\u00f9 le sette migliori squadre risultanti dai play-off a cui accedono le squadre designate dai vari comitati regionali a seguito dei propri regolamenti."}
{"id": "475722", "revid": "219110", "url": "https://it.wikipedia.org/wiki?curid=475722", "title": "Ionosfera", "text": "La ionosfera \u00e8 la fascia dell'atmosfera terrestre nella quale le radiazioni del Sole, e in misura minore i raggi cosmici provenienti dallo spazio, provocano la ionizzazione dei gas componenti. Estesa fra i 60 e i 1000\u00a0km di altitudine e dunque appartenente parzialmente sia alla mesosfera sia alla termosfera, pu\u00f2 essere ulteriormente divisa in strati evidenziandone le diverse propriet\u00e0 elettriche, dovute alle variazioni di composizione e dell'intensit\u00e0 di radiazione solare ricevuta.\nStoria.\nNel 1924 fu dimostrata l'esistenza della ionosfera.\nDescrizione.\nLa ionosfera \u00e8 estremamente rarefatta: pur essendo spessa centinaia di chilometri, essa contiene solamente l'1% circa della massa gassosa atmosferica complessiva. La temperatura diurna varia dai 200 K degli strati pi\u00f9 interni ai 1500 K degli strati pi\u00f9 esterni, maggiormente esposti al Sole. La presenza dell'illuminazione solare esercita una grande influenza sulle propriet\u00e0 dei gas ionosferici, che dunque cambiano sensibilmente tra il giorno e la notte. Anche il ciclo molto pi\u00f9 lungo dell'attivit\u00e0 solare ha effetti sensibili sulla ionosfera.\nLa ionosfera svolge un ruolo importante in alcune applicazioni radio a causa delle peculiari propriet\u00e0 elettriche sopra citate; sotto opportune condizioni un'onda a radiofrequenza incidente su uno strato ionizzato pu\u00f2 essere totalmente riflessa a causa della saturazione elettronica della materia, al contrario di quanto accade nell'atmosfera non ionizzata il cui indice di rifrazione presenta variazioni generalmente troppo piccole per produrre la riflessione totale di un'onda, che in parte viene assorbita e dispersa. Di conseguenza \u00e8 possibile utilizzare un modello di propagazione basato su riflessioni multiple fra la superficie terrestre e la ionosfera. Questo tipo di propagazione \u00e8 abbastanza efficiente per frequenze inferiori ai 30\u00a0MHz, le cosiddette onde corte, tipicamente utilizzate dalle trasmissioni radioamatoriali.\nStrato D.\n\u00c8 lo strato pi\u00f9 interno e si estende fra i 60 e i 90\u00a0km di altitudine. Il gas ionizzato \u00e8 principalmente l'ossido di azoto (NO). Gli ioni e gli elettroni si ricombinano velocemente e pertanto l'effetto netto della ionizzazione \u00e8 piuttosto basso, di giorno insufficiente a supportare la propagazione oltre i 3\u00a0MHz e di notte praticamente nullo: in condizione di quiete questo strato \u00e8 presente solo . Proprio a causa della bassa intensit\u00e0 di ionizzazione, lo strato D non ha particolari propriet\u00e0 riflessione e, rispetto agli strati superiori E ed F, ha un effetto contrario poich\u00e9 tende ad assorbire le onde radio che lo attraversano, limitando durante il giorno la propagazione a grandi distanze delle MF e delle basse HF.\nSolo occasionalmente, in caso di brillamenti solari, la ionizzazione dello strato D, per effetto dei raggi X che possono ionizzare le molecole di azoto N2 e quelle di ossigeno O2, pu\u00f2 divenire tanto intensa da conferire a questo strato notevoli propriet\u00e0 di riflessione, in particolare nei confronti delle VLF, generando improvvise variazioni nelle propriet\u00e0 di propagazione di queste ultime e questi fenomeni sono detti Sudden Ionospheric Disturbance, abbreviato SID.\nStrato E.\nSi estende fra i 90 e i 130\u00a0km di altitudine. Il gas ionizzato \u00e8 l'ossigeno molecolare (O2). La velocit\u00e0 di ricombinazione \u00e8 minore rispetto allo strato D e di notte permane una debole ionizzazione. Lo strato E pu\u00f2 essere sfruttato per le trasmissioni fino ai 10\u00a0MHz. In condizioni di quiete \u00e8 possibile avere un residuo di ionizzazione durante le ore notturne.\nStrato Es.\n\u00c8 uno strato sporadico che compare talvolta alla quota di 100\u00a0km per brevi intervalli di tempo (da pochi minuti a qualche ora). \u00c8 caratterizzato da nubi elettroniche di forma lamellare e piccolo spessore (2\u00a0km circa), fortemente ionizzate, in grado di supportare la propagazione fino a 20\u00a0MHz. Attualmente si stanno studiando diverse cause che potrebbero concorrere alla formazione dello strato Es; per esempio, il calore prodotto dalla disintegrazione di sciami meteorici che entrano nell'atmosfera pu\u00f2 creare delle scie di intensa ionizzazione, interpretabili come strati Es.\nStrato F.\nSi estende fra i 130 e i 450\u00a0km di altitudine. Il gas ionizzato \u00e8 l'ossigeno atomico (O). Di giorno lo strato F si divide in due ulteriori sottostrati, F1 (interno) ed F2 (esterno), in cui la ionizzazione assume propriet\u00e0 differenti; sono detti \"strati Appleton\", da Edward Victor Appleton che li studi\u00f2. Lo strato F1 si estende fino a circa 240\u00a0km e contiene principalmente ioni NO+, nello strato F2, che si estende oltre la quota di circa 240\u00a0km, sono presenti soprattutto ioni O+. La regione F \u00e8 la pi\u00f9 importante dal punto di vista delle comunicazioni HF perch\u00e9 in essa si raggiungono le massime concentrazioni di densit\u00e0 elettronica, che ne fanno la pi\u00f9 spessa e la pi\u00f9 riflettiva.\nApplicazioni radio.\nUn'onda radio che raggiunge la ionosfera forza gli elettroni liberi a oscillare alla stessa frequenza del suo campo elettrico. Se l'energia di oscillazione non viene persa per ricombinazione, cio\u00e8 se la frequenza di ricombinazione \u00e8 minore della frequenza dell'onda, gli elettroni cesseranno di oscillare reirradiando l'onda verso terra. Maggiore \u00e8 la frequenza dell'onda incidente, maggiore sar\u00e0 il numero di cariche libere necessarie per reirradiare l'onda. Nel caso non ci siano abbastanza cariche pronte ad oscillare, la riflessione totale e quindi la propagazione ionosferica non possono avvenire.\nTrattazione matematica.\nPer riflettere un'onda che si propaga verso la ionosfera con un generico angolo di elevazione \"\u03c8\" \u00e8 necessario uno strato con indice di rifrazione \"n\" tale che (legge di Snell):\nL'indice di rifrazione \"n\" visto da un'onda a frequenza \"f\" che si propaga in un gas ionizzato dipende dal numero di cariche per unit\u00e0 di volume \"N\" secondo la relazione:\ndove \"m\" \u00e8 la massa dell'elettrone, \"e\" \u00e8 la carica dell'elettrone, ed \"\u03b5\"0 \u00e8 la costante dielettrica del vuoto. La relazione precedente pu\u00f2 essere scritta come:\nda cui si ottiene l'angolo \"\u03c8\" massimo per cui avviene la riflessione totale:\ndove \"f\"c \u00e8 detta frequenza critica e vale circa:\nLa frequenza critica \u00e8 quindi proporzionale a \u221a\"N\"; in ultima analisi, essa divide il dominio delle frequenze in due parti:\nL'angolo di incidenza \u00e8 limitato inferiormente dalla curvatura terrestre; anche utilizzando un'antenna ad un angolo di elevazione bassissimo, non \u00e8 possibile ridurre l'angolo di incidenza sotto un certo valore; pertanto, la propagazione ionosferica non ha mai luogo a frequenze maggiori di 3 - 3,5 volte la frequenza critica. Per lo strato F2, che \u00e8 quello maggiormente ionizzato, questo valore-limite (MUF, \"maximum usable frequency\") vale circa 30\u00a0MHz. Per ovviare si usano i ripetitori."}
{"id": "475735", "revid": "287204", "url": "https://it.wikipedia.org/wiki?curid=475735", "title": "Friedrich Durrenmatt", "text": ""}
{"id": "475736", "revid": "37401", "url": "https://it.wikipedia.org/wiki?curid=475736", "title": "Durrenmatt", "text": ""}
{"id": "475737", "revid": "1833487", "url": "https://it.wikipedia.org/wiki?curid=475737", "title": "Caxias do Sul", "text": "Caxias do Sul \u00e8 un comune del Brasile nello Stato del Rio Grande do Sul, parte della mesoregione del Nordeste Rio-Grandense e della microregione di Caxias do Sul.\nFu fondata il 20 giugno 1890 da immigrati italiani originari del Veneto ma con alcuni membri di altre origini come tedesco, francese, spagnolo e polacco.\nIl clima \u00e8 subtropicale d'altitudine (la citt\u00e0 si trova a quasi 900 metri).\nEconomia.\nA Caxias vi \u00e8 la sede del costruttore di autobus Marcopolo, il pi\u00f9 grande del Brasile.\nClima.\nIl clima di Caxias do Sul \u00e8 oceanico (Cfb), con estati relativamente calde, inverni relativamente freddi e gelate sporadiche, pi\u00f9 frequenti nelle altitudini pi\u00f9 elevate e nelle aree meno urbanizzate nell'estremo est della citt\u00e0. Pu\u00f2 nevicare nei mesi pi\u00f9 freddi, ma questo \u00e8 un fenomeno molto pi\u00f9 raro e quando si presenta di solito \u00e8 mite. Tuttavia, sono gi\u00e0 state registrate nevicate relativamente abbondanti, con notevole accumulo - l'ultimo tra il 26 e il 27 agosto 2013.\nAgricoltura.\nIl censimento agricolo del 2006 ha rivelato 2.712 singoli produttori agricoli, con 74.418 ettari di terra, 278 societ\u00e0 per azioni o consorzi (7.379 ha), 5 cooperative (379 ha), 56 produttori in societ\u00e0 per azioni (3.747 ha). 9.039 ettari erano destinati a colture permanenti e 5.882 ettari per colture temporanee, 30.948 ettari per pascoli naturali e 1.778 ettari per pascoli ben piantati. Le mandrie pi\u00f9 importanti nel 2008 avevano 39.494 capi di bestiame, con una produzione di 9.833.000 litri di latte, 26.838 suini, 15.694 quaglie, dando 75.000 uova e 700.377 polli, producendo 12.283.000 dozzine di uova e 5.572.086. Galli, pollastre, galline e pulcini. Sono stati prodotti anche di miele d'api. Nel 2008 si \u00e8 distinta la produzione di mele, con 117.450 tonnellate, per un valore di 74,9 milioni di reais, 66.600 tonnellate di uva, 41,7 milioni di reais e 36.900 tonnellate di pomodoro, per un valore di 32,3 milioni di reais. Altre colture molto meno significative sono il mais (18.000 t), il cachi (8.100 t), la cipolla (4.500 t), l'arancia (2.220 t), la pesca (3.556 t) e molte altre in misura ancora minore. Importante anche la produzione di legna da ardere, con 31.216 m\u00b3, e legna rotonda, con 81.060 m\u00b3. "}
{"id": "475740", "revid": "31414", "url": "https://it.wikipedia.org/wiki?curid=475740", "title": "Teorema della media ponderata", "text": ""}
{"id": "475741", "revid": "363629", "url": "https://it.wikipedia.org/wiki?curid=475741", "title": "Caligola (Camus)", "text": "Caligola \u00e8 un'opera teatrale in 4 atti di Albert Camus. Elaborata inizialmente nel 1938 (il primo manoscritto data 1939), fu pubblicata nel maggio 1944 per l'Editore Gallimard, ma sub\u00ec una revisione testuale profonda, fino alla versione definitiva del 1958.\nTema.\nAssieme al romanzo \"Lo straniero\" e al saggio \"Il mito di Sisifo\", entrambi del 1942, fa parte della cosiddetta \"trilogia dell'assurdo\", nella quale \"Caligola\" rappresenta la lotta tra la coscienza individuale e la burocrazia politica e intellettuale, percorsa attraverso le vicende tragiche di un imperatore folle e crudele.\nTesto incentrato sul delirio del potere, venne rappresentato per la prima volta a Parigi nel 1945, al Th\u00e9\u00e2tre H\u00e9bertot con G\u00e9rard Philipe nei panni dell'imperatore romano.\nNella versione del 1941 acquistano rilievo i personaggi dello schiavo Elicone, liberato da Caligola, e del letterato Cherea, filosofo materialista che fa da antagonista allo stesso imperatore. \nRappresentazioni.\nDel testo esiste una messa in scena del 2003, curata da Arnolfo Petri, particolarmente nota per essere stata interpretata, nel ruolo di Cesonia, dall'attrice pornografica Jessica Rizzo."}
{"id": "475757", "revid": "307923", "url": "https://it.wikipedia.org/wiki?curid=475757", "title": "Teoria descrittiva degli insiemi", "text": "In matematica, la teoria descrittiva degli insiemi \u00e8 lo studio di alcune classi di sottoinsiemi \"regolari\" dei numeri reali, come i boreliani, gli insiemi analitici e gli insiemi proiettivi.\nLo scopo generico della teoria descrittiva degli insiemi \u00e8 quello di \"descrivere\", mediante costruzioni esplicite o implicite, tutti i sottoinsiemi \"interessanti\" (sia nel senso di \"utili nelle applicazioni\", sia in quello pi\u00f9 propriamente matematico di \"non patologici\") dei numeri reali.\nIntesa in senso pi\u00f9 ampio, la teoria descrittiva degli insiemi studia sottoinsiemi regolari di spazi pi\u00f9 generali dei numeri reali; in particolare sono stati ottenuti risultati notevoli nella teoria descrittiva degli spazi polacchi.\nI metodi della teoria descrittiva degli insiemi provengono principalmente da un'analisi profonda dei concetti di numero cardinale ed ordinale. Ad esempio si fa ampio uso dell'induzione transfinita.\nTeoria descrittiva dei numeri reali.\nLa teoria descrittiva dei numeri reali in genere riesce a dare delle caratterizzazioni piuttosto esplicite degli oggetti da essa studiati. Come naturale in questo ambito, presentiamo gli insiemi di numeri reali pi\u00f9 comuni in maniera \"gerarchica\":\nTeoria descrittiva di spazi polacchi.\nSu spazi pi\u00f9 generali dei numeri reali, queste costruzioni si possono effettuare in maniera analoga, anche se saranno pi\u00f9 complesse. In particolare, \u00e8 di rilievo l'introduzione della \u03c3-algebra di Baire, ossia la \u03c3-algebra generata dai compatti formula_4. Questa in generale sar\u00e0 \"meno fine\" della \u03c3-algebra boreliana (vale a dire, sar\u00e0 composta da meno elementi); tuttavia nel caso dei numeri reali tali \u03c3-algebre coincidono, e pertanto questa distinzione si perde.\nGli spazi polacchi hanno un interesse particolare nella teoria descrittiva degli insiemi, soprattutto per i seguenti risultati:\nTeorema di omeomorfismo di spazi polacchi.\nOgni spazio polacco \u00e8 omeomorfo ad un sottoinsieme del cubo di Hilbert equipaggiato con la topologia relativa.\nTeorema di Kuratowski.\nSia formula_9 uno spazio polacco, e formula_10 la relativa \u03c3-algebra di Borel. Allora, come spazio misurabile, lo spazio boreliano formula_11 \u00e8 isomorfo (nel senso della teoria delle categorie) ad uno dei seguenti insiemi:"}
{"id": "475758", "revid": "287204", "url": "https://it.wikipedia.org/wiki?curid=475758", "title": "Albatrellus pes-caprae", "text": "\"Albatrellus pes-caprae\" (Pers.:Fr.) Pouzar, \"Folia geobot. phytotax\". 1: 357 (1966).\nLAlbatrellus pes-caprae \u00e8 una delle Albatrellaceae commestibili, caratteristica per la sua forma a ventaglio, a piede di capra.\nDescrizione della specie.\nCappello.\n4\u201312\u00a0cm di diametro x 1,5\u20132\u00a0cm di spessore, irregolare, reniforme, subcircolare; cuticola colore bruno-scuro, densamente ricoperta da squame; margine sottile, intero, regolare.\nTubuli.\nPrima bianchi poi giallo-crema, lunghi circa 5\u00a0mm, decorrenti sul gambo.\nPori.\nBianchi tendenti al giallo con l'invecchiamento, angolosi e poligonali, larghi 1\u20132\u00a0mm, con contorno spesso lacerato, si macchiano di giallo al tocco.\nGambo.\n3\u20135\u00a0cm x 1,5\u20133\u00a0cm, cilindrico o claviforme, robusto, spesso eccentrico, di colore da bianco-giallastro e giallo-rossiccio\nCarne.\nDa bianca a giallina, compatta.\nReazioni macrochimiche.\nReagente di Melzer: ife della cuticola gialle.\nHabitat.\nSaprofita, lignicolo, lo si trova in tarda estate-autunno soprattutto in boschi di latifoglie nelle zone umide\nCommestibilit\u00e0.\nBuona, si presta molto bene alla conservazione sott'olio.\nEtimologia.\nSpecie: dal latino \"pes-caprae\" = piede di capra, per la sua forma."}
{"id": "475759", "revid": "10652", "url": "https://it.wikipedia.org/wiki?curid=475759", "title": "Polyporus pes-caprae", "text": ""}
{"id": "475760", "revid": "1442080", "url": "https://it.wikipedia.org/wiki?curid=475760", "title": "Albatrellus", "text": "\"Albatrellus\" Gray, \"A Natural Arrangement of British Plants\" (London) 1: 645 (1821)\nAlbatrellus \u00e8 un genere di funghi Basidiomiceti appartenente alla famiglia Albatrellaceae.\nVi appartengono funghi con le seguenti caratteristiche.\nDescrizione del genere.\nCappello.\nCon cuticola liscia, ricoperta di scaglie o piccole squame.\nGambo.\nSingolo o concresciuto, centrale o eccentrico.\nTubuli.\nSottili, corti e decorrenti sul gambo.\nPori.\nPiccoli e di colore chiaro ma pi\u00f9 grandi nella specie pes-caprae.\nCarne.\nConsistente, a volte molto coriacea.\nHabitat.\nSia terricolo che lignicolo.\nCommestibilit\u00e0.\nSignificativa.&lt;br&gt;\nA. pes-caprae ed A. ovinus sono eccellenti commestibili, che ben si prestano alla conservazione sott'olio e sott'aceto.\nSistematica.\nNel 1957, Kotlaba &amp; Pouzar trasferirono le specie con giunti a fibbia nel genere Scutiger, lasciando nel genere \"Albatrellus\", quelle senza giunti a fibbia, tuttavia nel 1966 lo stesso Pouzar ritorn\u00f2 sui suoi passi e, ritenendo tale distinzione insufficiente, riun\u00ec nuovamente tutte le specie nel genere \"Albatrellus\". Il genere \"Scutiger\", pertanto, sarebbe considerato un sinonimo di \"Albatrellus\".\nLa validit\u00e0 della nomenclatura di questi due generi, tuttavia, \u00e8 ancora oggetto di discussione da parte del Comitato per il Codice Internazionale di Nomenclatura Botanica (ICBN).\nComunque una gran parte dei micologi \u00e8 orientata a favore del nome \"Albatrellus\", ormai considerato d'uso comune per la maggioranza degli studiosi.\nSpecie del genere \"Albatrellus\".\nLa specie tipo del genere \u00e8 \"Albatrellus albidus\" (Pers.) Gray (1821).\nAltre specie appartenenti al genere sono:"}
{"id": "475762", "revid": "6923", "url": "https://it.wikipedia.org/wiki?curid=475762", "title": "Utility Directory", "text": "Utility Directory \u00e8 un'utility sviluppata dalla Apple Inc. inclusa con il sistema operativo macOS, che serve per configurare l'accesso ai servizi di directory, come SMB, CIFS o AppleTalk.\nNelle precedenti versioni di macOS, questa applicazione si chiamava \"Accesso Directory\".\nDa OS X Snow Leopard, l'applicazione \u00e8 posizionata al percorso /System/Library/CoreServices e pu\u00f2 essere aperta dal pannello Account di Preferenze di Sistema, facendo click su \"Accedi\"."}
{"id": "475763", "revid": "287204", "url": "https://it.wikipedia.org/wiki?curid=475763", "title": "Lepiota lilacea", "text": "\"Lepiota lilacea\" Bres., Fung. trident. 2(8-10): 3 (1892)\nLa Lepiota lilacea fa parte del numeroso gruppo di Lepiota di piccola taglia, simili alla Lepiota cristata ed altre, tutte tossiche.\nDescrizione della specie.\nCappello.\n2,5-3,5\u00a0cm, campanulato, poi pi\u00f9 o meno aperto, con umbone centrale di colore bruno che si dissocia in piccole squamette verso il margine, sulla superficie biancastra.\nLamelle.\nDistanti, libere, da bianche a crema pallido.\nGambo.\n1\u20135\u00a0cm x 0,3-0,5\u00a0cm, cilindrico, fistolato, poi cavo, ingrossato alla base.\nAnello.\nA forma di colletto, orlato nella faccia esterna da una fascia concolore al centro del cappello.\nSpore.\nCon apiculo evidente, gialle in massa, lunghe 4-5\u00a0\u00b5m.\nCarne.\nBiancastra, con odore leggero, gradevole.\nHabitat.\nFruttifica in estate-autunno fra l'erba, in parchi e giardini, a gruppi.\nCommestibilit\u00e0.\nTossico.\nEtimologia.\nDal latino \"lilaceus\" = lilaceo, per il suo colore lilla."}
{"id": "475764", "revid": "1978982", "url": "https://it.wikipedia.org/wiki?curid=475764", "title": "Evasio Montanella", "text": "Fu uno dei maggiori pittori genovesi a cavallo fra XIX e XX secolo.\nFiglio di Giovanni Angelo Giuseppe (nato ad Asti nel 1852) e di Maria Martinetto (nata a Montemagno d'Asti) nel 1853. Evasio era anche il nome del nonno materno. Il nonno paterno Giovanni Battista di Asti, nato nel 1821, \u00e8 deceduto a Pra' nel 1887.\nDipinse sia nature morte che scene di vita quotidiana, preferendo argomenti marini quali il mondo dei pescatori, dei pescivendoli, delle rammendatrici di reti, tra i quali pass\u00f2 la sua vita.\nFu consigliere comunale della nat\u00eca Pra', oggi quartiere di Genova ma un tempo comune autonomo, dal 1910 al 1919.\nGenova gli ha dedicato una via nel suo luogo natale, una scuola elementare sita in Via Branega e l'\"Associazione Corale Evasio Montanella\", nata nel 1984 per opera del Maestro Gianfranco Giolfo."}
{"id": "475767", "revid": "1724975", "url": "https://it.wikipedia.org/wiki?curid=475767", "title": "Utility Compressione", "text": "Utility Compressione (fino a Mac OS X Leopard BOMArchiveHelper) \u00e8 un'applicazione sviluppata dalla Apple Inc. per il sistema operativo macOS. Essa permette di comprimere e decomprimere documenti.\n\u00c8 possibile utilizzarla per creare degli archivi ZIP scegliendo \"Comprimi\" nel menu del Finder o in quello contestuale.\nSu sistemi precedenti a Mac OS X Leopard, l'applicazione si chiamava BOMArchiveHelper e non aveva una vera e propria interfaccia. \"BOM\" \u00e8 un acronimo che sta per \"Bill of Materials\".\nFunzionalit\u00e0.\nL'applicazione viene aperta quando si tenta di aprire o creare un archivio dal Finder. Viene quindi mostrata una grafica minima, che permette di modificare le preferenze dell'utility o scegliere il file da comprimere o decomprimere.\nFormati supportati.\nI formati supportati da Utility Compressione sono:"}
{"id": "475769", "revid": "1272592", "url": "https://it.wikipedia.org/wiki?curid=475769", "title": "Messaggero Veneto - Giornale del Friuli", "text": "Il Messaggero Veneto - Giornale del Friuli \u00e8 il quotidiano regionale pi\u00f9 venduto in Friuli-Venezia Giulia ed \u00e8 diffuso sostanzialmente in Friuli. Il Messaggero Veneto \u00e8 un quotidiano edito dalla GEDI.\nStoria.\nIl giornale, fondato il 24 maggio 1946, deve il suo nome sia al fatto che all'epoca il Friuli era ancora parte del Veneto e sia al fatto che occorreva rinforzare i legami con la Venezia Giulia i cui territori erano rivendicati dalla Jugoslavia. Nel 1966 viene rilevato da Lino Zanussi che, per evitare che il quotidiano possa essere considerato una gazzetta aziendale e al fine di mantenere un giusto equilibrio nell'informazione ai suoi lettori, coinvolge nell'acquisizione, destinando ad ognuno il 30% circa delle azioni, l'ingegnere Carlo Melzi e l'Associazione degli Industriali di Udine distribuendo le quote tra i suoi associati. \nDurante la gestione di Lino Zanussi il Messaggero Veneto sar\u00e0 il primo quotidiano italiano ad installare la rotativa a colori. Riteneva infatti che la rapidit\u00e0 e la qualit\u00e0 di stampa e quindi una maggiore rapidit\u00e0 di diffusione fossero un impegno necessario da parte di un editore al passo coi tempi. Dopo la morte di Lino Zanussi nel 1968 sar\u00e0 Carlo Melzi a subentrare nella gestione del quotidiano friulano fino alla cessione al Gruppo l'Espresso nel 1998.\nDal 1994 il giornale \u00e8 diviso in due inserti, uno relativo alla cronaca nazionale ed uno relativo alla cronaca locale delle province in cui viene distribuito. Le due redazioni di Udine e Pordenone curano le rispettive edizioni locali del quotidiano, \"Messaggero di Udine\" e \"Messaggero di Pordenone;\" il \"Messaggero di Gorizia\" \u00e8 stato invece rimosso dal 2011.\nL'edizione del luned\u00ec si chiama \"Messaggero del luned\u00ec\" e contiene l'inserto sportivo \"Messaggero Veneto Sport\".\nPeriodicamente vengono allegati un inserto con notizie riguardanti l'economia locale, denominato \"Udineconomia\" con cadenza mensile, e l'inserto \"La casa\" con cadenza settimanale, con notizie riguardanti il mercato immobiliare locale.\nInoltre nel giornale \u00e8 presente, con cadenza settimanale, una sezione chiamata \"La scuola\", i cui redattori sono gli studenti delle scuole superiori e medie delle province di Udine e Pordenone, che inviano i loro articoli al giornale, che sceglier\u00e0 quali pubblicare.\nDiffusione.\nDati Ads - Accertamenti Diffusione Stampa"}
{"id": "475770", "revid": "39692", "url": "https://it.wikipedia.org/wiki?curid=475770", "title": "Xenartri", "text": ""}
{"id": "475771", "revid": "12334", "url": "https://it.wikipedia.org/wiki?curid=475771", "title": "Messaggero Veneto", "text": ""}
{"id": "475773", "revid": "88740", "url": "https://it.wikipedia.org/wiki?curid=475773", "title": "Bonded by Blood", "text": ""}
{"id": "475776", "revid": "287204", "url": "https://it.wikipedia.org/wiki?curid=475776", "title": "Clitopilus prunulus", "text": "\"Clitopilus prunulus\" (Scop.) P. Kumm., F\u00fchrer f\u00fcr Pilzfreunde (Zwickau): 23, 96 (1871)\nDescrizione della specie.\nCappello.\n2\u20138\u00a0cm, bianco grigiastro generalmente opaco (raramente satinato), convesso, poi irregolarmente appianato o imbutiforme, con il margine involuto.\nLamelle.\nFitte, strette e decorrenti sul gambo, bianche da giovani, tendenti al rosa con la maturit\u00e0.\nGambo.\n3\u20134\u00a0cm x 0,6-1,4\u00a0cm, pieno, corto, spesso eccentrico, bianco pruinoso.\nCarne.\nBianca, molle e friabile, assai fragile.\nSpore.\nRosa-giallastre, in massa, 9-11 x 5,5-6,0\u00a0\u00b5m, fusiformi, con costolature longitudinali.\nHabitat.\nSimbionte, cresce nei prati e nei boschi di aghifoglie e latifoglie, dall'estate all'autunno e a tutte le altitudini; spesso lo si trova vicino al \"Boletus edulis\", e per questo in molte regioni viene chiamato \u00abspia del porcino\u00bb.\nCommestibilit\u00e0.\nEccellente. Possiede un sapore molto delicato."}
{"id": "475777", "revid": "122710341", "url": "https://it.wikipedia.org/wiki?curid=475777", "title": "Wine Route", "text": "La Wine Route (\"Strada del Vino\") o Strada 62 \u00e8 una celebre strada sudafricana che da Citt\u00e0 del Capo si dirige verso nord-est, attraversando il distretto di Cape Winelands della provincia del Capo Occidentale, zone che rappresentano il cuore della produzione vinicola sudafricana. \nI centri pi\u00f9 importanti toccati dalla Wine Route sono Stellenbosch e Paarl, ma \u00e8 rinomato per i suoi vini anche il pi\u00f9 piccolo centro di Franschhoek. Nella zona di Franschhoek la strada tocca oltre 20 aziende vinicole, di cui alcune fra le pi\u00f9 rinomate del Sudafrica (per esempio Ormarins, Motte, Dieu Donn\u00e9 e Couronne)."}
{"id": "475778", "revid": "18323", "url": "https://it.wikipedia.org/wiki?curid=475778", "title": "Theia", "text": ""}
{"id": "475779", "revid": "287204", "url": "https://it.wikipedia.org/wiki?curid=475779", "title": "Cadog Ddoeth", "text": "Fu uno dei pi\u00f9 grandi santi gallesi e la sua vita si intrecci\u00f2, secondo la tradizione, con quella di re Art\u00f9. Nel 518 fond\u00f2 l'abbazia di Llancarfan (di cui fu abate), vicino a Cowbridge, nel Glamorganshire, che divenne famosa come centro di studi. Il prefisso del suo nome significa battaglia. La sua vita fu scritta da Lifris di Llancarfan attorno al 1100 e sebbene sia piena di elementi leggendari, ne presenta comunque alcuni di grande interesse.\nBiografia.\nEra il primogenito di re Gwynllyw Farfog del Gwynllwg (Galles del sud), fratello di san Petroc, e di Gwladys, figlia di re Brychan del Brycheiniog, che era stata rapita durante un raid, nel quale fu re Art\u00f9 a fare da paciere. Durante la sua giovinezza fu mandato nel monastero di Caerwent, nel Monmouthshire, per essere educato dal santo irlandese Tathyw. Una volta divenuto adulto si rifiut\u00f2 di entrare nell'esercito del padre, preferendo diventare un soldato di Cristo. Egli fece molti proseliti nel Galles e in Bretagna. Fond\u00f2 il famoso monastero di Llancarfan (oggi nel sud del Glamorgan), dove furono educati molti futuri santi. A lui sono attribuite molte altre fondazioni: a Llanspyddid (3 chilometri a ovest di Brecon), chiese nel Dyfed, in Cornovaglia e Bretagna. Attorno al 528, dopo la morte del padre, avrebbe costruito un monastero in pietra in Scozia ai piedi del monte Bannauc (che viene di solito identificato con la collina che si trova a sud-ovest di Stirling nell'area di Bannockburn). Si pensa che il monastero sarebbe sorto l\u00e0 dove oggi si trova la citt\u00e0 di San Ninians, 2 chilometri a sud di Stirling. Cadoc and\u00f2 in pellegrinaggio a Gerusalemme e a Roma e fu molto afflitto dal fatto che il sinodo di Llanddewi Brefi si tenne durante una delle sue assenze. Si trov\u00f2 coinvolto nel conflitto tra re Art\u00f9, re Maelgwn del Gwynedd e reRhain Dremrudd del Brycheiniog. Sembra che abbia vissuto anche da eremita con san Gildas su un'isola nella baia di Morbihan, al largo di Vannes in Bretagna. Ci sono cappelle a lui dedicate a Belz, a Locoal-Mendon nel Morbihan e a Gouesnac'h nel Finist\u00e8re. Il suo nome \u00e8 anche la base per una trentina di toponimi bretoni.\nCadog torn\u00f2 poi nel Galles con molti seguaci irlandesi, tra cui San Finnian. Si stabilirono a Llanspyddid, nel Brycheiniog, dove Cadog aveva appreso il latino dall'italiano Bachan. Mentre si trovavano a Llanspyddid, nel paese scoppi\u00f2 una carestia, ma Cadog salv\u00f2 i suoi seguaci dalla fame seguendo un topo, che gli fece scoprire un grande deposito nascosto. Alla fine il nonno materno di Cadog, Brychan del Brycheiniog, gli diede la chiesa a Llanspyddid, dove Cadog lasci\u00f2 Brachan come abate, mentre lui si rec\u00f2 a Llangadog, nel Dyfed. Qui sub\u00ec costantemente le angherie di un signore locale di nome Sawyl Penuchel (Sawyl l'Arrogante), che secondo alcuni sarebbe il re esiliato del Pennines meridionale. Un giorno, mentre Cadog si stava occupando dei poveri, Sawyl e i suoi uomini razziarono Llangadog e rubarono tutte le provviste. Cadog ebbe comunque la sua vendetta. I suoi monaci inseguirono la banda di guerrieri di Sawyl e di notte gli tagliarono i capelli, umiliandoli. I razziatori li inseguirono, annegando per\u00f2 in una palude. San Illtud, ufficiale di re Pawl del Penychen, fu convertito al cristianesimo da Cadog.\nBen presto Cadog decise di tornare a Llancarfan, dove trov\u00f2 il monastero da lui fondato che andava in rovina e i monaci tutti morti o scappati. Finnian e gli altri si diedero da fare per ricostruire il luogo per il loro amico. Nel frattempo Gwynllyw, ormai vecchio, mor\u00ec e Cadog sal\u00ec sul trono. Ben presto eredit\u00f2 anche il Penychen. Il santo non permise alle sue resposanbilit\u00e0 secolari di interferire con il suo modo di vivere pio. San Gildas fu nominato abate di Lancarfan per un breve periodo, quando il re decise di viaggiare a nord per diffondere la parola di Cristo. In cambio Gildas chiese all'amico Cadog di fondare un monastero sulla tomba del padre Caw, re dipendente di Cwm Cawlwyd, a Cambuslang. Cadog lo fece con piacere. Tornato a Llancarfan, i due si ritirarono oltre il Canale di Bristol: Cadog all'isola di Barry e Gildas in quella di Flatholm, anche se loro si incontrarono spesso per pregare insieme. Alla fine Gildas si rec\u00f2 a Glastonbury e Cadog, con alcuni seguaci, sembra essersi recato in Bretagna, forse per sfuggire a un'epidemia scoppiata nel Galles.\nCadog visit\u00f2 sua zia, Santa Keyne, a Mont-Saint-Michel, dove fond\u00f2 una cappella ad Harlyn, vicino a Padstow. In Bretagna si stabil\u00ec sull'isola oggi detta di Saint-Cado, di fronte a Belz. Mentre era assente, nel Galles si tenne il sinodo di Llandewi Brefi, durante cui San David fu nominato arcivescovo del Galles. Cadog si infuri\u00f2 e da quel momento in poi i rapporti con i monaci del Dyfed si inasprirono. Durante il suo soggiorno in Europa, Cadog and\u00f2 in pellegrinaggio a Roma e Gerusalemme.\nPart\u00ec quindi per \"Beneventum\", che per alcuni sarebbe Benevento, in Italia, ma che potrebbe essere pi\u00f9 probabilmente identificata con la citt\u00e0 romana in Britannia \"Bannaventa\" (5 chilometri a est di Daventry nel Northamptonshire) al confine col territorio sassone (nel Monmouthshire). L\u00ec fu eletto abate. La citt\u00e0 era in rovina, ma Cadog convinse gli abitanti a ristabilirsi l\u00e0 e a ricostruire la citt\u00e0. Per ringraziarlo lo nominarono vescovo. Il 24 gennaio, comunque, quei luoghi furono invasi dai sassoni, e Cadog fu ucciso nella sua chiesa. Solo dopo molto tempo gli invasori restituirono il corpo del santo ai suoi seguaci e lui fu alla fine riportato e sepolto a Llancarfan. La sua tomba potrebbe essersi trovata sulla via per Llandefaelog Fach, dove era visibile una pietra oggi perduta, che recava il nome di \"Catvc\". Non avendo eredi, Cadog aveva preso accordi affinch\u00e9 i suoi domini andassero in eredit\u00e0 a re Meurig del Gwent, marito della sua giovane zia.\nCulto.\nLa sua Memoria liturgica cade il 24 gennaio. Le reliquie di Caidoc sono venerate nella chiesa di Saint-Riquier (San Ricario) ad Amiens.\nCollegamenti esterni.\nin lingua inglese:"}
{"id": "475780", "revid": "124525642", "url": "https://it.wikipedia.org/wiki?curid=475780", "title": "Giuseppe Prina", "text": "In epoca napoleonica Prina ricopr\u00ec in particolare l'incarico di Ministro delle finanze del Regno d'Italia. Detestato per tale ruolo, alla caduta del Regno e del periodo napoleonico, fin\u00ec tragicamente linciato a Milano dalla folla inferocita.\nBiografia.\nGiovent\u00f9 e prime esperienze politiche.\nPrina diede prova fin dalla giovinezza di un raro talento terminando gli studi di Giurisprudenza all'Universit\u00e0 degli Studi di Pavia nel 1789. Era altres\u00ec stimato in campo economico.\nDopo avere esercitato la professione legale a Novara, gi\u00e0 nel 1791 Prina era collaboratore dell'amministrazione sabauda del Regno di Sardegna, per la quale avrebbe ricoperto diversi ruoli negli anni seguenti.\nFu in questa veste che egli partecip\u00f2 alle trattative che sfociarono nell'armistizio di Cherasco tra piemontesi e francesi. Nei primi anni dell'occupazione napoleonica egli rifiut\u00f2 tuttavia - per fedelt\u00e0 alla casa sabauda - di collaborare con i francesi foss'anche nell'ambito dell'amministrazione delle cosiddette \"Repubbliche sorelle\".\nMinistro delle Finanze del Regno napoleonico.\nSoltanto dopo la battaglia di Marengo Prina s'interess\u00f2 nuovamente alla vita pubblica, facendosi notare da Napoleone per un discorso di ringraziamento nei suoi confronti all'apertura dei comizi di Lione.\nStante la catastrofica situazione finanziaria del neonato Regno d'Italia, non si riusciva a trovare chi volesse ricoprire la carica di Ministro delle finanze. Tale ruolo fu dunque temporaneamente affidato, il 28 febbraio 1802, a un triumvirato, di cui Prina faceva parte insieme al nob. don Ambrogio Forni di Milano e ad Antonio Veneri. Qualche mese dopo per\u00f2, su richiesta espressa di Napoleone, Prina assunse in prima persona e da solo l'incarico di Ministro delle Finanze. Mantenne poi la nomina anche quando la Repubblica Italiana fu trasformata in Regno d'Italia con a capo Bonaparte stesso e quale Vicer\u00e9 Eugenio di Beauharnais. Un ruolo ancor pi\u00f9 decisivo avrebbe avuto durante l'intera storia del Regno Italico.\nBrillante nella sua vita privata, il Prina si mostr\u00f2 duro e inflessibile nello svolgimento del suo incarico. In particolare, mostr\u00f2 una singolare abilit\u00e0 nel trovare nuove tasse con le quali fare fronte all'enorme domanda di denaro resa necessaria dall'esercizio del governo e, soprattutto, dalla conduzione delle guerre napoleoniche. Questo fece di lui l'uomo pi\u00f9 odiato del Regno, in particolare in Lombardia, stanti le origini piemontesi del Ministro delle Finanze.\nIn ogni caso, Prina riusc\u00ec a risanare le finanze gi\u00e0 con il bilancio definitivo del 1805, anche grazie a una riduzione del contributo all'esercito francese, ma, soprattutto, per la maggiore efficienza nella riscossione delle imposte. Un'ottima operazione si rivel\u00f2 pure la liquidazione del debito pubblico grazie anche alla vendita dei beni nazionali, \"in primis\" quelli confiscati al clero.\nL'assassinio.\nQuando ormai, con le sconfitte napoleoniche, la sorte del Regno italico appariva segnata, i segnali dell'odio contro il Prina si fecero sempre pi\u00f9 frequenti con cartelli che apparivano ovunque, in cui si minacciava: \"Prina! Prina! il giorno s'avvicina\".\nLa notizia dell'abdicazione di Napoleone dell'11 aprile 1814 raggiunse Milano il 16 aprile e sollev\u00f2 speranze di indipendenza. Il Senato era stato gi\u00e0 convocato per il 17 aprile e i sostenitori di Francesco Melzi d'Eril proposero la votazione di una mozione che chiedeva la nomina di Eugenio di Beauharnais a re di un Regno d'Italia indipendente, in luogo dell'abdicante Napoleone. Ma i proponenti erano sostanzialmente minoritari a fronte di chi chiedeva , o che il trono fosse dato a Gioacchino Murat o, infine, rispetto ai sostenitori del ritorno \"tout court\" all'Impero austriaco. Infatti, non superarono la resistenza della maggioranza degli ottimati che componevano il Senato, i quali accettarono solo di inviare delegati a Vienna affinch\u00e9 perorassero una generica richiesta di indipendenza.\nLa seduta venne riconvocata il successivo 20 aprile e gli oppositori di Melzi d'Eril organizzarono una sommossa, ricordata come la \"Battaglia delle Ombrelle\". Alla mattina, una folla furiosa entr\u00f2 nel Senato, ne saccheggi\u00f2 l'aula, e cerc\u00f2 ovunque l'odiato Prina. Non avendolo trovato, i rivoltosi si diressero verso la sua residenza, a Palazzo Sannazzari, davanti alla chiesa di San Fedele e di fianco a palazzo Marino, all'epoca sede del Ministero delle Finanze. Dopo avere saccheggiato il palazzo e dopo averlo scovato in un armadio, i rivoltosi denudarono il Prina e lo gettarono dalla finestra. Un commerciante di vini della Corsia del Giardino (l'attuale via Manzoni), tal Perelli, riusc\u00ec inizialmente ad offrirgli ospitalit\u00e0; fu tuttavia lo stesso Giuseppe Prina a consegnarsi alla folla inferocita, per evitare che la casa del negoziante fosse distrutta a sua volta e che vi fossero altre vittime.\nLa folla inizi\u00f2 a colpirlo con le punte degli ombrelli. Il linciaggio, tra la Corsia del Giardino e la zona antistante il Teatro alla Scala, dur\u00f2 ben quattro ore, sebbene si fosse in pieno giorno, tanto che alla fine il corpo era praticamente irriconoscibile. Nessuna autorit\u00e0 n\u00e9 civile n\u00e9 militare venne in soccorso. Secondo quanto riportato nel 1874 dallo storico Carlo Morbio il Prina spir\u00f2 in via Broletto e il cadavere trascinato e abbandonato nella chiesa di San Tomaso in Terramara che tuttora sorge nella medesima via.\nLa salma dello sventurato trov\u00f2 infine sepoltura all'interno del Cimitero della Mojazza, fuori Porta Comasina. La tradizione vuole che nei giorni successivi all'assassinio fossero apparsi all'ingresso del cimitero i seguenti versi: \u00abPER L'OCCULTA PIET\u00c0 DI UOMINI ONESTI / GIACCIONO QUI DEL PI\u00d9 FEDEL MINISTRO / I MASSACRATI MISERANDI RESTI\u00bb.\nAnche a distanza di anni gli storici non sono arrivati ad esprimere un giudizio univoco sugli avvenimenti di quella giornata. In particolare, alcuni accolgono l'affermazione di Carlo Botta, espressa nella sua \"Storia d'Italia dal 1789 al 1814\" secondo cui a capo della folla che uccise il Prina ci fosse il conte Federico Confalonieri, lo stesso che non molti anni dopo sarebbe stato il compagno di Silvio Pellico nel processo e nella prigionia alla Fortezza dello Spielberg. Secondo la ricostruzione di Antonio Casati, il linciaggio sarebbe stato invece istigato e organizzato da emissari della polizia austriaca che avevano aizzato la plebe contro Prina.\nConseguenze.\nGli eventi del 20 aprile convinsero il Vicer\u00e9 De Beauharnais a rinunciare a ogni velleit\u00e0 sul trono. Il giorno 26 aprile abdic\u00f2 , per poi raggiungere la corte dei suoceri, i Wittelsbach, a Monaco di Baviera. Il poco che era rimasto della residenza del Prina fu demolito ampliando cos\u00ec la gi\u00e0 esistente piazza San Fedele.\nLa tragica vicenda dell'uccisione di Prina, divenuta proverbiale a Milano (\"l'ha faa la finn del Prina\" significa ancor oggi \"ha fatto una ben misera fine\"; si dice anche \"\u00e8 mort el Prina\" per indicare un'affermazione ovvia, in quanto tutti sapevano che Prina era morto), fu oggetto di diverse opere letterarie. La pi\u00f9 conosciuta \u00e8 il \"Sogn\" (\"Sogno\", noto anche come \"Prineide\"), un poemetto in milanese composto da Tommaso Grossi, ma per qualche tempo ritenuto di Porta, che ne ebbe anche fastidi giudiziari con le autorit\u00e0 austriache. In esso il poeta si immaginava di incontrare lo spirito inquieto del Prina, che gli domandava, polemicamente, che cosa i milanesi avessero ricavato dalla sua uccisione. Quest'opera \u00e8 stata considerata da Stendhal e da molti romantici il pi\u00f9 bel componimento della poesia moderna. Si ricorda inoltre una pi\u00e8ce teatrale di Gerolamo Rovetta, intitolata \"Principio di secolo\" (prima rappresentazione il 17 ottobre 1896).\nLo scarso amore dei milanesi per il Prina non si spiega solo con la sua durezza nell'imporre le tasse. Sembra che il suo tenore di vita desse adito a sospetti di corruzione, come appare da un sonetto di Carlo Porta, \"\", che si dice fosse rivolto proprio a Prina. Altre fonti sottolineano, per\u00f2, che il saccheggio dell'abitazione del Ministro non permise di trovarvi nulla di particolarmente prezioso, il che dimostrerebbe l'onest\u00e0 personale del Ministro.\nOnoranze e intitolazioni.\nIl Comune di Milano ha onorato il ministro Prina con un medaglione nel Famedio del Cimitero Monumentale e una via, traversa di corso Sempione. Il comune di Novara, in occasione del centenario della nascita, ha posto una lapide in ricordo del linciaggio del concittadino in Via del Carmine a Novara, ricordato dalla \"famiglia nuaresa\" in occasione del bicentenario della nascita.\nAraldica.\nInquartato: al primo franco, di verde alla testa di leone strappata d'oro: al secondo d'azzurro al cappelletto alato di Mercurio d'argento: al terzo, d'azzurro al capriolo d'argento ab\u00ad bassato sotto un gallo del medesimo crestato e bordato di rosso: al quarto, di verde con una carta spiegata d\u2019argento sparsa di cifre arabiche di rosso."}
{"id": "475785", "revid": "767487", "url": "https://it.wikipedia.org/wiki?curid=475785", "title": "Craig Jones (musicista)", "text": "Biografia.\nJones si \u00e8 unito agli Slipknot nel 1995 inizialmente come sostituto alla chitarra di Donnie Steele, per poi divenire il tastierista; oltre a questo ruolo \u00e8 anche colui che controlla gli effetti delle chitarre nei concerti. \u00c8 co-autore di quasi tutte le canzoni del gruppo, in cui spesso inserisce riferimenti alla sua principale passione, il cinema (ad esempio, nel testo di \"(sic)\" cita il film \"Carlito's Way\" e un documentario su Charles Manson).\nMaschera.\nAgli esordi indossava un casco da palombaro ricoperto da lunghi e robusti aghi metallici, poi sostituito da un casco di gomma ricoperto da punte lunghe circa 20\u00a0cm cambiando svariate volte la lunghezza delle punte, del \"collo\" e il materiale. All'interno del gruppo \u00e8 identificato con il numero 5, ma \u00e8 noto anche con l'identificativo \"133\".\nNon mostra praticamente mai il suo vero volto (sono pochissime le immagini anche in rete a mostrarlo senza maschera) ed \u00e8 solito parlare pochissimo, rimanendo sempre piuttosto freddo e distante sia nelle interviste che nelle esibizioni dal vivo, che di solito \u00e8 il primo a lasciare; in alcune occasioni, addirittura, copre gli occhi con una visiera per garantire il proprio anonimato."}
{"id": "475786", "revid": "110157", "url": "https://it.wikipedia.org/wiki?curid=475786", "title": "Modena City Remix", "text": "Modena City Remix \u00e8 una mini raccolta di canzoni dei Modena City Ramblers remixate da diversi artisti da dancefloor.\nLe canzoni.\nIl mini-CD contiene sei brani: cinque pezzi in versione remix ed un inedito."}
{"id": "475789", "revid": "287204", "url": "https://it.wikipedia.org/wiki?curid=475789", "title": "Ed Hunter", "text": "Ed Hunter \u00e8 la seconda raccolta del gruppo musicale britannico Iron Maiden, pubblicata il 25 luglio 1999 dalla EMI.\nDescrizione.\nL'album \u00e8 composto da 2 CD con venti brani ed un terzo CD con all'interno un videogioco, uno sparatutto in prima persona la cui colonna sonora \u00e8 composta da diverse tra le pi\u00f9 celebri tracce del gruppo. Obiettivo del gioco \u00e8 salvare la mascotte del gruppo, Eddie, passando per vari livelli caratterizzati dalle copertine degli album della band stessa, come ad esempio l'Egitto della copertina di Powerslave.\nI primi 20 brani sono stati selezionati e votati dai fan degli Iron Maiden sul loro sito ufficiale mentre \"Wrathchild '99\", presente solo nella versione statunitense, rappresenta l'inedito pubblicato anche come singolo. L'uscita dell'album \u00e8 coincisa con l'inizio del The Ed Hunter Tour voluto dal gruppo per celebrare il ritorno in formazione di Bruce Dickinson e Adrian Smith.\nIl videogioco.\nIl videogioco \u00e8 uno sparatutto su binari sullo stile di \"The House of the Dead\" di SEGA. Tuttavia l'elevato costo del cofanetto e la qualit\u00e0 non troppo alta del gioco hanno trasformato quest'operazione in un flop commerciale di discreta entit\u00e0, con il risultato che il sito dedicato al videogioco \u00e8 stato chiuso nell'arco di un anno scarso.\nIl videogioco ha tra l'altro un bug: il salvataggio automatico non funzionava. Se si esce dal gioco \u00e8 necessario ricominciare il gioco daccapo. Sul sito del gioco venne rilasciata una patch per correggere questo difetto, ma avendo avuto il sito vita breve quella patch \u00e8 diventata molto difficile da trovare in giro per la rete."}
{"id": "475792", "revid": "712828", "url": "https://it.wikipedia.org/wiki?curid=475792", "title": "Disco d'Oro", "text": ""}
{"id": "475794", "revid": "1880536", "url": "https://it.wikipedia.org/wiki?curid=475794", "title": "Craterellus cornucopioides", "text": "\"Craterellus cornucopioides\" (L.) Pers., Mycol. eur. (Erlanga) 2: 5 (1825).\nIl \"Craterellus cornucopioides\", chiamato comunemente trombetta dei morti, \u00e8 un fungo basidiomicete parente stretto dei pi\u00f9 ben noti \"Cantharellus\", o \"finferli\", presente nei boschi e nelle foreste di latifoglie decidue dell'Appennino, specie quello centro-settentrionale, e delle Alpi. Cresce in boschi di faggio e altre latifoglie decidue, raramente sotto conifere pure. Si usa come essiccato e polverizzato per condimenti o consumato fresco.\nEtimologia.\nIl nome scientifico deriva dal latino e dal greco \"craterellus\" = piccola coppa e \"cornucopia\" = corno dell'abbondanza, per la sua forma tipica. Il nome comune \"trombetta dei morti\" \u00e8 dato non tanto per il colore scuro, ma perch\u00e9 spunta intorno al 2 novembre, giorno della Commemorazione dei Defunti.\nDescrizione della specie.\nFungo di modeste dimensioni simile al cantharellus cibarius, dal corpo fruttifero floscio e membranaceo, a forma di trombetta (cornucopia) e imbutiforme, con cappello cavo che non supera gli 8\u00a0cm. Si presenta nero all'interno e grigio cenere/argento all'esterno. Ha profonde cavit\u00e0 lungo tutto il gambo fino alla base, il margine del carpoforo \u00e8 irregolare e ripiegato verso la superficie esterna, di forma ondulata, lobata ed elastica.\nLa trombetta dei morti \u00e8 un fungo autunnale poco appariscente, facilmente confondibile con le foglie in decomposizione su cui cresce, dalla forma e colore non particolarmente attraenti. Solitamente \u00e8 di piccole dimensioni, per cui occorre raccogliere parecchi esemplari per farne un uso decente in cucina, anche se nei siti di crescita pi\u00f9 adatti pu\u00f2 raggiungere grossezze maggiori. La caratteristica forma a cornucopia (a \"trombetta\") floscia e il colore grigio-nerastro fuligginoso lo contraddistinguono da altre specie fungine e rappresentano la sua particolarit\u00e0.\nCappello.\nIl cappello di questo fungo si presenta sottile, di colore nerastro e fragile, con margine arrotolato. Ha dimensioni di 2\u00f78 cm x 8\u00f712\u00a0cm, forma di tromba, \u00e8 interamente cavo sino alla base del gambo. Il colore varia da bruno grigiastro, con tempo secco, a nero brillante, con tempo umido.\nImenio.\nLa superficie esterna fertile (imenio) del fungo si presenta liscia senza pieghe o pseudo-lamelle negli esemplari giovani, divenendo progressivamente rugosa e venosa a maturit\u00e0, dando al fungo un aspetto lugubre. Ha colore solitamente grigio cenere o grigio-bluastra, a seconda del grado di maturazione, ed \u00e8 cosparsa di una fine polverina. La superficie interna, particolarmente evidente nel cappello, si presenta invece tomentosa, di colore grigio-fuligginosa o nerastra, cosparsa da squamette pi\u00f9 scure che divengono evidenti man mano che il fungo invecchia e schiarisce.\nSe il tempo \u00e8 piovoso tutto l'imenio diviene nerastro.\nGambo.\nGambo imbutiforme, fibroso, cavo fino in profondit\u00e0 e in continuit\u00e0 con il cappello, costituito solamente dallo strato corticale che sostiene l'intero carpoforo. \u00c8 elastico, floscio, irregolare nella forma, la superficie \u00e8 senza lamelle. Ha dimensioni di 2\u20136\u00a0cm, e risulta quasi completamente inglobato dal collo a imbuto del cappello, del quale costituisce, a vista, la parte inferiore.\nCarne.\nLa poca carne che la trombetta dei morti possiede si presenta inizialmente grigia, poi subito nera, scarsa, sottile ed elastica.\nSpore.\nSpore bianche in massa, di 10\u00f717 x 6\u00f711\u00a0\u00b5m, ellittico-ovoidali, lisce, guttulate, ialine (trasparenti), non amiloidi. La zona fertile \u00e8 situata nella parte esterna del corpo fruttifero, \u00e8 di colore grigio cenere-brunastra ed \u00e8 formata da strie disposte verticalmente, che schiariscono con l'et\u00e0 (fungo leucosporeo). I basidi contengono 2 spore.\nHabitat.\nLa trombetta dei morti \u00e8 un fungo Saprotrofo o saprofago che cresce dalla tarda estate all'autunno inoltrato (con un picco di crescita variabile negli ultimi giorni di ottobre-novembre), alla fine della stagione micologica. Si ritrova a gruppi talvolta molto numerosi e pi\u00f9 raramente in esemplari singoli, su terreni umidi (preferibilmente calcarei) all'interno di boschi e foreste di latifoglie decidue, raramente conifere. Sviluppa spesso vicino a ceppaie marcescenti, sotto fogliame in decomposizione e in zone muschiose. Diffusa in Europa, Nordamerica, Giappone e Corea; in Italia \u00e8 presente in Appennino e nelle quote basse delle Alpi. Ha una particolare affinit\u00e0 con i boschi di faggio, con le faggeto-abetine e con castagno, carpino nero e querce varie. Pu\u00f2 crescere anche lungo piccoli corsi d'acqua o fossati all'interno dei boschi. \u00c8 un fungo particolarmente difficile da trovare a causa del suo colore poco appariscente e facilmente confondibile con il fogliame autunnale.\nCommestibilit\u00e0.\nOttima , eccellente in cucina cucinato nei primi di pasta fresca con burro, panna e prezzemolo o nei misti di funghi, ottimo nei risotti e con la selvaggina. Si presta molto bene all'essiccazione per la preparazione della polvere di fungo (ma non rende molto date le piccole dimensioni e la scarsa consistenza della carne), che viene utilizzata come prelibato condimento. Sapore e odore ricordano il tartufo e pu\u00f2 essere impiegato come sostituto di quest'ultimo.\nSpecie simili.\nIl \"C. cornucopioides\" \u00e8 un fungo che, per le sue caratteristiche morfologiche, risulta poco confondibile, anche se si pu\u00f2 tuttavia confondere con il \"Cantharellus cinereus\", anch'esso commestibile ma di colore grigio, con la carne pi\u00f9 soda e, cosa molto importante, con il gambo pieno e non \"cavo\" come nella trombetta dei morti e con l'imenio non liscio ma percorso da creste e pseudo-lamelle molto evidenti. Craterellus fallax (che differisce per il diverso colore delle spore in massa) e Craterellus konradii (con un corpo fruttifero giallastro) sono stati definiti come specie separate, ma gli studi sul DNA di queste due specie sembrerebbero dimostrare che questi ultimi siano semplici varianti di specie e che dovrebbero essere considerati parte di C. cornucopioides."}
{"id": "475796", "revid": "287204", "url": "https://it.wikipedia.org/wiki?curid=475796", "title": "Carta costituzionale", "text": ""}
{"id": "475797", "revid": "767487", "url": "https://it.wikipedia.org/wiki?curid=475797", "title": "Dorothy Dunnett", "text": "Nasce a Dunfermline nel Fife (Scozia). Studia al liceo femminile di Gillespie, ad Edimburgo.\nDal 1950 alterna il lavoro di scrittrice a quello di pittrice ritrattista: ha esposto i propri lavori al Royal Scottish Academy.\nNel 1946 sposa Sir Alastair Dunnett, proprietario del giornale \"The Scotsman\", il pi\u00f9 famoso della Scozia, in seguito dirigente del Thomson North Sea Oil.\nOpere.\nCiclo di Johnson Johnson.\nRomanzi scritti utilizzando lo pseudonimo di Dorothy Halliday"}
{"id": "475799", "revid": "2178", "url": "https://it.wikipedia.org/wiki?curid=475799", "title": "Selciato del Gigante", "text": ""}
{"id": "475800", "revid": "640277", "url": "https://it.wikipedia.org/wiki?curid=475800", "title": "Khaankhra", "text": ""}
{"id": "475801", "revid": "124213978", "url": "https://it.wikipedia.org/wiki?curid=475801", "title": "Primus inter pares", "text": "Primus inter pares \u00e8 un'espressione latina (letteralmente significa \"primo tra i pari\"), con la quale si identifica una persona rappresentativa in un gruppo di altre che sono al suo stesso livello e con pari dignit\u00e0; la funzione del \"primus inter pares\" \u00e8 di guida e di coordinamento, e i suoi poteri sono vincolati dalla condizione stessa di essere a capo di persone sue pari. Solo in casi particolari il \"primus\" assume il ruolo di decisore di ultima istanza.\nNella Politica di Aristotele si afferma che solo chi \u00e8 superiore agli altri pu\u00f2 governare stabilmente (come l'uomo sulla donna o il padre sul figlio), mentre il \"primus inter pares\" non pu\u00f2 che governare a turno con gli altri pari e in periodi uguali (o singolarmente, o a capo di un organismo collegiale): proseguendo il ragionamento, senza una priorit\u00e0 temporale prestabilita da un qualche ordine, ma determinata per sorteggio.\nStoria.\nOmero stesso fornisce il primo esempio in assoluto di \"primus inter pares\" nell'Iliade: Agamennone \u00e8 alla guida dei principi achei per diritto divino e in virt\u00f9 di ci\u00f2 \u00e8 insignito del ruolo di Comandante in Capo. La Repubblica di Venezia, durata dal 697 al 1797, ha attuato il sistema consiliare nel governo centrale, organo nel quale il Doge era \"primus inter pares\" . Il governo, chiamato Collegio dei Savi era presieduto dalla Serenissima Signoria composta dal doge, i membri del Minor Consiglio e dai tre capi della Quarantia Criminale. Il Governo decideva consiliarmente, seppure una speciale posizione del Doge derivava dal fatto che egli era anche capo dello Stato (nominato dai nobili ma approvato dal popolo in piazza) ma anche al vertice delle due camere principali, il Maggior Consiglio e il Senato. \nTale sistema fu praticato fino al 1797, quando la Repubblica stava per attuare una grande riforma costituzionale in senso pi\u00f9 democratico, ma il sistema fu abbattuto dalla conquista militare da parte di Napoleone.\nOrganizzazione del Governo italiano.\nNella Costituzione Italiana il Presidente del Consiglio dei Ministri \u00e8 il \"primus inter pares\". Egli ha funzioni di coordinamento dell\u2019azione di governo, di cui \u00e8 a capo, ma non dispone di poteri superiori a quelli degli altri ministri.\nPoich\u00e9 il Governo deve ottenere la fiducia del Parlamento, il capo del partito vincitore delle elezioni viene solitamente incaricato di formare il governo dal Presidente della Repubblica, cui spetta la nomina del presidente del Consiglio, e su proposta di questo, dei Ministri; dal punto di vista istituzionale tuttavia, egli non possiede poteri particolari o superiori a quelli dei singoli ministri; pu\u00f2 essere egli stesso ministro, ma non pu\u00f2 rimuovere gli altri ministri dall'incarico; in caso di dimissioni di un ministro sostituisce il dimissionario assumendo la carica egli stesso (solitamente \"ad interim\") o nominando un nuovo personaggio. Le decisioni di Governo vengono prese in maniera collegiale, ossia a votazione dall'intero Consiglio dei ministri come fosse un unico voto."}
{"id": "475803", "revid": "1543377", "url": "https://it.wikipedia.org/wiki?curid=475803", "title": "Gwynllwg", "text": "Il regno del Gwynllyw nacque tra la fine del V secolo e gli inizi del VI con Gwynllyw Farfog, figlio di re Glywys del Glywysing. Era l'area orientale di quest'ultimo e che confinava con il Gwent. Il regno prese il nome di Gwynllwg proprio dal suo primo sovrano. Il secondo e ultimo sovrano di questo regno fu il figlio di Gwynllyw, Cadog Ddoeth, che mor\u00ec martirizzato (forse per mano dei sassoni nel 580), senza lasciare figli. Il regno and\u00f2 a re Meurig del Gwent, suo zio acquisito.\nCollegamenti esterni.\nEarly British Kingdom"}
{"id": "475804", "revid": "84184", "url": "https://it.wikipedia.org/wiki?curid=475804", "title": "Storia del Capo di Buona Speranza", "text": "La storia del capo di Buona Speranza . La penisola del Capo fu l'area in cui i primi europei si stabilirono, e Citt\u00e0 del Capo la prima citt\u00e0 del Sudafrica.\nPrima dell'arrivo degli europei.\nSi ritiene che la costa meridionale del Sudafrica sia stata popolata almeno dal 200.000 a.C.; reperti come strumenti e frammenti di ossa, risalenti a questo periodo, sono state trovate per esempio a Langebaan. In epoca successiva giunsero qui i khoikhoi, un popolo di nomadi dediti all'allevamento e provenienti dal Botswana, e i San, cacciatori-raccoglitori. Nei secoli, i due gruppi etnici si mescolarono, dando origine al gruppo dei Khoisan. Pu\u00f2 darsi (ma \u00e8 oggetto di dibattito) che nei pressi della penisola del Capo siano giunti i fenici e forse gli arabi provenienti dal Nordafrica, ma certamente non vi si insediarono, limitandosi a doppiare il capo passando dall'Oceano Indiano all'Atlantico o viceversa.\nL'esplorazione portoghese.\nI primi europei furono i portoghesi, che da cinquant'anni stavano cercando una via marittima verso le Indie. Diego Cara giunse fino in Namibia; Bartolomeu Dias si spinse oltre, arrivando al capo di Buona Speranza nel 1487. Mentre passava il capo Dias fu travolto da una tempesta che lo spinse verso est, portandolo all'approdo nella zona dell'odierna Mossel Bay. Per questo motivo Dias battezz\u00f2 inizialmente il capo \"Cabo das Tormentas\", \"Capo delle Tempeste\". Fu il re Giovanni II di Portogallo a ribattezzare il capo \"Cabo da Boa Esperan\u00e7a\", con riferimento alle interessanti prospettive commerciali che nascevano dalla sua scoperta. Il nome dato da Dias era forse pi\u00f9 appropriato, dato che lo scontro di correnti provenienti dall'Oceano Indiano e dall'Oceano Atlantico in questa zona rende le acque particolarmente pericolose per la navigazione. Dias non si spinse fino alle Indie; giunse fino all'altezza dell'odierna Port Elizabeth e poi torn\u00f2 indietro, morendo in un naufragio proprio in seguito a un'altra tempesta infuriata ancora nei pressi del capo (1500).\nFu Vasco da Gama, inviato ancora da Giovanni II nel 1497, a portare a termine per la prima volta il tragitto verso le Indie, in un viaggio che ridisegn\u00f2 le mappe del mondo medioevali con effetti paragonabili solo a quelli della scoperta delle Americhe (all'epoca era piuttosto diffusa, tra l'altro, la convinzione che l'Oceano Indiano fosse un mare interno, e che la punta meridionale dell'Africa e quella dell'Asia si toccassero). Della missione di de Gama parla un poema epico di Lu\u00eds de Cam\u00f5es del 1572, in cui il viaggio dell'esploratore portoghese viene reinterpretato con riferimenti alla mitologia greca e romana. Nel poema, il capo diventa Adamastore, un gigante trasformato in roccia come punizione per il suo amore per Teti, sposa di Peleo.\nPur avendo doppiato il capo, i portoghesi non costruirono insediamenti nella zona; data la pericolosit\u00e0 delle acque all'estremo sud del continente, preferirono utilizzare come scali l'isola di Sant'Elena e il Mozambico.\nL'insediamento olandese.\nI primi insediamenti nella penisola del Capo si devono alla Compagnia olandese delle Indie orientali (Vereenigde Oost-Indische Compagnie, VOC): il 6 aprile 1652 Jan van Riebeeck cre\u00f2 il primo scalo di rifornimento per le navi della VOC a Table Bay. Questo primo insediamento, chiamato in seguito Kaapstad, fu il primo nucleo della moderna Citt\u00e0 del Capo.\nI coloni insediatisi prima sulla baia e poi nell'entroterra (in quella che venne chiamata la Colonia del Capo in olandese Kaapkolonie) riuscirono a stabilire rapporti pacifici con le popolazioni locali khoisan. La colonia crebbe rapidamente; un'ondata importante di immigrazione di coloni dall'Europa ebbe luogo nel 1687, quando il governo olandese invi\u00f2 nella zona un gruppo di Ugonotti rifugiatisi nei Paesi Bassi dalla Francia per sfuggire alla persecuzione religiosa. I coloni furono chiamati boeri (\"boeer\"), da \"contadini\".\nLa VOC import\u00f2 schiavi dal Madagascar, dall'India, da Ceylon, dalla Malaysia e dall'Indonesia, per gestire la cronica carenza di manodopera della colonia. Col tempo, gli schiavi si mischiarono anche con i Khoisan. I discendenti di queste unioni formano la base di partenza dell'odierna popolazione di colore della citt\u00e0, e spiegano le caratteristiche uniche della parte di popolazione detta \"cape coloured\".\nSotto l'amministrazione della VOC, la regione fu esplorata e colonizzata da popolazione europea di origini olandesi e tedesche ed il territorio (Kolonie van Zvid Afrika) fu organizzato in alcune province o governatorati:\nOccupazione britannica.\nAlla fine del XVIII secolo, i successi di Napoleone Bonaparte e il declino dei Paesi Bassi come potenza europea spinsero gli inglesi a occupare la Colonia (1795) allo scopo di prevenire un'aggressione francese. La VOC cess\u00f2 formalmente di esistere per bancarotta nel 1799; subito prima, cedette tutti i propri possedimenti alla Repubblica Batava. Gli inglesi restituirono la colonia alla neonata Repubblica nel 1803, ma nel 1806 tornarono a invaderla, vincendo la resistenza olandese e boera nella battaglia di Blaauwberg a Bloubergstrand, 25\u00a0km a nord di Citt\u00e0 del Capo, nel 1806.\nLa zona del capo venne ceduta definitivamente ai britannici con il trattato anglo-olandese del 13 agosto 1814 e da quel momento amministrata col nome di Cape Colony. L'occupazione inglese cre\u00f2 numerosi motivi di insoddisfazione per i coloni boeri (uno fra tutti, l'abolizione della schiavit\u00f9 nel 1808 e la conseguente emancipazione degli schiavi nel 1833). Durante i primi anni dell'occupazione britannica, moltissimi coloni lasciarono il capo per spingersi all'interno come pionieri, dando luogo al fenomeno dei cosiddetti Voortrekker.\nL'imperialismo britannico.\nGi\u00e0 precedentemente all'occupazione britannica, i coloni boeri si erano gradualmente espansi verso est, fino a giungere al Fish River, dove erano entrati a contatto con la popolazione Xhosa. Gli Xhosa erano allevatori e non avevano alcuna intenzione di cedere i propri pascoli ai boeri, e l'attrito fra i due gruppi diede luogo a una serie di cosiddette guerre della Frontiera del Capo. Entrati in possesso della Colonia, gli inglesi ripresero con maggior vigore questo movimento espansionistico, ai danni sia dei popoli indigeni del nord-est (Xhosa e Zulu) sia, fra la fine del XIX secolo e l'inizio del XX delle repubbliche fondate dai Voortrekker nel Nord. L'imperialismo britannico in Sudafrica fu alimentato dalla scoperta dei grandi giacimenti d'oro e diamanti nell'Highveld; una figura centrale di questa fase storica fu Cecil Rhodes, magnate dell'estrazione mineraria, sostenitore della politica di espansione dell'Impero britannico, e primo ministro della Colonia del Capo dal 1890 al 1896.\nL'Unione sudafricana e l'apartheid.\nNel 1910, dopo che gli inglesi avevano avuto ragione della resistenza boera nel nord, il Sudafrica unificato divenne un \"dominion\" del Commonwealth, col nome Unione sudafricana, e la Colonia del Capo divenne la \"Provincia del Capo di Buona Speranza\" (Cape of Good Hope Province, o semplicemente Cape Province). La provincia in realt\u00e0 includeva molto pi\u00f9 che non la penisola del Capo; il suo territorio di allora sarebbe stato in seguito suddiviso in quelle che oggi sono le province del Capo Occidentale, del Capo Orientale e del Capo Settentrionale.\nCome nel resto del Sudafrica, anche nella zona del Capo la prima met\u00e0 del XX secolo vide l'emergere della politica dell'apartheid. Un primo esempio di segregazione si era avuto gi\u00e0 nel 1901, anno in cui, a seguito di un'epidemia di peste bubbonica, il governo aveva deciso di confinare i neri di Citt\u00e0 del Capo in due aree, una vicino al porto e una a Ndabeni, sul fianco ovest della montagna della Tavola. A questa prima segregazione si pu\u00f2 far risalire l'origine di quelle che ancora oggi sono le township (i quartieri neri) di Cape Flats. L'istituzione formale dell'apartheid nel 1948 trasform\u00f2 questi ghetti in veri e propri centri di segregazione. Nel frattempo, il governo tent\u00f2 di sopprimere con la forza la resistenza nera al regime dell'apartheid e in particolare il fenomeno delle citt\u00e0 occupate dai neri, come Crossroads. Nell'ultima azione di polizia contro gli occupanti di Crossroads, tra maggio e giugno 1986, si stima che 70.000 persone siano state scacciate dalle loro case e centinaia uccise; nonostante questo, Crossroads non cedette.\nPoche ore dopo essere stato rilasciato di prigione, l'11 febbraio 1990, Nelson Mandela fece il suo primo discorso pubblico in decenni dalla balconata del Municipio di Citt\u00e0 del Capo, annunciando l'inizio di una nuova era per il Sudafrica."}
{"id": "475811", "revid": "36426", "url": "https://it.wikipedia.org/wiki?curid=475811", "title": "Wujiquan", "text": "Il Wujiquan (\u65e0\u6781\u62f3) \u00e8 un metodo di combattimento delle arti marziali cinesi; di matrice taoista, fa parte di quella che \u00e8 definita scuola del monte Wudang. \u00c8 classificabile come Neijia.\nFilosofia.\nIl Wuji \u00e8 il non essere e la sua nascita precede quello dello Yin e dello Yang. Con il termine Wuji si indica quindi il vuoto, la non polarit\u00e0. Tali principi sono propri della filosofia taoista e prendono spunto da uno dei libri sacri del Taoismo, il Tao Te Ching o \"Libro della Via e della Virt\u00f9\", di Laozi. Una frase molto antica dice Wuji er Taiji che pu\u00f2 essere tradotta \"in origine era il non polo, poi venne il polo\". Cio\u00e8 da quello che viene detto \"brodo primordiale\", il vuoto che c'era prima di tutto, venne lo stato di equilibrio (Taiji). Dal Wuji, dal vuoto iniziale parte tutto, ed a quel vuoto tutto tende a far ritorno. \"Tutto sotto il cielo \u00e8 generato dall'essere; l'essere nasce dal non essere\". \u00c8 interessante notare che la pratica marziale cinese ha attinto molto dalla filosofia taoista. Il concetto del Wuji (assenza di polarit\u00e0, calma iniziale) permea il metodo di combattimento Wujiquan; quello di Taiji (l'equilibrio tra Yin e Yang) caratterizza il Taijiquan; il Bagua (gli otto trigrammi) ha portato alla creazione dello stile Baguazhang.\nStile.\nLa quintessenza del Wujiquan segue la teoria che l'uomo \u00e8 una parte integrante della natura (\"\u6839\u636e\u5929\u4eba\u5408\u4e00 Genju Tian Ren Heyi\") e vede le funzioni del corpo umano come le rotazioni del globo terrestre. Esso contiene 16 tipi di immagini naturali, 27 tipi di condizioni di pulsazione, 30 tipi di scheletri umani. Elenca 20 tipologie di Jin (\"\u52b2, energia\"): Leng (\u51b7), Dan(\u5f39), Cui (\u8106), Kuai (\u5feb), Ying (\u786c), Chen (\u6c89), Chang (\u957f), Mian (\u7ef5), Rou (\u67d4), Qiao (\u5de7), Huo (\u6d3b), Huan (\u7f13), Qing (\u8f7b), Ling (\u7075), Dou (\u6296), Han (\u542b), Xu (\u865a), Zhan (\u7c98), Lian (\u8fde), Sui (\u968f). Nel Wujiquan esterno ed interno coincidono, interno ed esterno corrispondono.\nIl Wuji Quan, \u00e8 il pugno del non essere (assenza di polarit\u00e0). Contiene in s\u00e9 i principi del Taiji quan. Alla base del Wuji c'\u00e8 la considerazione che gli uomini sono un tutt'uno, e in conseguenza di ci\u00f2, l'attacco che viene dall'esterno in realt\u00e0 \u00e8 una disarmonia del tutt'uno da correggere con una forza contraria di eguale intensit\u00e0, come spiega il detto \"Shengke zhi hua\" (\u751f\u514b\u5236\u5316, reciprocamente agire in opposizione per elaborare il cambiamento). Maggiore \u00e8 la potenza dell'attacco, maggiore sar\u00e0 la risposta. \nScopo del wuji \u00e8 quello della non azione, o meglio, secondo la visione taoista, si persegue l'azione non intenzionale, il Wu Wei, \"Solo chi non combatte non sar\u00e0 mai sconfitto\", e nel momento in cui ci sar\u00e0 un attacco lo scopo \u00e8 quello di riportare tutto allo stato primordiale, al punto zero, eliminando la disarmonia senza crearne un'altra. Il wuji nella filosofia taoista non \u00e8 altro che il vuoto che c'era prima di tutto, e conteneva tutto allo stato di potenziale. Da ci\u00f2 sono nati lo Yin e lo Yang che si equilibrano nel Taiji. Il Wujiquan, prendendo la vita da questi principi fonde forza e morbidezza, velocit\u00e0 e lentezza, movimenti sinuosi e potenti e movimenti esplosivi e veloci.\nIl termine Wuji implica quindi l'assenza di limiti o restrizioni che spesso sono propri di altri stili. \u00c8 necessario per praticare questo metodo, avere solide basi e grandi abilit\u00e0 marziali in modo da integrare correttamente caratteristiche tipiche di altri stili. Il praticante ha una grande libert\u00e0 nell'usare le sue abilit\u00e0 marziali. Pur nella sua libert\u00e0, caratteristica del wuji, cos\u00ec come di altri metodi taoisti, \u00e8 la circolarit\u00e0 delle movenze; la radice di ci\u00f2 \u00e8 di matrice filosofica; infatti secondo il taoismo tutto si muove in circolo partendo dal Tao e tornando al Tao, in una continua trasformazione dall'essere al non essere, e viceversa. Fondamentale in tale metodo, cos\u00ec come in tutti i metodi marziali interni, sono le tecniche di respirazione collegate alla circolazione del \"Qi\" (l'energia interiore, Ki in giapponese), le note pratiche di Qigong (o Chi Kung, cio\u00e8 abilit\u00e0, Gong, del controllare l'energia interiore, Qi). Col termine Wuji, infatti, si intendono anche alcune pratiche di Qigong.\nCome armi in questo ramo vengono insegnate: Damojian (\u8fbe\u6469\u5251, la spada di Bodhidharma); Sanshou dao (\u4e09\u624b\u5200); Zilong qiang (\u5b50\u9f99\u67aa); Simen qiang (\u56db\u95e8\u67aa).\nStoria.\nI praticanti di Wujiquan rivendicano un'origine antica, che pi\u00f9 che reale \u00e8 leggendaria e filosofica.\nPer alcuni tale metodo di combattimento si fa risalire alle arti del Monte Wudang. Questo avviene perch\u00e9 oggi il Wujiquan \u00e8 uno dei pugilati insegnati e classificati come scuola Wudang, infatti lo stile Wudangpai comprende il Wujiquan. \nA tali montagne \u00e8 legata la storia del leggendario Zhang Sanfeng a cui si deve tradizionalmente la creazione di 13 posizioni da cui sarebbe nato tutto il sistema di Wudang e l'invenzione del Taijiquan. Tale stile ha caratteristiche comuni al Wujiquan, nella tecnica e nella filosofia.\nI \"Documenti delle associazioni pugilistiche di Wushu della Citt\u00e0 di Tianjin\" (\u5929\u6d25\u5e02\u6b66\u672f\u62f3\u534f\u5f55, Tianjin shi wushu quan xie lu) indicano Zhang Sanfeng come creatore del Wujiquan e questo stile come una scuola presente nell'area della citt\u00e0 di Tianjin, ma raramente visibile. Un Maestro di Wujiquan in questa citt\u00e0 \u00e8 Gao Tiejing (\u9ad8\u94c1\u9759). \nSecondo Wang Junyan, il Wujiquan avrebbe avuto origine dal test del metodo di pugilato che era utilizzato nel sistema antico di esami imperiali civili e militari. In particolare durante l'epoca della dinastia Song del Nord il metodo di pugilato doveva seguire la teoria Wuji. "}
{"id": "475816", "revid": "77358", "url": "https://it.wikipedia.org/wiki?curid=475816", "title": "Giuseppe Melchiorre Sarto", "text": ""}
{"id": "475818", "revid": "9416", "url": "https://it.wikipedia.org/wiki?curid=475818", "title": "Post-moderno", "text": ""}
{"id": "475819", "revid": "287204", "url": "https://it.wikipedia.org/wiki?curid=475819", "title": "Myristicaceae", "text": "Le Miristicacee (Myristicaceae ) sono una famiglia di piante angiosperme dell'ordine Magnoliales comprendente alberi, arbusti e raramente (come nel genere \"Pycnanthus\") liane, diffuse nelle regioni tropicali di tutto il mondo.\nLa specie pi\u00f9 nota \u00e8 \"Myristica fragrans\", la noce moscata.\nLa maggior parte delle specie sono grandi alberi apprezzati nell'industria del legno.\nDescrizione.\nLe Miristicacee sono piante legnose sempreverdi. Il legno \u00e8 rossiccio per la colorazione rossastra della linfa. Se tagliato, il tronco trasuda una resina rossa o arancione; steli e ramoscelli giovani emanano spesso una linfa incolore che pu\u00f2 avere un odore speziato.\nLe foglie sono semplici, intere, verde scuro sulla pagina superiore pi\u00f9 chiare sulla inferiore.\nLe piante sono quasi tutte dioiche, cio\u00e8 a sessi separati: esistono piante maschili e piante femminili.\nI fiori sono di solito piccoli, profumati, con 3-5 tepali e sono disposti in infiorescenze. I fiori femminili sono senza staminodi, con stimmi spesso lobati. I fiori maschili hanno stami fusi. Il polline \u00e8 monocolpato.\nIl frutto contiene un solo seme e pu\u00f2 essere circonato da un tessuto detto arillo. I frutti, in genere piuttosto grossi, in quasi tutte le specie si spaccano spontaneamente quando sono maturi (frutti \"deiscenti\").\nMolte specie della famiglia presentano una fitochimica altamente complessa con numerosi composti che sono stati descritti dalle foglie, dalla corteccia, dai frutti, dagli arilli e dai semi di molte specie.\nTassonomia.\nNel sistema APG IV del 2016, le Myristicaceae sono inserite nell'ordine Magnoliales del clade magnoliidi.\nLa famiglia comprende 20 generi e oltre 500 specie:"}
{"id": "475821", "revid": "116392791", "url": "https://it.wikipedia.org/wiki?curid=475821", "title": "Rancagua", "text": "Rancagua \u00e8 una citt\u00e0 e sede vescovile situata nella parte centrale del Cile. \u00c8 la capitale della regione del Libertador General Bernardo O'Higgins (o Sesta regione) e della provincia di Cachapoal e conta 230.000 abitanti circa. La citt\u00e0 costituisce un'area metropolitana, insieme alle vicine localit\u00e0 di Machal\u00ed e Gultro (comune di Olivar), con una popolazione totale di 236.363 abitanti.\nLa citt\u00e0 \u00e8 famosa nella storia cilena per essere stata teatro della battaglia di Rancagua nel 1814, quando le forze cilene combatterono contro la Spagna per l'indipendenza e furono sconfitte dando inizio al periodo storico noto come \"Reconquista\".\n\u00c8 diventata un importante centro culturale e turistico della regione del Libertador General Bernardo O'Higgins, principalmente per i vigneti che si trovano nei dintorni e per il casin\u00f2.\nLa citt\u00e0 \u00e8 collegata alla capitale Santiago tramite la Panamericana (Ruta 5 Sur).\nRelazioni internazionali.\nLa citt\u00e0 di Rancagua ha stretto diversi gemellaggi con alcune citt\u00e0 del mondo, cos\u00ec come ha firmato diversi accordi di cooperazione economica e culturale. Alcune delle citt\u00e0 con cui Rancagua intrattiene rapporti di questo tipo sono:\nDal 2002 Rancagua fa anche parte delle Mercociudades, la rete dei comuni del Mercosur."}
{"id": "475825", "revid": "2205520", "url": "https://it.wikipedia.org/wiki?curid=475825", "title": "Calze", "text": "Le calze sono degli indumenti di biancheria intima che si aggiustano strettamente ai piedi ed alle gambe, variamente elasticizzate, e molte volte (in particolare quelle femminili) non hanno come proposito il nascondere gambe e piedi, ma anzi esaltare le loro forme.\nEtimologia italiana del termine.\nIl termine \"calza\" proviene da \"calcea\" una forma del latino tardo settentrionale, derivata dal latino \"calceus\" (la scarpetta di cuoio fine che si indossava nelle case oppure nella commedia teatrale) che a sua volta sembra derivare da \"calx\", tallone.\nLa popolarit\u00e0 dell'indossare calze variamente ricamate, disegnate, rilevate o stampate \u00e8 aumentata anno dopo anno rispetto alla semplice vista delle gambe scoperte.\nEvoluzione del termine in Inghilterra.\nLa parola inglese \"sock\" veniva utilizzata per riferirsi alle parti basse del corpo, e per analogia la parola venne estesa per riferirsi al capo dell'abbigliamento maschile (costituito da un solo pezzo) che copriva la parte inferiore del tronco e gli arti inferiori sin dal 1400; essenzialmente erano tre stretti capi intimi, comprendenti gli \"upper-stocks\" (che erano una specie di mutandoni che coprivano le ginocchia, e che si definivano \"knee breeches\") e i \"nether-stocks\" (che erano delle calze che partivano dal di sotto delle ginocchia, e che per l'appunto conservarono il nome di \"stockings\").\nIn inglese i \"gambaletti\" sono noti nella versione femminile come \"Half-stockings\", e coprono soltanto il piede e parte del polpaccio, e nella maschile \" calze o calzini\" (o in quella sportiva) sono comunemente denominati \"sock\". Questa parola \u00e8 un'evoluzione del latino \"soccus\", una calzatura leggera, senza suola rigida. Era la scarpetta pi\u00f9 spesso indossata dagli attori nella commedia romana; e veniva utilizzata per simbolizzare la commedia, cos\u00ec come \"buskin,\" lo stivale, simbolizzava la tragedia nel teatro antico.\nNell'uso moderno, le calze di tipo \"stocking\" specificamente si riferisce all'intimo femminile costituito da due pezzi speculari, uno per ogni gamba. Il termine \"autoreggenti\" (\"hold-ups\") si riferisce a calze che si sostengono da sole, mentre il termine \"stockings\" \u00e8 un termine generale che si riferisce al tipo di calze che necessitano di un reggicalze che cinge la vita quasi come una banda o cintura, e che sono molto diverse dai \"tights\" o \"pantyhose\" dell'(inglese d'America).\nLe calze lunghe da donna tipicamente vengono sostenute in uno di tre modi possibili.\nLa prima maniera, \u00e8 quella di indossare un capo che le sostenga dall'alto tramite alcune bretelle dette giarrettelle (\"jarretelle\" in Francia, \"straps \"in inglese, \"liga\" in Spagna, \"strapse\" in Germania) ad esse legate con un gancio che pinza la balza della calza.\nTra le diverse tipolog\u00ece di questi capi i pi\u00f9 comuni sono il reggicalze (\"porte-jarretelles\" in Francia, \"garter belt\" in USA, \"suspender belt\" nelle isole britanniche -colloquialmente \"sussies\"-, \"liguero\" e \"portaligas\" in Spagna, \"strumpfhalter\" in Germania), il corsetto, la gu\u00eapi\u00e8re, lo stringivita, il bustino, la guaina.\nQuesto metodo, demandando l'onere della sospensione a un capo che si appoggia sui fianchi o si sostiene avvolgendo il torso, risolve il problema senza usare lacci, elastici, o bande siliconiche.\nDalla fine del XX secolo sono state prodotte in serie anche mutandine dotate di giarrettelle, ma la loro funzione \u00e8 in gran parte esibizionistica: sono poco comode per evacuare vescica e alvo rettale.\nIl secondo mezzo, il pi\u00f9 diffuso, per sostenere le calze \u00e8 l'impiego della tecnologia \"stay-up\" che consiste o nel rendere elastica la balza della calza o nell'inserire nella parte interna della balza stessa una banda di silicone che aumenta l'aderenza alla cute. Queste calze sono chiamate \"autoreggenti\".\nAttualmente il mezzo meno comune di sostenere le calze \u00e8 la giarrettiera (un elastico circolare, coperto da un ricamo che viene fatto scivolare su fino al bordo superiore della calza) e che serve per mantenerla su, essenzialmente stringendola contro la gamba. Queste sono le giarrettiere che alcune spose indossano nel giorno del matrimonio, e che alcune lanciano teatralmente agli invitati.\nHanno molti degli stessi vantaggi e svantaggi delle calze \"autoreggenti\".\nInvenzione del collant.\nNel 1959 Allen Gant dell'azienda Glen Raven invent\u00f2 i \"collant\" in nylon (in inglese \"pantyhose\") che, fabbricati con altri materiali, erano noti da molti secoli come per esempio la calzamaglia utilizzata nel medioevo e rinascimento italiano principalmente da uomini. \nI collant (spesso la parte di ciascuna gamba viene tessuta separatamente da due macchine automatiche) coprono entrambe le gambe, le coperture spesso vengono cucite assieme tramite una specie di tassello igienico (in inglese \"gusset\"), una specie di mutandina oppure una guaina che costituisce la parte superiore e che serve per rendere superfluo l'utilizzo di reggicalze oppure della giarrettiera. Il tassello di cotone consente una corretta traspirazione.\nIl beneficio primario dei collant \u00e8 la convenienza di non doverli aggiustare troppo, ma potrebbero esserci problemi di traspirazione che possono rendere sconsigliato l'uso quotidiano del collant. Questo problema pu\u00f2 essere parzialmente mitigato dal collocare un tassello in cotone. \nNel Regno Unito, lo stesso capo di abbigliamento va sotto il nome di \"tights\" oppure occasionalmente \"pantyhose\" (con una pronuncia lievemente differente).\nLa maggior parte delle donne trovano i collant molto pi\u00f9 comodi delle calze tradizionali. Ci\u00f2 ha portato ad un rapido declino delle calze, in particolare negli anni 1960, quando le donne iniziarono ad indossare la minigonna. In effetti oggigiorno le calze vengono indossate puramente per la loro valenza estetica. L'invenzione delle autoreggenti tuttavia ha spinto alcune donne a ritrovare il piacere di indossare nuovamente le calze. Sembra che il numero di donne che usa le calze autoreggenti invece dei collant stia aumentando leggermente ogni anno.\nProduzione.\nSebbene la produzione di macchinari per i calzifici sia tuttora appannaggio dell'Italia, ora il settore soffre pesantemente a causa della scomparsa di calzifici dal mondo occidentale produttivo (persino la Corea, che era il secondo polo in grado di produrre macchine da calze di buona qualit\u00e0, ma a prezzi pi\u00f9 bassi, ha dovuto trasferirli in Cina).\nL'industria si avvale di macchine circolari, con aghi a linguetta e uncino, simili a quelli utilizzati in tutto il comparto della maglieria. Tali macchinari somigliano a quelli circolari di grandi diametri, utilizzati nella maglieria ma hanno dimensioni ridotte e un numero di aghi che oscilla tra i 50 e i 450.\nSi tratta di macchine molto sofisticate e oggi completamente automatizzate e gestite dal software di uno o pi\u00f9 computer.\nOltre che per le dimensioni, si differenziano dalle macchine di maglieria, anche per la necessit\u00e0 di dover produrre il \"tallone\" e la \"punta\" delle calze: in queste due fasi della lavorazione il cilindro deve ruotare alternativamente in un senso e nell'altro, fino al termine della punta e del tallone, cosa che non avviene nelle macchine da maglieria, che ruotano sempre e solo in una direzione.\nLe caratteristiche principali, sono il \"numero degli aghi\" e il \"diametro del cilindro\" di lavoro. Questi due elementi determinano la finezza della macchina.\nLa \"finezza\" (o \"gauge\" in inglese) \u00e8 il numero di aghi presente in un pollice della circonferenza, calcolata, misurando il diametro sul fondo di due canalette contrapposte, nelle quali si muovono gli organi tessili e non sull'esterno del cilindro. Altro elemento importante \u00e8 lo \"spessore\" degli aghi che viene indicato in millimetri: 0,5\u00a0mm per la finezza 18; 0,7\u00a0mm per la finezza 14, 0,4\u00a0mm per la finezza 26.\nZona di produzione.\nCastel Goffredo, in provincia di Mantova \u00e8 conosciuta in tutto il mondo come \"Citt\u00e0 della calza\", il pi\u00f9 importante distretto per la produzione di calzetteria femminile.\nMacchinari.\nIn queste macchine, gli aghi hanno due \"teste ad uncino\" e \"linguetta\".\nSolitamente le macchine con 400 aghi vengono utilizzate per produrre calze velate per donna e utilizzano prevalentemente fibre sintetiche.\nNel settore delle calze da uomo, il numero degli aghi oscilla tipicamente tra i 168 e i 280 su diametri 3-3/4 pollici, ma esistono altre finezze in cui il numero degli aghi scende anche intorno ai 50 e i diametri dei cilindri salgono anche fino a 5 pollici.\nTerminologia delle calze.\nPer quanto riguarda le varie possibili lunghezze di questo accessorio, viene utilizzato il termine \"lunghezza opera\" per indicarle."}
{"id": "475826", "revid": "289247", "url": "https://it.wikipedia.org/wiki?curid=475826", "title": "Jug elettrico", "text": ""}
{"id": "475829", "revid": "125330399", "url": "https://it.wikipedia.org/wiki?curid=475829", "title": "Woland", "text": "Woland \u00e8 uno dei nomi germanici del Diavolo, quale appare in diverse varianti delle antiche leggende relative a Faust anche come \"Valand, Faland o Wieland\". Con tale appellativo \u00e8 citato una volta da Goethe nel suo \"Faust\".\n\u00c8 anche il nome (in russo \"\u0412\u043e\u043b\u0430\u043d\u0434\") di uno dei personaggi chiave del romanzo \"Il Maestro e Margherita\" di Michail Bulgakov. Dove, nei panni di un misterioso esperto di magia nera, Woland non \u00e8 altri che Satana, in viaggio nella Mosca degli anni trenta, alla ricerca della sua compagna per il \"Gran Ballo annuale di Satana\" da tener appunto nella capitale sovietica.\nWoland \u00e8 il diavolo, o pi\u00f9 precisamente \"parte di quella forza che vuole costantemente il male e opera costantemente il bene\" giunto nei panni di uno straniero nella Mosca degli anni '30, alla ricerca del Maestro per un duplice motivo: salvare il suo romanzo (riguardante la vera storia di Ponzio Pilato) e donare a lui ed alla sua amata Margherita, il meritato riposo."}
{"id": "475831", "revid": "11959", "url": "https://it.wikipedia.org/wiki?curid=475831", "title": "Madrasah", "text": ""}
{"id": "475833", "revid": "2038447", "url": "https://it.wikipedia.org/wiki?curid=475833", "title": "Commissione Sportiva Automobilistica Italiana", "text": "La Commissione Sportiva Automobilistica Italiana o CSAI era sino al 2012 l'organismo interno all'Automobile Club d'Italia (ACI) che sovrintende alle competizioni sportive, in collegamento con il CONI e la Federazione Internazionale dell'Automobile.\nDal 2012 le sue funzioni sono state assorbite dall'ACI, unico organismo riconosciuto dalla FIA, che le gestisce sotto il brand ACISport."}
{"id": "475834", "revid": "6923", "url": "https://it.wikipedia.org/wiki?curid=475834", "title": "CSAI", "text": ""}
{"id": "475840", "revid": "1186766", "url": "https://it.wikipedia.org/wiki?curid=475840", "title": "Calendario Galattico Standard", "text": "Il Calendario Galattico Standard \u00e8 il calendario utilizzato nell'universo espanso di \"Guerre stellari\" per determinare la durata del tempo nella Galassia. L'anno di partenza coincide con la Battaglia di Yavin. In genere si utilizza l'acronimo BBY per indicare \"prima della battaglia di Yavin\" (\"Before the Battle of Yavin\") e ABY per indicare \"dopo la battaglia di Yavin\" (\"After the Battle of Yavin\").\nStoria.\nIl Calendario, conosciuto un tempo come \"Calendario Galattico Standard\", e chiamato anche \"Calendario di Coruscant Standard\", era il principale calendario in uso in tutta la Galassia sin dalla formazione della Repubblica. La Vecchia Repubblica stabil\u00ec le date a partire dalla Riforma di Ruusan avvenuta nel 1.000 BBY. Prima la Repubblica determinava gli eventi dalla sua fondazione del 25.000 BBY. Il formato standard per le date era YY:MM:DD (Anno:Mese:Giorno), che si riferisce agli anni dopo la Grande Risincronizzazione avvenuta nel 00:1:1.\nL'Impero usava lo stesso calendario anche se era preferito datare gli eventi dalla Risincronizzazione del 35 BBY oppure dalla salita al potere di Palpatine del 19 BBY.\nDopo la fratturazione dell'Impero la Nuova Repubblica adott\u00f2 di nuovo il calendario. Il Consiglio della Repubblica ha posto la Battaglia di Yavin come riferimento per l'anno iniziale; tuttavia questo sistema veniva utilizzato principalmente dall'Alleanza Ribelle e dalla Alleanza Galattica. Molte regioni avevano adottato un proprio calendario, e cos\u00ec aveva fatto l\"'Imperial Remnant\".\nMisura del tempo.\nIl calendario si basa sulla dimensione e sulla rotazione del pianeta Coruscant. \u00c8 un calendario lunisolare basato sia sulla orbita di Coruscant attorno al suo sole sia sulla orbita del satellite primario Centrax 1. L'unit\u00e0 base del tempo \u00e8 il secondo. Sessanta secondi formano un minuto, e sessanta minuti formano una ora. Ogni giorno \u00e8 composto da 24 ore. Una settimana \u00e8 composta da 5 giorni e ogni mese \u00e8 composto da 7 settimane. Un anno standard \u00e8 formato da 368 giorni, per un totale di 10 mesi, 3 settimane, e 3 festivit\u00e0. Poich\u00e9 la teoria dell'Iperguida permette ai viaggiatori spaziali di passare attraverso la relativit\u00e0, una singola unit\u00e0 di tempo \u00e8 uguale in ogni locazione in un dato intervallo.\nIl tempo misurato su Coruscant \u00e8 basato sul tempo reale terrestre."}
{"id": "475842", "revid": "78273", "url": "https://it.wikipedia.org/wiki?curid=475842", "title": "Olimpiadi di Seul", "text": ""}
{"id": "475845", "revid": "1501558", "url": "https://it.wikipedia.org/wiki?curid=475845", "title": "Conn Iggulden", "text": "Nato da padre inglese e madre irlandese, ha studiato letteratura e lingua inglese alla London University e successivamente \u00e8 diventato capo del dipartimento d'inglese al St. Gregory's Roman Catholic School a Londra. Ha insegnato per anni prima di dedicarsi totalmente alla scrittura diventando un autore di best seller in Gran Bretagna. Nel 2008 vince il Premio Alex con \"Genghis: Birth of an Empire\".\nOpere.\n\"Empire of Salt\".\nQuesta trilogia \u00e8 stata pubblicata sotto il nome di C.F. Iggulden"}
{"id": "475848", "revid": "287204", "url": "https://it.wikipedia.org/wiki?curid=475848", "title": "Union Luxembourg", "text": "L'Union Luxembourg era una societ\u00e0 calcistica lussemburghese con sede nella citt\u00e0 di Lussemburgo. Si \u00e8 poi fusa nel Racing FC Union Luxembourg.\nL'Union venne fondata nel 1925 con una fusione dell'US Hollerich Bonnevoie e del Jeunesse Sportive Verlorenkost. Nonostante l'US Hollerich fosse uno dei migliori club del Lussemburgo, avendo vinto cinque titoli consecutivi, dal 1925 i suoi successi terminarono. Dalla fusione fino alla Seconda guerra mondiale vinse un solo trofeo: il campionato del 1927.\nNel 1940 il nazismo rinomin\u00f2 la squadra, cos\u00ec come tutte le altre, come parte del processo di germanizzazione, chiamandola Verein f\u00fcr Rasenspiele 08 Luxemburg. La fine dell'occupazione e il ritorno alla vecchia denominazione non diedero grandi cambiamenti ai successi della societ\u00e0, che nei quindici anni successivi vinse solo una Coppa del Lussemburgo.\nComunque tutto cambi\u00f2 rapidamente e l'Union inizi\u00f2 a vincere con una certa frequenza, con un'altra coppa nel 1959. Fra il 1959 e il 1971 conquista due titoli nazionali e 5 coppe nazionali. Negli anni 1970 e negli anni 1980 finisce numerose volte nei primi quattro della classifica, ma nuovamente passano diciassette anni senza vittoria.\nFra il 1990 e il 1992 l'Union vince tre campionati e si qualifica nuovamente per le coppe Europee. A causa delle pressioni competitive, nonostante i successi, non riesce per\u00f2 ad evitare la necessit\u00e0 di fusioni. Si fonde quindi con CA Spora Luxembourg e CS Alliance 01 Luxembourg, creando cos\u00ec il moderno Racing FC Union Luxembourg, che riparte nella stagione 2004-05. \nStoria nelle coppe europee.\nPur non avendo mai passato un turno, l'Union Lussemburgo ha vinto partite con avversari europei: nel 1970 ha perso in casa del G\u00f6ztepe per 5-0, ma al ritorno ha strappato un successo per 1-0. Il secondo successo arriva contro il Bod\u00f8/Glimt, sempre per 1-0, dopo aver perso 4-1."}
{"id": "475851", "revid": "2083832", "url": "https://it.wikipedia.org/wiki?curid=475851", "title": "Leone Ginzburg", "text": "Biografia.\nL'infanzia e gli studi.\nNacque a Odessa dagli ebrei F\u00ebdor Nikolaevi\u010d Ginzburg e Vera Griliches. Era l'ultimo di tre fratelli: lo precedevano Marussa (1896) e Nicola (1899). Era in realt\u00e0 figlio naturale dell'italiano Renzo Segr\u00e9, con cui la madre aveva avuto una fugace relazione mentre si trovava in villeggiatura a Viareggio; F\u00ebdor lo aveva per\u00f2 riconosciuto come suo e Leone stesso lo consider\u00f2 sempre come il proprio padre.\nLa famiglia Ginzburg era benestante e culturalmente molto vivace. F\u00ebdor, originario del governatorato di Vilnius, si chiamava in realt\u00e0 Tanchum Notkovi\u010d Ginzburg, ma per ragioni di affari aveva russificato il proprio nome in F\u00ebdor Nikolaevi\u010d (era titolare di un ufficio di rappresentanze commerciali di ditte estere). Vera, che pure aveva cambiato nome da Hava-Golda, proveniva da San Pietroburgo ed era una donna dalla forte personalit\u00e0, assai attiva in campo sociale.\nDal punto di vista religioso i Ginzburg rispettavano le tradizioni ebraiche, ma avevano ampie vedute, poco propense ai dogmi. Anche in politica vigeva una notevole libert\u00e0 e ciascun membro seguiva posizioni diverse: il padre era vicino al cosiddetto partito dei cadetti, la madre era di sinistra ed aderiva ai nazional-socialisti; e cos\u00ec i figli, con Nicola che divenne socialdemocratico e Marussa che fu attiva tra i socialisti rivoluzionari.\nFigura importantissima nell'infanzia di Leone fu l'italiana Maria Segr\u00e9 (sorella del suo padre naturale) che sin dal 1902 viveva presso la famiglia in qualit\u00e0 di istitutrice. Insegn\u00f2 ai tre fratelli il francese e l'italiano e fu lei a creare i rapporti tra i Ginzburg e l'Italia.\nLeone fu per la prima volta in Italia nel 1910, quando trascorse le vacanze a Viareggio con la madre e i fratelli. Questa consuetudine si ripet\u00e9 anche negli anni successivi sino allo scoppio della Grande Guerra, nel 1914: in quell'occasione la madre e i fratelli maggiori tornarono a Odessa mentre il figlio minore, per evitargli un pericoloso viaggio in mare, rimase nella Penisola con la Segr\u00e9, che divenne per lui quasi una seconda madre.\nIl giovane Ginzburg visse in Italia per tutta la durata del conflitto, dividendosi tra Roma e Viareggio. In quest'ultima citt\u00e0 frequent\u00f2 le scuole elementari, quindi entr\u00f2 nel ginnasio; suo insegnante di lettere fu Elpidio Jenco. Il compagno di scuola Norberto Bobbio lo ricord\u00f2 cos\u00ec:\nFrattanto, passati attraverso la Rivoluzione di ottobre, i parenti rimasti in Russia si trovavano in difficolt\u00e0: nonostante avessero sostenuto la rivolta, i Ginzburg dovevano soffrire nuove pesanti limitazioni. Il primo a lasciare Odessa, nel 1919, fu Nicola il quale, temendo il richiamo alle armi, si trasfer\u00ec a Torino dove si iscrisse al Politecnico. L'anno successivo tutta la famiglia si era stabilita a Torino e fu raggiunta da Leone che si iscrisse alla seconda classe del liceo classico \"Gioberti\".\nNel 1921 i Ginzburg si spostarono ancora una volta: furono a Berlino, dove il padre aveva avviato una nuova societ\u00e0 commerciale assieme ad un amico. Leone dovette quindi riprendere la lingua russa e fu iscritto alla scuola russa della citt\u00e0, dove prosegu\u00ec gli studi ginnasiali. Nell'autunno 1923, mentre il padre restava in Germania per lavoro, la famiglia si riport\u00f2 a Torino e qui Leone prepar\u00f2, nel 1924, l'esame ginnasiale.\nTra il 1924 e il 1927 concluse gli studi classici, frequentando il liceo \"D'Azeglio\". Compagno di studi di Sion Segre Amar, Giorgio Agosti e Norberto Bobbio, ebbe come insegnanti Umberto Cosmo e Zino Zini; Cosmo, poich\u00e9 non era allineato al Regime fascista, fu sostituito nel 1926 dal giovanissimo Franco Antonicelli.\nNel 1931 si laure\u00f2 in lettere e filosofia all'Universit\u00e0 degli studi di Torino con una tesi su Maupassant.\nUltimi anni.\nFu studioso e docente di letteratura russa, partecip\u00f2 allo storico gruppo di intellettuali di area socialista e radical-liberale (tra gli altri, Norberto Bobbio, Vittorio Foa, Cesare Pavese, Carlo Levi, Massimo Mila, Luigi Salvatorelli) che collaborarono alla nascita a Torino della casa editrice Einaudi.\nIn campo politico fu un federalista convinto, attivo antifascista, e, dopo aver ottenuto la cittadinanza italiana nel 1931, ader\u00ec al movimento \"Giustizia e Libert\u00e0\". Fu per questo arrestato il 13 marzo 1934 in seguito alle ammissioni dell'antifascista giellino Sion Segre, arrestato con Carlo Levi l'11 marzo, e su segnalazione del chimico francese Ren\u00e9 Odin, informatore dell'OVRA. Condannato a quattro anni di carcere, con cinque anni di interdizione dai pubblici uffici, benefici\u00f2 di due anni di condono condizionale. Rilasciato nel 1936, prosegu\u00ec la sua attivit\u00e0 letteraria e di antifascista.\nNel 1938 spos\u00f2 Natalia Levi (meglio nota come Natalia Ginzburg), dalla quale ebbe due figli e una figlia: Carlo Ginzburg, poi divenuto noto storico, Andrea, economista, e Alessandra, psicanalista.\nNel giugno del 1940 fu mandato al confino a Pizzoli, in Abruzzo, fino alla caduta del fascismo: in quel periodo lavor\u00f2 alla revisione della sua traduzione di \"Guerra e pace\".\nLiberato nel 1943 alla caduta del fascismo, si spost\u00f2 a Roma dove fu uno degli animatori della Resistenza nella capitale. Nuovamente catturato ed incarcerato a Regina Coeli, fu torturato dai tedeschi, perch\u00e9 rifiut\u00f2 di collaborare. Dopo un violento interrogatorio da parte delle SS, con volto e labbra tumefatte, dir\u00e0 al detenuto Sandro Pertini: \u00abGuai a noi se domani non sapremo dimenticare le nostre sofferenze, guai se nella nostra condanna investiremo tutto il popolo tedesco\u00bb. Mor\u00ec in carcere, in conseguenza delle torture subite, la mattina del 5 febbraio 1944. \u00c8 sepolto presso il Cimitero del Verano (Collocazione: Israelitico, fronte riquadro 10 bis, III blocco, III fila) di Roma.\nSaranno pubblicati postumi la raccolta di saggi \"Scrittori russi\" nel 1948 e il volume di \"Scritti\" nel 1964."}
{"id": "475853", "revid": "1632387", "url": "https://it.wikipedia.org/wiki?curid=475853", "title": "Terremoto di Valdivia del 1960", "text": "Il terremoto di Valdivia del 1960, noto anche come grande terremoto del Cile, si \u00e8 verificato il 22 maggio 1960 alle 14:11 ora locale (19:11 UTC), ed \u00e8 ad oggi il pi\u00f9 potente terremoto mai registrato nella storia, con una magnitudo di 9,5. Il suo epicentro \u00e8 stato localizzato nei pressi di Ca\u00f1ete, circa 900\u00a0km a sud di Santiago, ma la citt\u00e0 pi\u00f9 colpita fu Valdivia. Dopo la scossa principale, una serie di fenomeni tellurici ha continuato a sconvolgere il sud del paese sino al 6 luglio.\nIl megasisma fu avvertito in differenti parti del pianeta e produsse un maremoto, con onde alte fino a 25\u00a0m, che colp\u00ec diversi stati fino alla sponda opposta dell'Oceano Pacifico: Hawaii (devastando Hilo), Giappone, Filippine, Nuova Zelanda, Australia, le isole Aleutine in Alaska e Hong Kong. Lo stesso fenomeno fu inoltre causa dell'eruzione del vulcano Puyehue. Il numero esatto di perdite umane e materiali \u00e8 sconosciuto, ma le stime pi\u00f9 credibili parlano di tremila morti, pi\u00f9 di due milioni di sfollati, e danni tra 400 e 800 milioni di US$ dell'epoca (tra i 3,7 e i 7,4 miliardi di US$ del 2021), dati comunque piuttosto contenuti in confronto all'entit\u00e0 del terremoto, anche grazie alla bassa densit\u00e0 della popolazione e agli edifici costruiti principalmente in legno.\nIl terremoto.\nIl Grande Terremoto Cileno segu\u00ec a un sisma minore, avvenuto il 21 maggio alle 06:02 ora locale, che tagli\u00f2 le linee di telecomunicazione tra il sud e il resto del paese. La scossa principale colp\u00ec mentre si organizzavano i soccorsi e interess\u00f2 un'area costiera di 400.000\u00a0km\u00b2 tra Talca e Chilo\u00e9. L'evento sismico principale dur\u00f2 circa tredici minuti e fu seguito nelle settimane successive da diverse serie di repliche. Dopo il terremoto, il livello del mare sal\u00ec improvvisamente (furono registrati quattro metri nel porto di Valdivia), sommergendo interi villaggi come Tolt\u00e9n. Alle 16:20 un'onda di otto metri colp\u00ec la costa cilena e dopo dieci minuti ne giunse un'altra di dieci metri, martoriando l'area gi\u00e0 sconvolta dal terremoto.\nNumerose fortificazioni del periodo coloniale spagnolo furono rase al suolo. La subsidenza cambi\u00f2 la conformazione del suolo, distruggendo edifici, abbassando il letto dei fiumi locali e creando paludi al loro posto. Alcune testimonianze hanno riportato zampilli d'acqua che nascevano dal suolo; la distruzione degli acquedotti, assieme alla contaminazione delle falde, determin\u00f2 una grave penuria di acqua potabile.\nLa forza del terremoto fu avvertita con maggiore intensit\u00e0 nelle fosse tettoniche, il che spiega perch\u00e9 Valdivia e Puerto Octay (quest'ultima al centro della Grande Valle Centrale) furono colpite con pi\u00f9 violenza rispetto a citt\u00e0 pi\u00f9 vicine all'epicentro.\nIl terremoto caus\u00f2 una variazione dell'inclinazione dell'asse terrestre di 63 millesimi di secondo d'arco (corrispondenti a circa 195 cm se misurati su un meridiano) ed una variazione sulla durata del giorno siderale di 23 milionesimi di secondo.\nL'eruzione del vulcano Puyehue.\nIl 24 maggio, trentotto ore dopo la forte scossa, il vulcano Puyehue riprese la sua attivit\u00e0 lungo il suo fianco meridionale. Il vulcano \u00e8 situato fra due vallate scarsamente popolate delle Ande; di conseguenza l'eruzione ebbe pochi testimoni oculari e ricevette anche scarsa attenzione da parte dei media locali, preoccupati dei danni e dalle vittime causate dal sisma. Il terremoto fu la causa di questa nuova eruzione. L'eruzione si concluse il successivo 22 luglio.\nSpiegazione tettonica.\nIl terremoto \u00e8 stato innescato dalla subduzione della placca di Nazca sotto la placca sudamericana e dalla conseguente liberazione di energia meccanica lungo la faglia corrispondente alla fossa di Atacama. La subduzione \u00e8 infatti il fenomeno tettonico che genera i terremoti pi\u00f9 potenti, poich\u00e9 la sua conformazione richiede un enorme accumulo di energia per lungo tempo, prima che possa essere liberata durante l'evento sismico. L'ipocentro, localizzato a 33\u00a0km di profondit\u00e0, \u00e8 stato relativamente poco profondo in confronto ai 70\u00a0km che pu\u00f2 raggiungere nei terremoti in Cile e Argentina. La frattura che si \u00e8 prodotta nel suolo era lunga 800\u00a0km, da Talca (35\u00b0 sud) a Chilo\u00e9 (43\u00b0 sud), e si \u00e8 prodotta a una velocit\u00e0 stimata di 3,5\u00a0km al secondo."}
{"id": "475854", "revid": "121148194", "url": "https://it.wikipedia.org/wiki?curid=475854", "title": "Infinite impulse response", "text": "In teoria dei segnali, un sistema dinamico infinite impulse response (in italiano \"risposta all'impulso infinita\" e spesso abbreviato in IIR) \u00e8 un sistema dinamico causale la cui risposta impulsiva non \u00e8 nulla al tendere all'infinito del tempo. I sistemi la cui risposta si annulla ad un tempo finito sono invece detti finite impulse response (FIR).\nSebbene la definizione si adatti a sistemi tempo-continui, solitamente si ha a che fare con sistemi numerici, spesso i filtri digitali. In tempo-continuo le risposte impulsive dei filtri raramente hanno lunghezza finita in quanto nella maggior parte sono matematicamente descritte da esponenziali decrescenti, che tendono a zero a tempo infinito.\nDefinizione.\nI filtri digitali sono spesso descritti attraverso un'equazione alle differenze, che definisce il comportamento dell'uscita formula_1 in funzione del segnale formula_2 in ingresso e in funzione del segnale di uscita stesso formula_1 :\ndove formula_5 \u00e8 l'ordine del filtro, formula_6 sono i \"coefficienti del filtro\", formula_7 \u00e8 l'ordine della retroazione del filtro, formula_8 i coefficienti della retroazione. In una forma pi\u00f9 concisa si ha:\nche pu\u00f2 essere scritta:\nLa funzione di trasferimento del filtro \u00e8 ottenuta dalla trasformata zeta di entrambi i membri della precedente relazione, dove grazie alla propriet\u00e0 di traslazione temporale si ha:\nSi definisce la funzione di trasferimento nel seguente modo:\nIn diversi filtri IIR il coefficiente formula_13 \u00e8 1, e la funzione di trasferimento assume la forma:\nPoich\u00e9 la funzione di trasferimento \u00e8 la trasformata zeta della risposta all'impulso del sistema, \u00e8 anche possibile svolgere il rapporto tra polinomi prima di antitrasformare. Si ottengono cos\u00ec i campioni della risposta impulsiva, in numero infinito se i polinomi non sono tra loro divisibili. Da qui segue il nome \"Infinite Impulse Response\" assegnato ai filtri ricorsivi: essi hanno una risposta all'impulso che, qualora descritta in termini di campioni piuttosto che con un'equazione alle differenze, risulta avere infiniti coefficienti. Tuttavia, non esiste legame tra la lunghezza della risposta all'impulso e la ricorsione, potendo esistere filtri FIR a struttura ricorsiva.\nFiltro a media mobile.\nIl filtro a media mobile ad formula_15 punti \u00e8 descritto dall'espressione non ricorsiva:\navendo indicato con formula_17 l'ingresso del filtro, e con formula_18 l'uscita. La risposta all'impulso pu\u00f2 essere ricavata applicando all'ingresso del filtro l'impulso unitario:\nLa funzione formula_20 \u00e8 dunque una successione di formula_15 impulsi pesati ciascuno formula_22, e la risposta impulsiva ha lunghezza finita: pertanto si pu\u00f2 dire che il filtro media mobile \u00e8 un filtro FIR. Tuttavia, \u00e8 possibile ricavare un'espressione ricorsiva per la media mobile:\nIl filtro cos\u00ec implementato presenta una parte ricorsiva, ma la sua risposta all'impulso resta a lunghezza finita. La trasformata zeta dell'equazione alle differenze appena ricavata \u00e8, servendosi dei coefficienti dell'equazione stessa:\nSi tratta di una funzione razionale fratta nella variabile formula_27, ma la divisione tra il polinomio numeratore ed il denominatore produce resto zero:\nche rappresenta la trasformata del filtro a media mobile nella sua implementazione FIR. Generalmente si associa al termine \"IIR\" un filtro dotato di parte ricorsiva (cio\u00e8 denominatore della funzione di trasferimento non unitario), a prescindere dal fatto che tale filtro sia dotato in effetti di una risposta all'impulso di durata infinita."}
{"id": "475855", "revid": "29727", "url": "https://it.wikipedia.org/wiki?curid=475855", "title": "Rosa selvatica comune", "text": ""}
{"id": "475856", "revid": "33689", "url": "https://it.wikipedia.org/wiki?curid=475856", "title": "Panza (Forio)", "text": "Panza (talvolta, anche Panza d'Ischia) \u00e8 l'unica frazione del comune italiano di Forio e ha circa 7000 abitanti.\nGeografia fisica.\nPanza si trova all'interno del territorio del comune di Forio, sull'isola d'Ischia.\nComprende la contrada Cuotto ed altri nuclei abitativi. I suoi confini furono definiti con censimento comunale nel 1871 e con un secondo del 1881 dal quale risulta:\nLa definizione di tali confini, non fu, tuttavia, sempre pacifica. Nel febbraio 1907, traendo a pretesto la distruzione di una lapide che avrebbe segnato il confine tra la Frazione e il Capoluogo, i foriani presentano un reclamo alla Giunta Provinciale Amministrativa, per lamentarsi di un presunto sconfinamento della Frazione nel territorio del Capoluogo e fanno circolare dei volantini per invitare la popolazione a firmare una pubblica sottoscrizione \"\"perch\u00e8 detta Frazione venga circoscritta negli antichi limiti\" ed evitare che \"il villaggio di Panza [...] possa un d\u00ec erigersi a Comune\"\"\nLa Giunta Provinciale Amministrativa delibera per il rigetto dell'istanza, contro il quale nel giugno dello stesso anno, la Giunta comunale presenta ricorso che \u00e8 nuovamente rigettato.\nLa frazione si estende all'interno del territorio di Forio per circa 6\u00a0km\u00b2, occupando quindi circa la met\u00e0 dell'intero territorio comunale di circa 13\u00a0km\u00b2. Il centro abitativo del paese dista da Forio circa 5\u00a0km.\nPercorrendo la vecchia mulattiera il confine col capoluogo, in via Chiena, \u00e8 segnato da un'edicola votiva dedicata al santo protettore di Forio, mentre percorrendo la moderna strada carrabile, il confine pu\u00f2 esser collocato a circa due km dal \"Becco d'Aquila\", un grande masso tufaceo verde, che ricorda il mitico uccello.\nAd est invece Panza confina con il nucleo abitativo di Succhivo, posto nel comune di Serrara Fontana.\nStoria.\nI primi insediamenti abitativi risalgono gi\u00e0 al Neolitico, come dimostrano i reperti costituiti da strumenti di ossidiana rinvenuti sulle alture di Punta Imperatore, cos\u00ec come nella piana di Citara e di Campotese, esposti presso il Museo Archeologico di Pithecusae di Villa Arbusto, nel vicino comune di Lacco Ameno.\nTuttavia, la principale testimonianza storica \u00e8 costituita dal sito archeologico di Punta Chiarito, dove, nell'VIII secolo a.C., alcuni navigatori dell'Eubea sbarcarono per fondarvi una piccola colonia.\nDa Punta Chiarito partir\u00e0 la colonizzazione greca dell'Isola, terminata con la fondazione di Pithecusa, prima colonia greca d'Occidente. Successivamente, Panza fu conquistata dai Romani che le diedero il nome di Pansa Vicus, come dimostrano le monete dell'epoca di Antonino ed i muri a reticolato, nonch\u00e9 vasi ed altri reperti conservati presso il Museo Archeologico di Napoli.\nNel XIV secolo il Paese assume l'attuale denominazione tanto che l'Ariosto lo citer\u00e0 nell'Orlando Furioso:\nAnche l'Ariosto, dunque, pare dare credito alla leggenda che vuole, appunto, che il gigante Tifeo fosse stato imprigionato da Zeus sotto l'isola di Pithecusa, e sulla sua pancia sarebbe dunque sorto il paese.\nPer alcuni studiosi il nome Panza deriverebbe dalle parole greche \"pan\" (tutto) e \"zao\" (vivo) perci\u00f2 tutto vivo, dove tutto \u00e8 vivo; ma potrebbe derivare anche dal verbo latino \"pandere\"; \"pansa\" cio\u00e8 terra estesa al sole. \nLa amenit\u00e0 e la salubrit\u00e0 del luogo colp\u00ec, nel corso dei secoli, i vari visitatori che ne lasciarono traccia nei loro racconti di viaggi. Gi\u00e0 nel XVI secolo il medico calabrese Giulio Iasolino descriveva il territorio con queste parole: \"uno dei pi\u00f9 bei siti di tutta l'Isola, abbondante di buonissimi frutti, d'acqua e vini d'eccellenza\u2026\".\nGli fa eco il G.C.Capaccio nella sua Historia Neapolitana del XVI secolo: \"E' una villa situata sotto un clima ottimo ed in piano riposta. Avanti alla piazza giace la Chiesa Madre e dedicata a san Leonardo [...] nel mese di settembre di quaglie e di tortorelle vi si fa una dilettevole e copiosa caccia. Per tale motivo fu un tempo la Villa di Panza sollazzo al Re Ferdinando\"\nCos\u00ec ne parla il De Ferrari: \"\"Panza \u00e8 un Comunello quasi tutto composto di case contadinesche[...] L'aria qui dee essere straordinariamente salubre: passandovi noi nell'estate 1824, ci venne assicurato che degli 800 abitanti del villaggio, niuno era ammalato\".\"\nDa sempre esposti alle invasioni piratesche (gi\u00e0 nell'812 papa Leone III rivolgeva appelli a Carlo Magno affinch\u00e9 proteggesse l'Isola) i panzesi trovarono dapprima rifugio in case scavate in enormi massi tufacei, ma, col crescere della popolazione, e soprattutto in seguito alla vittoria di Lepanto del 7 ottobre 1571, il paese si dot\u00f2, nel 1576, di ben 7 torri, alcune quadrate - quelle poste all'interno dell'abitato - ed alcune rotonde, tutte in comunicamento ottico con le altre dei casali limitrofi\nOggi le torri sono state trasformate in moderne abitazioni ed \u00e8 difficile distinguerle dagli altri fabbricati. La situazione per i poveri abitanti dell'allora \"Regio Casale di Panza\" fu tuttavia sempre precaria, nel 1544 l'armata di Khayr al-Din Barbarossa durante la notte raduna 150 barche nella baia della Scannella, e risalendo da l\u00ec e dalla baia di Citara, invade stringendo in una morsa il paese bruciando case, campi, violentando le donne, uccidendo e catturando gli uomini da vendere come schiavi nei mercati di Algeri:\nIn quella notte, circa 7.000 isolani caddero prigionieri del Barbarossa. Le invasioni piratesche, nonostante le torri, continueranno a mietere vittime fino al 1800.\nMonumenti e luoghi d'interesse.\nPunta Chiarito.\nLa frazione Panza conserva, tra le bellezze naturali, in localit\u00e0 Chiarito, un importante sito archeologico per la storia d'Italia, la casa greca. Il sito non \u00e8 aperto al pubblico, tuttavia \u00e8 possibile osservare una ricostruzione della casa presso il Museo archeologico di Pithecusae.\nSi tratta di una casa a pianta ovale, anch'essa con pietre a secco e coperta da un tetto a doppio spiovente di tegole e coppi sostenuti da pali, di cui si sono rinvenute le buche sul piano di calpestio, in battuto. La scoperta di tale sito \u00e8 stata del tutto fortuita, quando cio\u00e8, nel 1989, in seguito ad un copioso acquazzone, ci fu uno smottamento del terreno che port\u00f2 alla luce una parete di tufo verde.\nIn seguito all'intervento dei vigili urbani, furono iniziati i lavori di scavo sotto la direzione della Prof.ssa Gialanella.\nGli scavi effettuati tra il 1993 ed il 1995 portarono alla luce lo spazio interno della struttura impegnato da una zona utilizzata come dispensa, di fronte all'ingresso, con grandi anforoni locali e pithoi alti, in qualche caso, pi\u00f9 di un metro, anfore locali e anfore importate corinzie, chiote ed etrusche e mensole alle pareti per vasi da mensa da cucina. Nel lato corto, separato da un tramezzo, era invece il focolare, intorno alla quale si svolgevano le attivit\u00e0 femminili, quali la tessitura e la cucina. Sono stati rinvenuti inoltre una vasca di tufo, un piccone e corna di cervo. Inoltre una campagna coltivata. Si tratta, probabilmente, di una fattoria greca tenuta da agricoltori benestanti, a giudicare dai servizi da mensa e dagli altri vasi dipinti importati dalla Grecia.\nChiesa Parrocchiale.\nLa Chiesa parrocchiale, dedicata a san Leonardo del Limosino, sorge sul luogo di una primitiva cappella, le cui data di fondazione \u00e8 ancora incerta. Ingranditasi nel XVI sec., affidata a mastri laici, funziona per quasi un secolo come \"grangia\". In un documento vaticano del 1536 \u00e8 riportato \"\"Nel Casale di Panza vi \u00e8 la cappella di Santo Lionardo [...]\" \" . E' tutto quanto, ad oggi, si sa su questa chiesa che, elevata a Parrocchia tra il 1601 ed 1604, per volont\u00e0 del vescovo Pastineo, fin\u00ec per essere totalmente inglobata nella nuova struttura. Tuttavia, poco si conosce dei primi anni della sua attivit\u00e0 perch\u00e9, come per altre parrocchie isolane, molti registri parrocchiali sono andati persi. \nI rapporti tra la \"Parrocchia\" e le autorit\u00e0 comunali saranno, tuttavia, sempre tesi per l'ostinato rifiuto che opporranno quest'ultime al versamento al parroco della congrua sulla base degli introiti provenienti dalle gabelle che imponevano sui generi di prima necessit\u00e0 agli abitanti dell'allora \"Casale di Panza.\"\nIl sacerdote Erasmo Scotto di Tabaia di Procida nominato parroco nel 1666 la abbandona poco dopo per l'assenza di una congrua e nel 1693 vi rinuncia definitivamente.\nNel luglio 1694 settantadue capofamiglia del paese sottoscrivono per mano del notaio una autotassazione per costituire la congrua del parroco. La situazione non dovette migliorare, poich\u00e9 nel 1781, il parroco Filippo Impagliazzo inoltra una petizione alla Real Camera, che, nel 1789, ingiunge alle autorit\u00e0 comunali di versare la somma di 30 ducati in luogo dei 18 chiesti dal sacerdote. La somma non sar\u00e0 mai versata. Analoga situazione, si ripropone nel gennaio del 1826 quando l'economo Eusebio Impagliazzo ricorre nuovamente alla Real Camera di Santa Chiara in Napoli per ottenere dalle autorit\u00e0 comunali gli assegnamenti per le spese di culto e il mantenimento del sottoparroco come previsto dal Concordato tra Regno di Napoli e Santa Sede del 1741.\nLa situazione, tuttavia, dovette nuovamente degenerare, giacch\u00e9 nel 1831, l'allora sindaco Pietro Regine, propone di non versare pi\u00f9 i 20 ducati di congrua, di ridurre lo stipendio del sottoparroco della Parrocchia e contestualmente di aumentare quello del sottoparroco e del sacrestano della chiesa madre. A partire dal 1875 la congrua non sar\u00e0 pi\u00f9 versata al parroco della Frazione poich\u00e9 s'afferma non essere parte del Comune.\nLa parrocchia, una tra le cinque pi\u00f9 antiche e per numero di anime (4917 ca.) la pi\u00f9 grande della Diocesi di Ischia, \u00e8 un esempio tipico del barocco campano in voga sull'isola. Conserva al suo interno statue e tele di buona fattura. Un crocefisso ligneo del '600, conservato in sacrestia, e una statua della Vergine del Rosario costituiscono le uniche testimonianze della secentesca parrocchia che oggetto di lavori dal 1737 al 1777 assumer\u00e0 l'aspetto attuale nel XVIII secolo. Sempre nel corso del XVIII secolo, furono eseguiti i lavori di stucco dal partenopeo Cesare Starace detto Ponticelli.\nConserva una reliquia \"ex ossibus Sancti Leonardi\" donatale dal Card. Agostino Vallini, Vicario di Sua Santit\u00e0 Papa Francesco per le mani del vescovo della Diocesi di Ischia Mons. Pietro Lagnese il 3 novembre 2014, a dieci anni dal dono di una reliquia di contatto donatale nel 2004 dalla Confr\u00e9rie de Saint-L\u00e9onard-de-Noblat, in occasione del Meeting Nazionale delle parrocchie di san Leonardo Abate qui tenutosi. Le due reliquie su dette, insieme a una terza reliquia, hanno trovato definitiva sistemazione sotto l'altare nella cappella a lui dedicata, con l'epigrafe \"Hic Pater Patriae in ossibus eius quiescit et super filios vigilat\" (qui il Padre della Patria riposa e veglia sui suoi figli). All'interno della chiesa si trova anche un organo a canne costruito nel 1748 da Domenico Antonio Rossi, organaro della cappella del re di Napoli. Lo strumento si presenta del tutto conforme ai canoni della scuola napoletana, con un prospetto a tre campate di sette \u2013 cinque \u2013 sette canne, disposte a cuspide, ed \u00e8 racchiuso in una cassa armonica lignea finemente decorata con dipinti e rilievi, di delicato stile barocco, \u00e8 a trasmissione meccanica ed ha un'unica tastiera di 45 note con prima ottava scavezza senza pedaliera.\nLa torre campanaria, detta originariamente \"Torre di san Leonardo\"\",\" per secoli utilizzata come torre di avvistamento per gli attacchi saraceni, assume l'aspetto attuale, ribassata e mancante sia della cuspide che della parete posteriore, dopo il terremoto del 1881 che la danneggia. Le sue campane annunceranno alla popolazione festante l'arrivo a Forio del garibaldino Alberto Mario, scambiato dagli isolani per Garibaldi.\nChiesa della Confraternita SS. Annunziata.\nDall'altra parte della piazza sorge lArciconfraternita della SS. Annunziata o \"Venerabile Laical Congregazione della SS. Annunziata\", come riportato nei documenti originari, risalente ai primi anni del XVII secolo. Al 1617 risalgono, infatti, i primi documenti su un Oratorio dell'Annunciata, tuttavia l'Arciconfraternita fu elevata a tale titolo solo nel 1689, sebbene la pala d'altare sia datata 1684. Oggi la chiesa confratale si presenta piuttosto spoglia, solo i busti in gesso dei santi Gennaro e Nicola di Bari ricordano l'originale impianto secentesco, mentre i pavimenti in maiolica del 1700, il coro ligneo dei confratelli, cos\u00ec come gli affreschi sono andati irrimediabilmente perduti nei restauri degli anni '50 del novecento. Al XIX secolo appartengono le statue di san Michele Arcangelo, della B.V. Annunziata ed il tondo raffigurante san Leonardo.\nChiesa di San Gennaro.\nPoco fuori dell'abitato \u00e8 la chiesa del XVI secolo dedicata a san Gennaro. Nel 1610 la cappella fu donata da 31 capofamiglia del paese all'ordine agostiniano a condizione che vi si svolgesse il culto divino, poich\u00e9 in paese v'era un solo parroco che non riusciva a sopperire alle esigenze della crescente popolazione.\nIl convento fu abbandonato nel 1649 in seguito alla bolla \"Inter Coeteras\" di Innocenzo X, a causa della quale tutti i religiosi dovettero abbandonare l'isola, poich\u00e9 con essa si abolivano tutti i piccoli conventi.\nDa allora, il convento ed i terreni circostanti sono passati alla Diocesi di Ischia, che ha provveduto, nel tempo, alla vendita dei terreni circostanti, il cui ricavato \u00e8 stato destinato al sostentamento del clero, sebbene, nel 1653, la Congregazione dei Vescovi avesse assegnato il convento e i suoi beni alla Parrocchia di san Leonardo abate, lasciando spazio alla costruzione di un hotel che ormai ha occupato tutta la collina chiamata La Guardiola, per la presenza di una piccola torre di guardia.\nE' particolarmente venerata un'immagine della Madonna delle Grazie. Il culto verso questo titolo mariano \u00e8 presente sin dal 1600. Infatti in un atto del 1630 il convento \u00e8 detto \"di S. Maria delle Grazie alias san Gennaro\". Sull'altare pende una piccola tavola che raffigura la Madonna delle Grazie con i santi Gennaro e Sebastiano. Ai lati della tavola ci sono due nicchie, nelle quali si trovano due statue a mezzo busto, san Gennaro (a sinistra) e sant' Antonio di Padova (a destra). Originariamente la nicchia, ospitava il busto di san Leonardo abate, attualmente custodito nella Parrocchia di Succhivo. I festeggiamenti in onore della Vergine si tengono il 2 luglio, preceduti da un novenario, mentre la solennit\u00e0 del titolare della chiesa \u00e8 celebrata il 19 settembre, cos\u00ec come \u00e8 riportato nel Martirologio.\nPoco distante, sulla collina prominente di via Forche, nel 1753, si piantarono dei \"patiboli\" per dare attuazione alle norme di pubblica sicurezza volute dal Commissario di Campagna Carlo de Marco, a seguito delle quali si \"\u201cpiant\u00f2 delle forche in tutti i spiazzi, delle ville, de\u2019 casali, e dei borghi d\u2019Ischia\u201d\"\nAltri edifici sacri.\nLa seconda Parrocchia della frazione, elevata a tale titolo nel 1962, quando si stacc\u00f2 dal territorio della Parrocchia madre di san Leonardo, dedicata a san Francesco Saverio, \u00e8 situata nella Contrada Cuotto. Fondata nel 1742, era originariamente una cappella gentilizia dedicata alla Madonna delle Grazie. Al suo interno, una pala del Di Spigna del 1741, \u00e8 l'unica testimonianza dell'arredo originale. Sempre qui sorge l'Istituto Sacro Cuore delle Betlemite Il Paese possiede, tuttavia, numerose cappelle private, la pi\u00f9 grande trovasi nella tenuta del Marchese Piromallo, in localit\u00e0 Calitto. In localit\u00e0 Montecorvo, si trova la Cappella Rosa, di cui si ignora l'anno di costruzione, probabilmente il 1800 e recentemente rimodernata. Tipiche, poi, sono le edicole votive poste all'ingresso dei campi o delle abitazioni dedicate per lo pi\u00f9 a san Leonardo o alla S. Vergine.\nLuoghi naturali.\nLa spiaggia di Citara, nell'omonima baia, \u00e8 la pi\u00f9 grande e rinomata spiaggia, non solo della frazione ma dell'intero comune. Dovrebbe il suo nome ad un tempio dedicato a Venere Citerea qui costruito, la cui unica testimonianza sarebbe costituita da una statua in marmo della dea qui rinvenuta nel 1792 e andata poi distrutta. Le acque di questa baia sono state sfruttate dai tempi antichi per le sue propriet\u00e0 curative, in particolar modo contro la sterilit\u00e0 e l'impotenza.\nQui Ludwig Kuttner, nel dopo guerra d\u00e0 vita ai Giardini Poseidon, il pi\u00f9 grande parco termale isolano.\nLe Fumarole del Bellomo, in localit\u00e0 Montecorvo, e oggi rinominate a fini turistici \"la Bocca di Tifeo\" , gettano vapori caldi che oscillano tra i 35\u00a0\u00b0C e 100\u00a0\u00b0C. La pi\u00f9 grande di esse \u00e8 chiamata Donna Rachele, i cui vapori oscillano tra i 90\u00a0\u00b0C ed i 100\u00a0\u00b0C. Sono il pi\u00f9 esteso campo fumarolico dell'intera isola e occupano una superficie di oltre 1 km\u00b2 , a circa 127 . Poco distante, sorge una tra le pi\u00f9 grandi cantine, non solo della frazione, ma dell'intera isola, La cantina nata nel 1700 copre un'area di 400 mq. ed \u00e8 stata scavata nel tufo locale. Piacevole \u00e8 anche la vista che si gode dal Faro di Punta Imperatore, posto sull'omonima Punta. Da qui si ammira lo scoglio detto La Nave, la nave d'Ulisse che secondo la leggenda fu pietrificata da Zeus.\nQuesto sar\u00e0 uno dei luoghi preferiti da Pasolini, giunto sull'isola per scrivere un reportage per la rivista \"Successo\", e da Bergs\u00f8e, scrittore danese, qui giunto nella seconda met\u00e0 dell'800.\nSuperata Punta Imperatore, proseguendo verso meridione, superata la spiaggetta dello Scarrupo, tra gli scogli della Chianara o Spadera e il Monte di Panza, si estende la baia della Scannella. Utilizzata anticamente dai panzesi per la produzione di sale e la cattura dei pesci spada, la baia \u00e8 stata oggetto dell'interesse di numerosi esoteristi, non ultimo dei Nazisti, che qui cercavano l'ingresso alla mitica Agarthi. Sempre qui \u00e8 la Grotta di Mavone o Magone, cos\u00ec chiamata perch\u00e9 vi avrebbe trovato sepoltura Magone, fratello di Annibale.\nUn altro punto d'interesse, anche turistico, \u00e8 la baia di Sorgeto, situata tra scogli vulcanici, che contiene vasche naturali di acqua calda marina di cui anticamente i panzesi si servivano per curare la scabbia. Questo sar\u00e0 uno dei luoghi che ispireranno il drammaturgo norvegese Ibsen. Infine, la Baia della Pelara. Da qui si pu\u00f2 giungere al Monte di Panza, sulla cui altura, gli antichi coloni greci davano sepoltura ai propri defunti, e dove trovarono sepoltura i morti delle epidemie di peste che colpirono l'isola dal 1503, fino ai morti di colera del 1836. Da qui si gode una vista privilegiata sull'isolotto di Sant'Angelo, la penisola sorrentina e l'Isola di Capri. Qui venne ad ammirare il panorama il poeta francese Stendhal, che a dorso d'asino visitava l'isola nel 1827.\nSociet\u00e0.\nDialetto.\nLa frazione Panza possiede un proprio e caratteristico dialetto, il panzese, diverso da quello del capoluogo, caratterizzato dalla presenza di numerose voci di chiara origine greca: \nDal latino i lemmi: \ndal francese:\nUgualmente presenti sono le voci di origine spagnola, portoghese, araba..\nTra le caratteristiche di questo dialetto, la scomparsa dell'articolo maschile singolare napoletano \"o\", sostituito, come del resto nel resto dell'isola, dall'articolo maschile \"u\" e l'uso della \"e\" attica al posto della \"a\" dorica tipica di tutto il sud Italia, avremo, dunque, \"parl\u00e8te\" per \"parlato\", \"nzur\u00e8te\" per \"nzurato\" cio\u00e8 sposato, caratteristica comune anche al vicino dialetto foriano, dal quale tuttavia si differenzia per la presenza ancor pi\u00f9 massiccia della metafonesi, come per esempio \"nire\" e \"nare\" rispettivamente per nero e nera, l'allungamento delle vocali, in particolare \"e\" ed \"o\" che si allungano in \"ei\" ed \"au\" avremo perci\u00f2 \"rauce\" per \"roce\" cio\u00e8 croce oppure \"pallaune\" per pallone, per i dittonghi molto marcati, per la mancanza quasi assoluta del suono D sostituito invece dalla L, avremo \"limme\" per dimmi, \"lummaneche\" per domenica e cos\u00ec via.\nEmerge cos\u00ec un altro aspetto del dialetto panzese che lo allontana ancora di pi\u00f9 da quello napoletano, l'assenza del rotacismo, il pi\u00f9 evidente forse \u00e8 il fonema napoletano \"Mar\u00f2\" (Madonna) con la sostituzione del suono \"d\" con la \"r\", assente nel dialetto panzese, dove, seguendo la regola citata, il suono \"d\" viene sostituito da \"l\", dando luogo perci\u00f2 a \"Mal\u00f2\".\nIl dialetto panzese mostra sopravvivenze di una categoria di genere grammaticale che nell'italiano \u00e8 estinta ma \u00e8 presente nella lingua napoletana: il neutro. Il neutro \u00e8 denotato dal raddoppiamento fonosintattico della consonante iniziale del nome che segue l'articolo determinativo singolare (come \"u bbene\", \"u ppane\").\nIl dialetto panzese rispetto al dialetto napoletano distingue il participio passato in maschile e femminile, per esempio per esprimere \"l'amme accatt\u00e8te ajere\" (l'abbiamo comprato ieri) e \"l'amme accattate ajere\" (l'abbiamo comprata ieri) il napoletano ricorre ad un'unica espressione e cio\u00e8 \"l'avvimme accattate ajere\".\nTradizioni popolari.\nNell'ambito delle tradizioni popolari panzesi dobbiamo ricordare \"gghi \u00f3v' p\u00e0inte\" ossia le \"uova rosse\", tinte tradizionalmente il gioved\u00ec santo utilizzando le radici e i fusti sotterranei di una pianta chiamata in dialetto \"'a rove\" (rubia tinctorum) oppure le bucce di cipolla; le uova sono usate per confezionare piccoli cestini da regalare ad amici e parenti e per decorare le tavole imbandite durante le feste.\nEra questa l'occasione per la fidanzata - in dialetto locale \"z\u00e9te\" - di poter dimostrare il suo interesse per il promesso sposo regalando una \"canasta,\" ossia un piccolo cesto di vimini - in dialetto \"can\u00ecsto (dal latino canistrum)\" inghirlandato con fiori di campo e riempito con le uova tinte di rosso. A volte pi\u00f9 semplicemente era avvolto in un quadrato di stoffa\nIl giorno di Pasqua, in molte famiglie panzesi, ancora oggi, c'\u00e8 l'usanza di augurarsi buona Pasqua scambiandosi le uova tinte di rosso rompendole all'augurio in lingua greca \"Christ\u00f2s an\u00e8sti\" (ossia \"Cristo \u00e8 risorto\"), al quale l'altro risponde \"Aleth\u00f2s an\u00e8sti\" (ossia \"veramente \u00e8 risorto\"). Diffuso \u00e8 anche il gioco del \"tsougrisma (dal greco \u03c4\u03c3\u03bf\u03c5\u03b3\u03ba\u03c1\u03af\u03b6\u03c9 - tintinnare) ,\" ossia il combattimento con le uova, chiamato dai locali pi\u00f9 frequentemente \"tozza-tozza,\" chi tra due manterr\u00e0 integro l'uovo avr\u00e0 fortuna per l'anno in corso.\nLa diffusione di questa tradizione si deve all'arrivo sull'isola dei greco-ortodossi che, dopo la caduta di Costantinopoli sotto i turchi nel 1453, giunsero a migliaia nella regione.\nCuriosit\u00e0.\nGli abitanti della frazione, i panzesi, sono chiamati dagli altri abitanti dell'isola \"azzanca-quaglia\", per la loro abilit\u00e0 nel catturare le quaglie che durante la migrazione dall'Africa popolavano le pendici della Scannella.\nCultura.\nMusica.\nLa Banda Musicale Aurora - Citt\u00e0 di Panza \u00e8 il pi\u00f9 antico corpo bandistico dell'isola d'Ischia. Fondata per volont\u00e0 del parroco e del cappellano del paese con il nome di \"Associazione san Gennaro\", fa la sua prima esibizione pubblica in occasione del Corpus Domini, nel giugno del 1902, considerata, in mancanza di altri documenti, sua data di fondazione. Assume nel secondo dopoguerra il nome attuale.\nCucina.\nPaese prevalentemente agricolo, Panza \u00e8 il cuore della viticultura isolana con la coltivazione in particolare del vitigno autoctono San Lunardo., gi\u00e0 nel XVI secolo il medico calabrese Giulio Iasolino annotava che il paese era: \"uno dei pi\u00f9 bei siti di tutta l'Isola, abbondante di buonissimi frutti, d'acqua e vini d'eccellenza\u2026\".\nLa cucina panzese, cos\u00ec come quella ischitana, risente delle influenze esercitate su di essa dalla cucina napoletana e dalla cucina campana in generale. Tra i dolci natalizi troveremo, esattamente come sul vicino continente, i roccoc\u00f2, i susamielli, gli struffoli e le paste reali.\nMeno conosciuti sono i dolci tradizionali panzesi.\nPer quanto riguarda il salato, sono tipici il coniglio alla cacciatore (noto come \"coniglio all'ischitana\"), uno dei piatti tipici del paese - Anita Garibaldi ne rimase deliziata -.oppure le quaglie, catturate in gran quantit\u00e0 sulle pendici della Scannella, oppure il \"panzarotto\"."}
{"id": "475857", "revid": "9416", "url": "https://it.wikipedia.org/wiki?curid=475857", "title": "Fellini", "text": ""}
{"id": "475859", "revid": "628767", "url": "https://it.wikipedia.org/wiki?curid=475859", "title": "Provincia di Obispo Santistevan", "text": "Obispo Santistevan \u00e8 una provincia del dipartimento boliviano di Santa Cruz.\nIl suo capoluogo \u00e8 Montero.\nStoria.\nLa provincia venne creata il 2 dicembre 1941 come omaggio al vescovo monsignor Jos\u00e9 Belisario Santistevan Seoane, che fece costruire la cattedrale di Santa Cruz de la Sierra.\nEconomia.\nL'economia si basa soprattutto sull'agricoltura, in particolare sulla coltivazione della canna da zucchero. La provincia ha il primato di essere la maggiore produttrice alimentare della Bolivia, anche grazie alla tecnologia avanzata.\nSuddivisione amministrativa.\nLa provincia \u00e8 suddivisa in 5 comuni:"}
{"id": "475861", "revid": "339392", "url": "https://it.wikipedia.org/wiki?curid=475861", "title": "Religione e aborto", "text": ""}
{"id": "475863", "revid": "123775945", "url": "https://it.wikipedia.org/wiki?curid=475863", "title": "Valdivia", "text": "Valdivia \u00e8 una citt\u00e0 del sud del Cile, fondata da Pedro de Valdivia nel 1552, posta alla confluenza dei fiumi Calle Calle, Valdivia e Cau Cau, a circa 15\u00a0km ad est della citt\u00e0 costiera di Corral. La citt\u00e0 appartiene alla Regione di Los R\u00edos ed \u00e8 capoluogo della provincia di Valdivia e sede vescovile.\nLa citt\u00e0 di Valdivia conta circa 166.000 abitanti (2017) e si trova a 835\u00a0km a sud della capitale Santiago. Valdivia era anche il nome dell'area circostante, ricca di foreste con caratteristiche particolari, che non a caso hanno preso il nome di foreste temperate valdiviane.\nStoria.\nLa citt\u00e0 di Valdivia prende nome dalla casa di Valdivia, una famiglia nobiliare spagnola originaria della Vall de Ibia nel nord della Spagna (Le\u00f3n). Pedro di Valdivia fu uno dei Conquistadores, che dal Per\u00f9 si spinse in Cile, fondando tra le altre la citt\u00e0 di \"Santiago della Nuova Estremadura\", oggi Santiago del Cile. Il 9 febbraio 1552 fu da lui fondata la citt\u00e0 di \"Santa Mar\u00eda la Blanca de Valdivia\", sul luogo dell'attuale Valdivia.\nSanta Maria La Blanca ebbe vita breve, perch\u00e9 nel 1599 gli indigeni, dopo aver sconfitto gli spagnoli nella battaglia di Curalaba, distrussero l'insediamento. Tuttavia, dopo varie vicende, gli spagnoli ritornarono e rifondarono la citt\u00e0 nel 1647.\nValdivia \u00e8 nota per essere stata, il 22 maggio 1960, epicentro del terremoto pi\u00f9 forte mai registrato sulla Terra con una magnitudo momento di 9,5 gradi, noto anche come Grande Terremoto Cileno. Il terremoto provoc\u00f2 devastanti tsunami che, attraversando l'Oceano Pacifico, colpirono anche il Giappone e le isole Hawaii. Parecchi edifici coloniali spagnoli che si trovavano nei dintorni della citt\u00e0 furono rasi al suolo. La citt\u00e0 fu completamente devastata, con edifici distrutti ed esondazioni fluviali.\nIl 3 ottobre 2007, Valdivia \u00e8 diventata la capitale della regione di Los R\u00edos e staccata da quella di Los Lagos. La legge che ha creato questa nuova regione cilena \u00e8 stata promulgata il 16 marzo 2007 dalla presidente Michelle Bachelet e ha diviso la regione nelle province di Valdivia (capoluogo), e Ranco. Quest'ultima provincia \u00e8 stata istituita per legge (5 marzo 2007) ed \u00e8 diventata operativa nell'ottobre del 2007, staccandosi da quella di Valdivia. La provincia di Valdivia ha ceduto i seguenti comuni alla neoistituita provincia: La Uni\u00f3n (capoluogo provinciale), Futrono, R\u00edo Bueno e Lago Ranco.\nGeografia.\nLa citt\u00e0 si trova sulle rive del fiume omonimo, non lungo (ca. 140 km), in una delle piane pi\u00f9 ampie di questa zona, stretta tra le Ande e il mare.\nIl clima \u00e8 tipicamente oceanico, con escursione termica limitata e piogge molto abbondanti (ca. 1700mm all'anno). Solitamente la temperatura si mantiene tra 4 \u00b0C e 12 \u00b0C d'inverno e tra 8 \u00b0C e 23 \u00b0C d'estate; si sono comunque registrate temperature sotto zero, fino al record di -10 \u00b0C, e temperature superiori ai 30 \u00b0C, fino a un massimo assoluto di 38 \u00b0C. Le piogge sono concentrate soprattutto nel semestre invernale (aprile-settembre: ca. 75-80% del totale)."}
{"id": "475867", "revid": "106908", "url": "https://it.wikipedia.org/wiki?curid=475867", "title": "Crateri di 253 Mathilde", "text": "Segue una lista dei crateri d'impatto presenti sulla superficie di 253 Mathilde. La nomenclatura di Mathilde \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nCon riferimento all'albedo particolarmente bassa dell'asteroide, i crateri di Mathilde portano i nomi dei principali luoghi d'estrazione del carbone sulla Terra.\nSono tutti stati identificati durante la missione della sonda NEAR, l'unica ad avere finora raggiunto Mathilde."}
{"id": "475871", "revid": "44627", "url": "https://it.wikipedia.org/wiki?curid=475871", "title": "Anello di polinomi", "text": ""}
{"id": "475872", "revid": "21079", "url": "https://it.wikipedia.org/wiki?curid=475872", "title": "Grado di un polinomio", "text": ""}
{"id": "475873", "revid": "122047402", "url": "https://it.wikipedia.org/wiki?curid=475873", "title": "Calcolatrice (Apple)", "text": "Calcolatrice \u00e8 un'applicazione calcolatrice software sviluppata dalla Apple Inc., inclusa in iOS e macOS. \u00c8 stata pubblicata come parte del floppy di avvio del System 1 il 24 gennaio 1984.\niOS.\nL'applicazione per iOS \u00e8 disponibile sia sull'iPhone che sull'iPod touch ma non su iPad. Dispone di due modalit\u00e0, una base che include il tastierino numerico e le operazioni base, e una scientifica, accessibile capovolgendo lo schermo, che include i calcoli esponenziali e alcune funzioni trigonometriche.\nCon iPhone OS 1.1.1 essa riceve una nuova interfaccia grafica e con iPhone OS 2 viene aggiunta la modalit\u00e0 scientifica e viene ridisegnata l'icona. Infine, con iOS 7 \u00e8 stato aggiunto un bottone nel Centro di Controllo per accedere velocemente all'applicazione.\nmacOS.\nL'applicazione per macOS risale alle prime versioni della piattaforma Macintosh. Da Mac OS X Tiger, l'applicazione disponeva di un widget nella Dashboard. Da OS X Yosemite \u00e8 anche presente un widget nel Centro Notifiche. Da Mac OS X Leopard \u00e8 possibile effettuare calcoli anche tramite la barra Spotlight, come, ad esempio, somma, sottrazione, divisione, moltiplicazione e percentuale.\nDispone di tre modalit\u00e0: base, scientifica e programmatore. La modalit\u00e0 \"base\" include le operazioni essenziali e un pad numerico, provvisto di tasti di memoria. La modalit\u00e0 \"scientifica\" supporta esponenti e funzioni trigonometriche e la modalit\u00e0 \"programmatore\" fornisce all'utente pi\u00f9 opzioni relative alla programmazione.\nCalcolatrice supporta anche la notazione polacca inversa e pu\u00f2 comunicare all'utente via voce i tasti premuti ed il risultato ottenuto.\nFornisce anche alcune funzioni di conversione di base fra le seguenti unit\u00e0 di misura:\nIl valore monetario delle valute viene aggiornato tramite una connessione a Internet."}
{"id": "475874", "revid": "767487", "url": "https://it.wikipedia.org/wiki?curid=475874", "title": "Indian Summer (gruppo musicale)", "text": "Indian Summer sono stati una delle band emo pi\u00f9 rilevanti degli anni '90.\nStoria degli Indian Summer.\nNati a Oakland dopo lo scioglimento dei Sinker (dal loro scioglimento nacquero anche Amber Inn), il loro sound segna gi\u00e0 un manifesto di cosa sar\u00e0 tale tipo di musica in futuro, combinando tempi quieti a melodie caotiche che ricordano a tratti gruppi come One Eyed God Prophecy, ma soprattutto Julia e Mohinder (nella formazione originale del quale gruppo vi andranno alcuni componenti degli Indian Summer). Ai nostri giorni, gruppi che han subito l'influenza sono Envy e, ancor pi\u00f9, Life At These Speeds.\nCome tipico della corrente emo dei primi anni '90, anche Indian Summer hanno una discografia esigua e ricercata. Quattro 7\", di cui un EP, e tre split con Ordination Of Aaron, Current ed Embassy. Fra le varie tracce sparse in compilation troviamo \"Wings of an Angel\" nella compilation \"Eucalyptus Compilation\" (doppio 7\") su \"Tree Records\", \"Reflections on Milkweed\" nella compilation \"Food Not Bombs\" (vinile) su \"Inchworm Records\", e \"Sugar Pill\" nella compilation \"Ghost Dance\" (doppio 7\") su \"Slave Cut Records\". Sono disponibili anche due live: uno \u00e8 una sessione radio su KZSU, intitolato \"Live Blue Universe\", l'altro \u00e8 un set registrato al Pitzer College. Il primo \u00e8 stato anche registrato su CD, prima dello scioglimento del gruppo.\nCircola anche un bootleg che raccoglie la discografia completa.\nDiscografia.\nGli Indian Summer non hanno mai dato alcun nome ai propri brani, cos\u00ec molteplici nomi (spesso similari) sono stati inventati dai fan."}
{"id": "475877", "revid": "1484353", "url": "https://it.wikipedia.org/wiki?curid=475877", "title": "Bainite", "text": "La bainite \u00e8 una particolare struttura dell'acciaio, che si forma quando l'austenite \u00e8 rapidamente raffreddata. \u00c8 stata per la prima volta osservata da Davenport E. S. e da Edgar Bain.\nSi considerino le curve di trasformazione isoterma TTT di un acciaio eutettoidico; se vi si esamina la trasformazione dell'austenite sotto alla curva a \"S\", si trova che il sottoraffreddamento (la temperatura \u00e8 inferiore ai 550\u00a0\u00b0C) permette inizialmente la nucleazione e l'accrescimento della ferrite, e successivamente quello di un carburo di ferro detto carburo-\u03b5, (la cui stechiometria \u00e8 diversa da quella della cementite). La prima si forma al bordo grano austenitico sotto forma di ago mentre la seconda nasce per precipitazione del carbonio al bordo grano della ferrite, sotto forma aciculare. La struttura risultante \u00e8 la bainite.\nQuando formata tramite raffreddamento continuo, la velocit\u00e0 di raffreddamento per formare la bainite \u00e8 maggiore di quella richiesta per la perlite, ma minore di quella per la martensite, in acciai con la stessa composizione.\nSi distingue la \"bainite superiore\" (si forma oltre i 350\u00a0\u00b0C) da quella \"inferiore\", in quanto la prima ha propriet\u00e0 meccaniche scadenti, mentre la seconda ha duttilit\u00e0 e tenacit\u00e0 associate a durezza e resistenza, grazie alla buona dispersione della cementite nella ferrite e alle numerose dislocazioni.\nLa bainite superiore infatti \u00e8 costituita da lamelle di ferrite in cui sono disperse lunghe particelle di carburo-\u03b5, la bainite inferiore invece \u00e8 composta da sottilissimi aghi di ferrite in cui sono finemente disperse lamelle di carburi orientate a 60\u00b0 rispetto alla direzione dell'ago ferritico.\nLa bainite \u00e8 generalmente pi\u00f9 dura e duttile della perlite dato che alle temperature alle quali si ha la trasformazione bainitica i moti diffusivi sono molto lenti e le strutture che si formano saranno molto fini, e lo saranno tanto pi\u00f9 quanto minore \u00e8 la temperatura."}
{"id": "475879", "revid": "2194416", "url": "https://it.wikipedia.org/wiki?curid=475879", "title": "Antipsichiatria", "text": "Il termine antipsichiatria si riferisce ad approcci (talvolta considerati come un movimento unitario) che fondamentalmente si pongono in contrasto con le teorie e le pratiche della psichiatria in generale, della biopsichiatria in particolare e della psicoanalisi.\nCaratteristiche.\nLe critiche pi\u00f9 comuni rivolte dai movimenti antipsichiatrici sostengono che la psichiatria utilizzerebbe concetti e strumenti medici impropriamente; che in alcuni casi di acuzie, con pericolo per s\u00e9 o per altri, pu\u00f2 trovarsi a dover trattare (all'interno comunque di un quadro di garanzie normative e cliniche ben precise) pazienti gravi non in condizione di intendere e di volere, e di cui quindi la volizione \u00e8 alterata; che, come altri ambiti medici, sarebbe \"compromessa\" in ipotetici legami finanziari e professionali con l'industria farmaceutica; che utilizzerebbe un sistema di categorie di diagnosi \"stigmatizzante\" (il Manuale Diagnostico e Statistico dei Disturbi Mentali) con il disturbo mentale che in realt\u00e0 pu\u00f2 evolvere in svariati modi.\nUna piccola minoranza dei professionisti della salute mentale professa una posizione antipsichiatrica.\nMalgrado il nome, il movimento \u00e8 spesso visto esso stesso come promotore di una forma di psichiatria, per quanto in aspro contrasto con il pensiero corrente. Pertanto molti cosiddetti \"antipsichiatri\", inclusi psichiatri di opinioni non tradizionali, tendono a dissociarsi dal termine e dalle connotazioni negative che esso implica.\nOrigini dell'antipsichiatria.\nSin dalle sue origini, la psichiatria ha conosciuto una dialettica interna su diverse dimensioni professionali, variamente articolate nel corso del XIX secolo. Le dispute nell'Ottocento spesso riguardavano i diritti di custodia su quanti erano visti come \"pazzi\", rinchiusi nei diffusi \"ricoveri per lunatici\", e le interpretazioni teoriche divergenti dei problemi mentali. Uno degli argomenti dei critici era, ad esempio, che le nuove categorie di malattia mentale introdotte da Emil Kraepelin, e successivamente entrate nell'uso psichiatrico, avevano una loro base comportamentale anzich\u00e9 fisiopatologica o eziologica.\nNegli anni venti del XX secolo, l'opposizione surrealista alla psichiatria venne espressa in numerose pubblicazioni surrealiste.\nGli anni trenta videro l'introduzione di pratiche mediche controverse, inclusa l'induzione di coma tramite elettroshock, insulinoterapia o altri farmaci, o l'asportazione di parti del cervello (lobotomia). Queste pratiche erano impiegate largamente dalla psichiatria ad ispirazione biologica, ma contemporaneamente venivano manifestate gravi preoccupazioni e forti opposizioni in considerazione di problemi etici, degli effetti dannosi e dell'abuso di tali pratiche.\nNegli anni cinquanta furono sviluppati i primi psicofarmaci, in particolare l'antipsicotico clorpromazina, e lentamente il loro uso soppiant\u00f2 le precedenti \"terapie\". Sebbene accettati come un significativo progresso clinico, non mancarono le posizioni critiche, dovute ai gravi effetti collaterali che occasionalmente si manifestavano, quali la discinesia tardiva. Cresceva inoltre l'opposizione all'uso degli ospedali psichiatrici, e si facevano strada tentativi di riportare le persone con problematiche psichiatriche nella comunit\u00e0 sociale, attraverso gruppi collaborativi autogestiti - comunit\u00e0 terapeutiche, basati su principi psicosociali.\nAlla fine degli anni sessanta, il termine \"antipsichiatria\" (usato per la prima volta da David Cooper nel 1967) definiva un movimento eterogeneo che contrastava le teorie e pratiche fondamentali della psichiatria dominante. Gli psichiatri Ronald Laing, Theodore Lidz, Silvano Arieti e altri, riprendendo molte tesi psicologiche, argomentarono che la schizofrenia pu\u00f2 essere compresa come un danno all'Io interiore inflitto da genitori \"schizofrenogenici\", psicologicamente invasivi. Arieti vinse l'American National Book Award nel campo della scienza per il suo lavoro \"Interpretazione della Schizofrenia\", in cui egli rifiuta il modello biologico di schizofrenia, e introduceva invece un approccio psicologico alla patologia.\nIn pieno periodo della Contestazione, lo psichiatra Thomas Szasz afferm\u00f2 che, a suo dire, l'espressione \"malattia mentale\" sarebbe una combinazione internamente incoerente di un concetto medico e uno psicologico, ma sarebbe popolare perch\u00e9 legittimava l'uso della psichiatria per controllare e limitare la devianza dalle norme sociali. Quanti aderivano a questa sua opinione facevano riferimento al \"mito della malattia mentale\", dal titolo del controverso libro di Szasz. In Italia si riferiscono a Thomas Szasz il professor Edelweiss Cotti di Bologna e il dottor Giorgio Antonucci\ndi Firenze ed entrano anche in contatto diretto con lui. C'\u00e8 da dire che sebbene il movimento originariamente descritto come antipsichiatrico venisse generalmente associato al movimento di controcultura degli anni sessanta, Szasz, Lidz e Arieti non aderirono mai ad esso. Michel Foucault, Erving Goffman e altri criticarono il potere e il ruolo della psichiatria nella societ\u00e0, incluso l'uso di \"istituzioni totali\", \"etichettamento\" e stigmatizzazione. Il romanzo \"Qualcuno vol\u00f2 sul nido del cuculo\" divenne un bestseller (da cui fu tratto, il decennio successivo, l'omonimo film plurivincitore di Oscar), in risonanza con la preoccupazione pubblica circa la medicalizzazione forzata, e le vecchie pratiche, poi superate, della lobotomia e dell'elettroshock.\nL'osservazione degli abusi dell'Unione Sovietica inoltre port\u00f2 alla messa in discussione della pratica psichiatrica ad uso politico nel mondo occidentale. In particolare, la diagnosi di \"schizofrenia\" assegnata artificiosamente per motivi politici a molti dissidenti port\u00f2 alcuni a evidenziare la genericit\u00e0 diagnostica e l'uso punitivo dell'etichetta di schizofrenia. La stessa cosa avvenne durante le dittature di Augusto Pinochet e di Saddam Hussein dove gli oppositori vennero additati come affetti da deliri della depressione o di disturbi bipolari.\nNel tempo, la psichiatria articol\u00f2 nuovi profili terapeutici; nuovi approcci professionali furono sviluppati come alternativa, o complemento, alle classiche terapie biopsichiatriche. Furono sviluppati modelli basati sul lavoro sociale, ad approccio umanistico-esistenziale, e su modelli di auto-aiuto. La Psicoanalisi fu dibattuta sempre pi\u00f9, con alcuni indirizzi della ricerca che la ritenevano non scientifica. Contrariamente alla visione popolare, alcuni critici e biografi di Freud, come Alice Miller, Jeffrey Masson e Louis Breger, affermarono che Freud non aveva colto la natura del trauma psicologico.\nIl movimento antipsichiatrico \u00e8 stato spesso guidato da persone che avevano alle spalle esperienze negative di cura psichiatrica: vale a dire che sentivano di essere stati danneggiati dalla psichiatria, o che ritenevano che avrebbero forse potuto essere meglio aiutati da altri approcci. Tra di loro anche individui che erano stati inseriti in istituzioni psichiatriche con la forza fisica e sottoposti a cure o procedure coatte. Durante gli anni settanta, il movimento antipsichiatrico promosse l'eliminazione di molte pratiche che vedeva come abusi psichiatrici.\nIl movimento dei diritti degli omosessuali si oppose alla classificazione dell'omosessualit\u00e0 come malattia mentale, e in un clima di acceso dibattito nel 1973/1974 l'American Psychiatric Association decise con una piccola maggioranza (58%) di rimuoverla dalle categorie nosografiche; ciononostante l' rimase fino al 1987. L'aumento di protezioni legali e professionali, e l'alleanza con movimenti per i diritti umani e per i diritti dei disabili, rafforzarono la teoria e la pratica antipsichiatrica.\nIn gran parte per vie separate, alcuni culti contemporanei e nuovi movimenti religiosi, in particolare \"Scientology\", iniziarono a combattere aspetti della teoria e della pratica psichiatrica per poter pi\u00f9 facilmente diffondere, oltre che proporre come possibile alternativa, i propri metodi di \"auto-guarigione\".\nL'antipsichiatria, che si opponeva alla concezione \"biomedica\" della psichiatria (genetica, neurochimica e farmacologica), con sempre maggior enfasi critic\u00f2 il crescente legame tra la psichiatria e l'industria farmaceutica: quest'ultima veniva accusata di avere un'influenza eccessiva sulla ricerca e sulla pratica psichiatrica. Cresceva anche l'opposizione del movimento antipsichiatrico alla codificazione e al potenziale abuso di diagnosi psichiatriche nei manuali, in particolare ad opera della American Psychiatric Association, che pubblica il Manuale diagnostico e statistico dei disturbi mentali.\nIniziarono a diffondersi, nella stessa psichiatria, i concetti di \"empowerment\" e la rilevanza della capacit\u00e0 di autogestirsi anche per i pazienti di maggiore gravit\u00e0. Il nuovo approccio intendeva sfidare lo stigma e la discriminazione, incoraggiare le persone con problemi di salute mentale ad impegnarsi pi\u00f9 pienamente nel lavoro e nella societ\u00e0, e coinvolgere nella valutazione di servizi sanitari mentali gli stessi utenti di quei servizi.\nCritiche scientifiche.\nLa moderna pratica psichiatrica tenta di creare e utilizzare criteri diagnostici espliciti per le malattie mentali, come il Manuale diagnostico e statistico dei disturbi mentali o DSM. Questo metodo di pratica \u00e8 spesso chiamato 'neo-kraepeliniano', da Emil Kraepelin, lo psichiatra che promosse tale approccio.\nLa quarta edizione del DSM \u00e8 una lista di 374 condizioni cliniche. In essa, solo 2 - il \"disordine da stress post-traumatico\" e il \"disordine da identit\u00e0 dissociativa\" - sono considerate psicogenetiche o causate da esperienze traumatiche: un punto di frattura con gli psichiatri critici \u00e8 che gli psichiatri biologici sostengono che molti altri disturbi sono ad eziologia ignota o parzialmente ignota. Ad esempio, in una dichiarazione rilasciata nel settembre 2003 l'American Psychiatric Association, che rappresenta 36.000 psichiatri statunitensi, riconosce che \"la scienza cerebrale non \u00e8 avanzata al punto da permettere a scienziati o clinici di poter indicare lesioni patologiche discernibili o anomalie genetiche che di per s\u00e9 servano come 'biomarcatori' affidabili o predittivi per un dato disordine mentale o gruppo di disordini mentali. [...] I disordini mentali si dimostreranno molto probabilmente rappresentare disordini di comunicazione intracellulare, o disfunzioni del circuito neurale\".\nAlcune forme di psicopatologia, nei casi in cui esista l'indicazione terapeutica di efficacia, vengono trattate con psicofarmaci. Poich\u00e9 nei casi pi\u00f9 gravi, quando non vi \u00e8 consapevolezza di malattia e vi sia una situazione di pericolo per s\u00e9 o per altri, le norme sul Trattamento sanitario obbligatorio prevedono che nell'interesse del paziente i trattamenti possano essere somministrati in maniera obbligata, secondo alcuni critici la mancanza di marcatori biologici oggettivi potrebbe costituire un punto di preoccupazione.\nAlcuni critici indicano come motivo di potenziale preoccupazione il fatto che nell'ambito della Neuropsichiatria infantile alcune sindromi cliniche siano occasionalmente trattate, anche se solo in determinati casi e solo laddove vi sia una chiara evidenza clinica di efficacia, anche con un uso mirato e attento di psicofarmaci.\nLa critica alla focalizzazione sui fattori biochimici.\nLa focalizzazione che alcuni settori della ricerca psichiatrica hanno rispetto all'individuazione dei fattori neurofisiopatologici e biochimici relativi alla malattia mentale \u00e8 considerata da alcuni critici ingiustificata. La maggior parte dei ricercatori e degli psichiatri ritiene che il fisiologico bilanciamento dei neurotrasmettitori nel cervello sia il maggior regolatore biologico della salute mentale. In tal senso, i normali processi psicoaffettivi sono correlati ad una normale processualit\u00e0 neurofisiologica, ma situazioni patologiche come la depressione clinica, riflettono una disregolazione neurochimica.\nGli psicofarmaci agiscono regolando i neurotrasmettitori, e l'approccio biopsichiatrico ritiene che il trattamento delle psicopatologie consista nella corretta modulazione degli eventuali deficit neurochimici.\nSecondo alcuni critici, i farmaci attuali, specialmente i neurolettici (antipsicotici), mancherebbero di specificit\u00e0. I critici sostengono che le ipotesi eziopatogenetiche biochimiche della psichiatria biologica non sarebbero, a loro dire, supportate da prove sufficienti.\nLa critica alla concentrazione sui fattori genetici.\nI fattori genetici e ambientali appaiono entrambi di vitale importanza nel determinare lo stato mentale: dunque alcuni fattori genetici possono predisporre le persone a particolari malattie mentali.\nAd oggi per\u00f2 solo alcune alterazioni genetiche sono state individuate come causalmente responsabili, in maniera diretta ed univoca, di condizioni psichiatriche.\nLa ragione dell'attuale scarsa comprensione dell'eziologia genetica \u00e8 che i legami tra geni e stati mentali patologici appaiono altamente complessi, coinvolgendo estese influenze ambientali, e possono essere mediati in molti modi differenti; ad esempio dalla personalit\u00e0, il temperamento o gli eventi di vita. Quindi, mentre studi genetici su gemelli e altre ricerche suggeriscono che alcune dimensioni psicologiche sono ereditabili almeno per un certo livello, le basi genetiche di specifici tratti di personalit\u00e0 o temperamento, e i loro legami con i problemi di salute mentale non sono attualmente chiari.\nAlcuni critici sostengono che certi psichiatri interpreterebbero in maniera troppo rigida i rapporti causali in genetica medica; ad esempio, riferendosi a scoperte di determinate basi genetiche come causa univoca di specifiche patologie, piuttosto che valutare in maniera pi\u00f9 ampia il ruolo dei fattori genetici come concausa di processi neuropsichiatrici che possono generare alcuni problemi con maggiore probabilit\u00e0 in determinati contesti pi\u00f9 che in altri.\nAlcuni sostengono che le differenze biochimiche osservate in alcune malattie mentali non siano la causa del problema, ma piuttosto l'effetto di una condizione causata da una dinamica psicologica. Altri autori ancora sostengono che a loro dire non sarebbe coinvolta una componente genetica significativa nell'eziologia, suggerendo che gli schemi di trasmissione genetica familiare siano neutrali in confronto all'eziologia ambientale, ed all'influenza dei contesti di vita familiari o sociali disfunzionali.\nLa critica ai concetti di normalit\u00e0 e malattia.\nI critici in genere non negano il fatto che alcune persone abbiano gravi problemi emotivi o psicologici, o che alcune psicoterapie funzionino efficacemente per risolvere vari problemi. In genere sono in disaccordo con gli psichiatri sulla causa di questi problemi; sull'appropriatezza di caratterizzare questi problemi come malattie; infine su quali siano le opzioni pi\u00f9 appropriate di gestione.\nUna preoccupazione dell'antipsichiatria \u00e8 che il grado individuale di condivisione di valori comunitari o maggioritari possa eventualmente essere usato per determinare il livello di \"normalit\u00e0\" del singolo.\nInoltre, alcuni ritengono di essere stati indebitamente \"patologizzati\". Ad esempio, alcune persone cui \u00e8 stata diagnosticata la sindrome di Asperger o l'autismo sostengono questa posizione (vedi il movimento per i diritti degli autistici). Tra i genitori di bambini con diagnosi di autismo, ce ne sono alcuni che dicono di stimare l'unicit\u00e0 dei propri bambini e non desiderano una \"cura\" per il loro autismo ad alto funzionamento. La comunit\u00e0 autistica ha coniato numerosi termini che sembrano formare le basi di un nuovo ramo dell'identit\u00e0 politica; termini come \"neurodiversit\u00e0\", \"neurotipico\" e \"neurodivergente\".\nDimensioni epistemologiche della psichiatria.\nMolte delle questioni sopra riportate portano alla vecchia tesi del movimento antipsichiatrico che la psichiatria non condivida lo statuto epistemologico di altri settori scientifici.\nSecondo la filosofia della scienza, perch\u00e9 una teoria possa qualificarsi come hard science deve esibire le seguenti caratteristiche:\nSecondo alcuni critici, la psichiatria non si qualificherebbe come una scienza per alcuni dei punti sopra citati: la maggioranza delle ipotesi biologiche in psichiatria - essi sostengono - sarebbero non testabili, e quindi non falsificabili.\nCritiche al \"labeling\".\nTale critica si rivolge ai problemi universalmente riconosciuti riguardo all'affidabilit\u00e0 e validit\u00e0 delle diagnosi psichiatriche, sia in circostanze ideali controllate (Williams \"et al\", 1992) che, soprattutto, nella pratica clinica quotidiana (McGorry \"et al\", 1995). I criteri dei principali manuali diagnostici DSM e ICD, affermano i critici, sarebbero inadeguati (van Os \"et al\". 1999).\nAlcuni psichiatri notano che la comorbilit\u00e0, cio\u00e8 la condizione per cui un individuo soddisfa contemporaneamente i criteri per due o pi\u00f9 disturbi, \u00e8 la norma, e non l'eccezione: in diversi casi c'\u00e8 sovrapposizione parziale tra stati patologici distinti, variamente correlati tra loro.\nL'antipsichiatria sostiene altres\u00ec che esistano problemi nell'uso di criteri diagnostici standard in differenti Paesi, culture, generi o gruppi etnici. I critici sostengono che le diagnosi e le pratiche di una psichiatria occidentale, bianca, a dominio maschile potrebbero creare delle asimmetrie verso altri gruppi socio-culturali. Ad esempio, degli studi mostrano che gli afroamericani riceverebbero una diagnosi di schizofrenia pi\u00f9 spesso che i bianchi e le donne pi\u00f9 degli uomini. Negli ultimi anni, la crescita di interesse della psichiatria per i temi della \"psichiatria culturale\", e di come incorporarla al meglio nell'ambito delle pratiche cliniche, \u00e8 nata proprio in risposta a queste problematiche.\nLo stesso etichettamento di un comportamento come malattia mentale potrebbe in alcuni casi avere conseguenze potenzialmente deleterie, innescando cio\u00e8 dinamiche sociali e psicologiche in grado di provocare un'escalation negativa. Questa concezione si ispira alla cosiddetta teoria dell'etichettamento, nata nell'ambito della criminologia ed applicata per la prima volta alla malattia mentale dal sociologo Thomas Scheff, nello studio \"Being Mentally Ill\" del 1966.\nCritica del rapporto tra psichiatria e industria farmaceutica.\nLa ricerca clinica ha dimostrato che numerose molecole di interesse psicofarmacologico hanno un'efficacia ben dimostrata nel migliorare o gestire diversi disturbi psichiatrici. Questo include un insieme di diversi gruppi di sostanze, cui ci si riferisce, tra le altre, come antidepressivi, tranquillanti e neurolettici.\nSecondo alcuni critici, le attuali cure psichiatriche non sarebbero per\u00f2 ancora sufficientemente specifiche per particolari disturbi mentali, come invece sostenuto dalla comunit\u00e0 scientifica della corrente prevalente, e gli psicofarmaci non correggerebbero adeguatamente squilibri chimici misurabili nel cervello, e indurrebbero - come del resto tutti gli altri farmaci - anche effetti collaterali indesiderati.\nL'influenza dell'industria farmaceutica e il potenziale conflitto di interesse di alcuni medici sono altre questioni importanti, secondo il movimento antipsichiatrico. L'industria farmaceutica \u00e8 una delle pi\u00f9 potenti e con maggiori profitti, ed esisterebbero molti legami finanziari e professionali tra la medicina e le case farmaceutiche. Queste ultime finanziano costantemente molta della ricerca condotta da medici e psichiatri; reclamizzano i propri farmaci in giornali e conferenze psichiatriche, e possono contribuire a organizzazioni psichiatriche nonch\u00e9 campagne di sensibilizzazione per la salute. Joe Sharkey e altri critici dell'industria psicofarmaceutica affermano che alcuni psichiatri, che promuovono, autorizzano il commercio, o prescrivono determinati farmaci ai loro pazienti, sarebbero in alcuni casi anche membri, consiglieri speciali o azionisti di organizzazioni farmaceutiche, o organizzazioni a loro associate.\nVi sarebbero prove che i risultati della ricerca e la prescrizione di farmaci ne possano venire influenzati. Un'inchiesta parlamentare trasversale del Regno Unito sull'influenza dell'industria farmaceutica nel 2005 ha concluso: che \"l'influenza dell'industria farmaceutica \u00e8 tale da dominare la pratica clinica\" e che ci sono seri malfunzionamenti nella regolazione dell'uso dei farmaci, tanto da denunciare \"la crescente medicalizzazione della societ\u00e0\" . L'organizzazione della campagna \"No Free Lunch\" descrive la diffusa accettazione da parte dei professionisti medici di regali dalle industrie farmaceutiche e l'effetto di ci\u00f2 sulla pratica psichiatrica. \u00c8 stata inoltre segnalata la pratica di articoli creati da \"ghost writer\" delle industrie farmaceutiche, che verrebbero poi presentati come scritti da clinici.\nUn argomento della critica antipsichiatrica \u00e8 che il numero di prescrizioni di psicofarmaci \u00e8 cresciuto significativamente dagli anni cinquanta ad oggi. Negli Stati Uniti gli antidepressivi e i tranquillanti sono ora la classe pi\u00f9 venduta tra i farmaci che richiedono prescrizione, e anche i neurolettici e altri psicofarmaci si situano vicino al vertice, tutti con vendite in espansione.\nCritiche a trattamenti obsoleti.\nAlcuni vecchi e controversi trattamenti psichiatrici hanno ricevuto numerose critiche, e sono infatti attualmente caduti in totale disuso (come la lobotomia), o profondamente ridotti e mutati (come la terapia elettroconvulsivante).\nNonostante i potenziali effetti collaterali, soprattutto amnesici, l'uso dell\"'elettroshock\" (evolutosi tecnicamente rispetto alle forme tradizionali, e chiamato ora terapia elettroconvulsivante, o \"TEC\") \u00e8 utilizzata in diversi paesi del mondo per alcune psicopatologie gravi.\nComunque, la pratica \u00e8 ora molto pi\u00f9 limitata che in passato: \"Negli Stati Uniti, il 92% degli psichiatri non usa la TEC. E la terapia \u00e8 usata da una minoranza di psichiatri in altri Paesi\".\nIn \"Clinical Psychiatric News\", marzo 1983, Sidney Samant, M.D., afferma che \"la Terapia elettroconvulsivante in effetti pu\u00f2 essere definita come un tipo controllato di danno al cervello prodotto per via elettrica\". Comunque, una ricerca sistematica del 2003 ha concluso che, nonostante questi rischi, la TEC \"\u00e8 un efficace trattamento a breve termine per la depressione\".\nCritiche alla psichiatria forense.\nGli psichiatri spesso sono chiamati a testimoniare, nell'esercizio della psichiatria forense, in qualit\u00e0 di periti, per valutare se un individuo sia o meno mentalmente idoneo ad affrontare un processo, e idoneo ad essere punito (\u00e8 la cosiddetta \"difesa per infermit\u00e0 mentale\"), e se fosse o meno imputabile per \"infermit\u00e0 di mente\" nel momento in cui aveva commesso il fatto (o se queste condizioni esistessero ma in misura \"parziale\": in questo caso si applica uno sconto di pena).\nVi sono critiche e contestazioni, perfino da parte di alcuni professionisti della salute mentale, sul modo in cui ci\u00f2 viene fatto.\nSin dagli anni sessanta Thomas Szasz ha affermato che, poich\u00e9 la malattia mentale sarebbe, a suo dire, un concetto incoerente, la difesa per infermit\u00e0 mentale dovrebbe essere abolita. Giorgio Antonucci sostiene che non basta dire che il concetto di malattia mentale \u00e8 un concetto incoerente, ma si dovrebbe aggiungere che \u00e8 un concetto del tutto arbitrario, che pu\u00f2 essere applicato o negato alla stessa persona nello stesso momento. La maggioranza dei colleghi, favorevoli all'attuale uso della psichiatria, non accetta, per\u00f2, questa critica.\n\u00c8 anche talvolta oggetto di critica la possibilit\u00e0 da parte dei periti psichiatrici di stabilire se un soggetto avesse in un determinato momento precedente una malattia tale da renderlo infermo di mente e non punibile.\nInoltre altri critici sostengono che la reclusione in un ospedale psichiatrico, o in ospedale psichiatrico giudiziario, misura di sicurezza che pu\u00f2 essere disposta senza un processo e senza possibilit\u00e0 di difesa, potrebbe secondo loro a volte avvenire in condizioni peggiori di quelle della detenzione per un reato in un normale carcere.\nUn'altra critica \u00e8 rivolta al concetto di \"semi-infermit\u00e0 mentale\". Tale concetto \u00e8 ritenuto piuttosto incomprensibile da quanti sostengono che una persona non sana sia per definizione inferma (al limite con vari gradi di gravit\u00e0), e che quindi non possa esistere qualcosa di concettualmente diverso come la seminfermit\u00e0. La seminfermit\u00e0 viene spesso evocata dall'avvocato difensore dell'imputato, perch\u00e9 se riconosciuta consente spesso di evitare il carcere e altre pene (in quanto l'imputato non \u00e8 o non era sano, e quindi non \u00e8 condannabile), e allo stesso tempo di evitare le disposizioni che vengono prese nei confronti degli infermi mentali, come l'internamento in \"ospedale psichiatrico giudiziario\" (in quanto l'imputato non era e non \u00e8 infermo mentale). L'esito del processo in questi casi dipende molto dalla relazione dei \"periti\", non di rado portando ad esiti che appaiono sconcertanti all'opinione pubblica, come nei casi di Pietro Maso e di Erica e Omar, e a volte con esiti molto diversi nei vari gradi di giudizio).\nCritiche ai trattamenti sanitari obbligatori.\nLa psichiatria, sostiene la critica antipsichiatrica, \u00e8 in prima fila nella pratica della cura per la malattia mentale nei reparti psichiatrici; ma a volte proprio in tale ambito si rende necessaria la proposta di accertamenti o trattamenti sanitari obbligatori, in situazioni legalmente sancite, per effettuare interventi terapeutici a favore di pazienti con uno stato volitivo o un contatto con la realt\u00e0 gravemente alterato dalla severit\u00e0 della patologia, soprattutto in certe fasi acute.\nAlcuni critici sostengono che questa pratica sarebbe, in linea teorica, idealmente contraria a uno dei pilastri delle societ\u00e0 aperte: i principi di John Stuart Mill, come avanzati nel suo lavoro fondativo riguardo al concetto di libert\u00e0. Mill argomenta che la societ\u00e0 non dovrebbe mai usare la coercizione per soggiogare un individuo se questi non ha fatto del male a nessuno.\nAlternative all'ospedalizzazione, in senso pi\u00f9 ampio, includono lo sviluppo di risposte non mediche alle crisi nella comunit\u00e0, come ad esempio a partire dalla storica esperienza di Geel, in Belgio."}
{"id": "475881", "revid": "709565", "url": "https://it.wikipedia.org/wiki?curid=475881", "title": "Montero", "text": "Montero \u00e8 un comune (\"municipio\" in spagnolo) della Bolivia nella provincia di Obispo Santistevan (dipartimento di Santa Cruz) con abitanti.\nStoria.\nLa citt\u00e0 ricevette il nome attuale il 4 dicembre 1912, in memoria del colonnello Marceliano Montero, che combatt\u00e9 durante la battaglia di Ingavi. Montero ha il titolo di citt\u00e0 dal 3 dicembre 1986.\nEconomia.\nLa citt\u00e0 \u00e8 conosciuta per essere la sede del centro agricolo dello zuccherificio di Guabir\u00e1, maggiore produttore di zucchero e alcool della Bolivia. \u00c8 inoltre sede di un'intensa attivit\u00e0 bancaria.\nGeografia antropica.\nSuddivisioni amministrative.\nIl comune \u00e8 formato dall'unico cantone omonimo suddiviso in 5 subcantoni."}
{"id": "475889", "revid": "31094", "url": "https://it.wikipedia.org/wiki?curid=475889", "title": "Pietra del Sole", "text": ""}
{"id": "475890", "revid": "2226591", "url": "https://it.wikipedia.org/wiki?curid=475890", "title": "Op\u00e9ra Garnier", "text": "L'Op\u00e9ra Garnier, o Palais Garnier, \u00e8 un teatro d'opera situato nel IX arrondissement di Parigi, fino al 1989 primo teatro della capitale nonch\u00e9 sede del Balletto dell'opera di Parigi, successivamente, dopo l'inaugurazione dell'Op\u00e9ra Bastille, \u00e8 diventato parte dell'Op\u00e9ra national de Paris che lo utilizza principalmente per rappresentazioni di danza e opere barocche. Il teatro Garnier dal 16 ottobre 1923 \u00e8 monumento storico di Francia.\nStoria e caratteristiche.\nLa collaborazione per una nuova Opera.\nDi ritorno da una serie di viaggi di studio in Grecia, in Turchia e ancora a Roma (dove fu ospite dell'Accademia di Francia) Charles Garnier va a riportare un successo inatteso con la costruzione di questo edificio, iniziata nel 1861.\nNapoleone III fu colpito in un attentato, il 14 gennaio 1858, in rue Le Peletier dove si trovava il teatro dell'Opera del momento. Un gruppo di anarchici italiani comandati da Felice Orsini, gett\u00f2 diversi \u00abordigni infernali\u00bb in mezzo al corteo e alla folla che lo circondava. La coppia fu miracolosamente risparmiata ma si contarono otto morti e circa centocinquanta feriti.\nTestimonianza di un'epoca.\nL'Op\u00e9ra \u00e8 uno degli elementi caratterizzanti del IX arrondissement di Parigi e del panorama della capitale francese. Situato all'estremit\u00e0 dell'avenue de l'Op\u00e9ra, vicino all'omonima stazione della metropolitana Op\u00e9ra, l'edificio si presenta come un monumento particolarmente rappresentativo dell'architettura eclettica della seconda met\u00e0 del XIX secolo e si inserisce nella continuit\u00e0 delle trasformazioni di Parigi sotto il Secondo Impero effettuate da Napoleone III e dal prefetto Haussmann.\nUna nuova posizione nel panorama culturale cittadino.\nQuesta costruzione \u00e8 stata conosciuta per tanto tempo come l'\u00abOp\u00e9ra de Paris\u00bb, ma dopo l'inaugurazione dell'Op\u00e9ra Bastille nel 1989, le \u00e8 stato dato il nome del suo autore: Charles Garnier. I due Teatri sono oggi riuniti nello stabilimento pubblico, industriale e commerciale, \"Op\u00e9ra national de Paris\".\nStoria della costruzione.\nIl \"Palais Garnier\" fa parte della grande ricostruzione parigina del Secondo Impero francese voluta dall'imperatore Napoleone III, che scelse il barone Haussmann per seguire i lavori. \u00c8 uno degli edifici pi\u00f9 grandi e rappresentativi della sua epoca, tale da aver segnato molto Parigi, con la sua grandiosit\u00e0 e ricchezza, divenendo proprio simbolo di bellezza della citt\u00e0 in quel periodo.\nProgettazione.\nNel 1858 l'imperatore autorizz\u00f2 Haussmann a demolire i 12.000 metri quadrati necessari per costruire l'op\u00e9ra. Il progetto fu nel 1861 assegnato a Charles Garnier (1825-1898). La prima pietra fu posta nel 1862, seguita dall'inizio della costruzione nel 1862. Si dice che la moglie dell'imperatore, l'imperatrice Eugenia, chiese a Garnier durante la costruzione se l'edificio sarebbe stato in stile greco o romano, alla quale l'architetto rispose: \"\u00c8 in stile Napoleone III, Madame\"; uno stile molto ricercato alla ricerca di molti dettagli e commistioni, che si pu\u00f2 definire eclettico.\nCostruzione.\nLa costruzione dell'op\u00e9ra ebbe diverse battute d'arresto. Il lavoro dovette essere interrotto per la scoperta di grotte con acque sotterranee nel corso degli scavi, una delle quali dovette essere prosciugata con pompe per 8 mesi. Fu anche interrotta dopo il disastro della guerra franco-prussiana, con la caduta del secondo impero francese e la Comune di Parigi del 1870. Durante questo periodo il lavoro continu\u00f2 sporadicamente e girava la voce che la costruzione dell'opera sarebbe stata abbandonata.\nSi ebbe un incentivo per completare la costruzione di questo edificio quando la vecchia Opera di Parigi, conosciuta come \"Teatro dell'Accademia Imperiale di Musica\", fu distrutta da un incendio durato 27 ore il 29 ottobre 1873, lasciando una Parigi disperata. Questo teatro era stata la sede del Balletto dell'Op\u00e9ra di Parigi e dal 1821 aveva presentato i pi\u00f9 grandi capolavori. Dopo il 1874, Garnier e il suo team completarono il teatro.\nInaugurazione.\nIl Palais Garnier fu formalmente inaugurato alle ore 20 del 5 gennaio 1875, in una sontuosa cerimonia che comprendeva la rappresentazione del terzo atto dell'opera \"La Juive\", di Halevy, e brani tratti dal \"Les Huguenots\" di Meyerbeer. Il corpo di ballo present\u00f2 uno spettacolo gestito dal maestro di ballo Luigi Merante costituito dalla famosa scena di Giuseppe Mazilier, Le Jardin Anim\u00e9, ricreata dal suo balletto \"Le Corsaire\" alla presenza del Presidente della Repubblica Mac Mahon, di Alfonso XII di Spagna, di Isabella II Delibes. \n\u00abQuella sera, \u00e8 fuor di dubbio, il nuovo edificio fu il protagonista assoluto. Secondo la stampa dell'epoca la serata di gala ne segn\u00f2 il trionfo, e quello del suo architetto, Charles Garnier - che, per inciso, non era neppure stato invitato, e aveva dovuto pagare di tasca propria 120 franchi (circa due milioni di lire attuali), per un posto nel secondo ordine di palchi\u00bb.\nDescrizione.\nArchitettura e stile.\nIl Palais Garnier \u00e8 un edificio di imponenza eccezionale. Lo stile \u00e8 monumentale e considerato tipicamente Secondo Impero, con l'uso della simmetria assiale nel piano, la sua decorazione esterna. Il suo pubblico si siede sotto un lampadario centrale che pesa pi\u00f9 di sei tonnellate, e ha un grande palcoscenico con spazio per ospitare fino a 450 artisti.\nEsterno.\n\u00c8 decorato con molti elaborati fregi in marmo multicolore, colonne e statue ricche, molte delle quali ritraggono divinit\u00e0 della mitologia greca. Busti in bronzo dorato di molti dei grandi compositori si trovano tra le colonne della facciata anteriore del teatro e raffigurano da sinistra a destra: nella parte del colonnato dell'ingresso principale Bach, Pergolesi, Haydn e Cimarosa e nella parte sovrastante Rossini, Auber, Beethoven, Mozart, Spontini, Meyerbeer e Hal\u00e9vy, mentre Rispettivamente sul lato sinistro e destro della facciata sono collocati i busti dei librettisti Eug\u00e8ne Scribe e Philippe Quinault.\nIl gruppo scultoreo Apollo, Poesia e Musica, che si trova al vertice del timpano sud \u00e8 opera di Millet Aim\u00e9, e le due piccole figure in bronzo di Pegasus alle estremit\u00e0 del timpano sud sono di Eug\u00e8ne-Louis Lequesne. I due gruppi dorati figurali l'Armonia e la Poesia, che, rispettivamente, coronano gli apici della facciata principale di sinistra e destra, sono stati entrambi disegnati da Charles Gumery. Le basi dei due avancorpi sono decorate (da sinistra a destra) con quattro gruppi principali multifigure scolpite da: Fran\u00e7ois Jouffroy, Jean-Baptiste Claude Eug\u00e8ne Guillaume, Jean-Baptiste Carpeaux e Jean-Joseph Perraud.\nLa facciata incorpora anche altri lavori da Gumery, Alexandre Falgui\u00e8re, e altri.\nInterno.\nL'interno \u00e8 costituito da intrecci di corridoi, vani, scale, nicchie e pianerottoli che permettono il movimento di un gran numero di persone e lo spazio per socializzare durante l'intervallo.\nRicco di velluto, foglia d'oro, e cherubini e ninfe, l'interno \u00e8 caratterizzato da una sontuosit\u00e0 barocca. Il ridotto, o \"foyer\", \u00e8 l'emblema della ricchezza dell'edificio, insieme allo scalone interno, costruito apposta affinch\u00e9 gli spettatori dei palchi potessero mettersi in mostra nella societ\u00e0.\nLa superficie del soffitto, che circonda il lampadario, contiene dal 1964 un dipinto di Marc Chagall, che \u00e8 stato installato su un telaio rimovibile sulle scene originali e mostra le opere di 14 compositori - Moussorgsky, Mozart, Wagner, Berlioz, Rameau, Debussy, Ravel, Stravinsky, Tchaikovsky, Adam, Bizet, Verdi, Beethoven e Gluck. Sebbene lodato da alcuni, altri sentono che Chagall crea \"una nota stonata nell'opera di Garnier, attentamente orchestrata negli interni.\nNelle quinte situate alla sinistra del palcoscenico si trova l'organo a canne, costruito nel 1875 da Aristide Cavaill\u00e9-Coll (\"opus 432/429\"), dal 1968 in completo stato di abbandono sebbene integro nelle sue caratteristiche originarie; a trasmissione integralmente meccanica ed interamente racchiuso in cassa espressiva, dispone di 18 registri (dei quali 14 reali) su due manuali e pedale."}
{"id": "475892", "revid": "1543377", "url": "https://it.wikipedia.org/wiki?curid=475892", "title": "Western blot", "text": "Il western blot o immunoblot \u00e8 una tecnica biochimica che permette di identificare una determinata proteina in una miscela di proteine, mediante il riconoscimento da parte di anticorpi specifici; in generale, per facilitare il riconoscimento, la miscela di proteine viene prima separata in base alle loro dimensioni (o peso molecolare) utilizzando un gel di poliacrilammide (ma esistono variazioni quali il dot blot o slot blot, in cui la miscela proteica non viene separata in base alle dimensioni, ma ci si affida alla selettivit\u00e0 antigene/anticorpo); successivamente le proteine vengono trasferite su un supporto, che comunemente \u00e8 una membrana di nitrocellulosa, e quindi si procede al riconoscimento vero e proprio della proteina mediante l'utilizzo di un anticorpo specifico.\nRecentemente sono state messe a punto tecniche che permettono il riconoscimento antigene/anticorpo direttamente nella matrice del gel, evitando quindi il trasferimento su membrana. Questa tecnica si usa quando il campione \u00e8 composto da una miscela di moltissime proteine tali che con una colorazione standard (blu di Coomassie o nitrato di argento) non si riuscirebbe a distinguerle l'una dall'altra, oppure quando, pur avendo bande ben distinte (discrete), la proteina di interesse \u00e8 in quantit\u00e0 troppo basse per essere visualizzata con altre tecniche. Infatti il western possiede tre passaggi in cui avviene l'amplificazione del segnale, ci\u00f2 rende visibili anche decimi di picomole (10\u221212mol) di proteina.\nStoria.\nIl metodo \u00e8 stato ideato da George Stark alla Stanford University. Il nome \"Western blot\" fu dato dalla tecnica di W. Neal Burnette, \u00e8 un gioco sul nome Southern blot, tecnica per il rilevamento di DNA sviluppato precedentemente da Edwin Southern. Il rilevamento di RNA \u00e8 chiamato Northern blot.\nCi sono molte aziende di reagenti specifici per anticorpi (monoclonali e policlonali) contro decine di migliaia di proteine differenti. Gli anticorpi commerciali possono essere costosi, quelli non legati possono essere riutilizzati. Questo metodo \u00e8 usato in biologia molecolare, biochimica, immunogenetica e altre discipline.\nFasi in un western blot.\nPreparazione tessuto.\nCampioni possono essere presi da tessuti interi o da colture cellulari. Tessuti solidi sono prima meccanicamente frantumati con frullatori (larghi volumi) o usando omogeneizzatori (volumi piccoli), o con sonicazione. Anche le cellule possono essere aperte con tali metodi. Virus o campioni prelevati da ambienti possono essere fonti di proteine e conseguentemente il western blot non \u00e8 usato solo negli studi cellulari. Detergenti, sali, e soluzioni tampone possono essere impiegate per aumentare la lisi di cellule e solubilizzare proteine. Inibitori di proteasi e fosfatasi sono spesso aggiunte per prevenire la digestione dei campioni da parte dei loro stessi enzimi. La preparazione dei tessuti \u00e8 spesso fatta a temperature basse per evitarne la degradazione. Una combinazione di tecniche biochimiche e meccaniche \u2013 comprese vari tipi di filtrazioni e centrifugazioni \u2013 possono essere usate per separare differenti cellule e organuli.\nElettroforesi su gel.\nLe proteine del campione sono separate usando l'elettroforesi in gel. La separazione di proteine pu\u00f2 avvenire per punto isoelettrico (pI), peso molecolare, carica elettrica, o una combinazione di questi fattori. La natura della separazione dipende dal trattamento del campione e dalla natura del gel. Questo modo \u00e8 il pi\u00f9 usato per identificare una proteina. Il tipo pi\u00f9 comune di elettroforesi in gel impiega gel di poliacrilammide (Elettroforesi su gel di poliacrilammide) e tamponi caricati con laurilsolfato di sodio (SDS). La SDS-PAGE (SDS polyacrylamide gel electrophoresis) mantiene polipeptidi in uno stato denaturato una volta trattato con agenti riducenti forti per rimuovere strutture secondarie e terziarie (esempio disolfuro [S-S] e gruppi mercaptani [SH e SH]) e permettere la separazione di proteine in base al loro peso molecolare. Le proteine campionate legano il SDS che conferisce loro carica negativa e si muovono in questo modo verso l'elettrodo positivo attraverso le \"mesh\" del gel. Le proteine pi\u00f9 piccole migrano pi\u00f9 velocemente attraverso questa \"mesh\" e le proteine vengono separate in base alla dimensione (misurata in kiloDalton, kDa). La concentrazione di acrilammide determina la risoluzione del gel - maggiore la concentrazione, migliore la risoluzione di proteine a basso peso molecolare. Le proteine viaggiano solo in una dimensione lungo il gel per diversi blot. I campioni sono caricati in \"wells\" (pozzetti) nel gel. Una striscia \u00e8 usualmente riservata per un \"marcatore\" o \"scala\", una miscela commerciale di proteine con peso molecolare definito, tipicamente colorate cos\u00ec da formare bande colorate visibili. Quando la tensione elettrica \u00e8 applicata lungo il gel, le proteine migrano attraverso esso a velocit\u00e0 differenti, in funzione della loro dimensione. Queste differenti velocit\u00e0 di avanzamento (\"mobilit\u00e0 elettroforetica\") permettono la separazione in \"bande\" dentro ciascuna \"corsia\".\n\u00c8 inoltre possibile usare l'elettroforesi bidimensionale.\nTransfer.\nPer rendere accessibili le proteine alla rilevazione dell'anticorpo esse vengono trasferite dal gel ad una membrana di \"Nitrocellulosa o Polivinilidenfluoruro (PVDF\"). Il metodo principale per il trasferimento \u00e8 chiamato \"electroblotting\" e usa corrente elettrica per trasferire le proteine dal gel alla membrana. Le proteine si muovono dal gel alla membrana mentre mantengono l'organizzazione presente nel gel. Un metodo pi\u00f9 vecchio di trasferimento consiste nel mettere una membrana sul gel e strati di carta filtrante al di sopra di essa. Il tutto \u00e8 posto in una soluzione tampone che si muove verso l'alto del filtro per capillarit\u00e0, portando le proteine con s\u00e9. Quest'ultimo metodo non \u00e8 usato perch\u00e9 richiede troppo tempo. L'electroblotting \u00e8 preferito. Come risultato di entrambi i processi di \"blotting\", le proteine sono esposte su una superficie sottile per la rilevazione (vedi sotto). Membrane diverse sono scelte per le loro propriet\u00e0 non-specifica di legame con proteine diverse. Il legame alla proteina \u00e8 basato sulle interazioni idrofobiche, cos\u00ec come le interazioni tra la membrana e la proteina. Le membrane di nitrocellulosa sono pi\u00f9 economiche di quelle in PVDF, ma molto pi\u00f9 fragili e non facilmente riutilizzabili.\nL'uniformit\u00e0 e l'effettivo trasferimento di proteina dal gel alla membrana pu\u00f2 essere controllata colorando la membrana con Blu di Coomassie o con Ponceau S. Ponceau S \u00e8 il pi\u00f9 comune dei due, data l'alta sensibilit\u00e0 e solubilit\u00e0 in acqua, pi\u00f9 facilmente decolorabile per analizzare la membrana, come descritto sotto.\nBloccaggio.\nDopo aver scelto la membrana per la capacit\u00e0 di legare la proteina, \u00e8 necessario prevenire le interazioni tra la membrana e l'anticorpo usato per rilevare la proteina bersaglio. Il bloccaggio di legami non specifici \u00e8 raggiunto ponendo la membrana in una soluzione diluita di proteina - tipicamente 3-5% Bovine serum albumin (BSA) o latte in polvere in Tris-Buffered Saline (TBS), con una piccola percentuale di detergente come Tween 20 o Triton X-100. La proteina nella soluzione diluita attecchisce alla membrana in tutti i punti dove le proteine bersaglio non hanno attecchito. Questo permette, quando l'anticorpo \u00e8 aggiunto, che esso non si leghi a siti aspecifici in quanto gi\u00e0 occupati dalla proteina precedentemente citata. Questo riduce il \"rumore\" nel prodotto finale, portando risultati pi\u00f9 puliti, e eliminando falsi positivi.\nRilevamento.\nDurante il processo di rilevamento la membrana diventa il provino per la proteina d'interesse con un anticorpo modificato che \u00e8 collegato a un enzima messaggero; quando esposto ad un appropriato substrato questo enzima crea una reazione colorimetrica e produce un colore. Per una serie di ragioni questo processo si svolge, tradizionalmente, in due fasi (\"two-step\"), anche se esistono metodi per processi a singola fase (\"one-step\") per determinate applicazioni.\nTwo-step.\nGli anticorpi primari sono generati quando la specie ospite o le colture di cellule immunitarie sono esposti alla proteina di interesse (o parte ad essa vicina). Normalmente questo \u00e8 parte della risposta immunitaria, dove essi sono coltivati e usati come dispositivi specifici di rilevamento che legano la proteina direttamente. Dopo il \"blocking\", una soluzione diluita di anticorpo primario (generalmente tra 0.5 e 5\u00a0\u00b5g/ml) \u00e8 incubato con la membrana agitandolo delicatamente. Tipicamente, la soluzione \u00e8 composta da una soluzione tampone con una piccola percentuale di detergente, e qualche volta con latte in polvere o BSA. La soluzione anticorpo e la membrana possono essere sigillate e incubate assieme per 30 minuti o una notte intera. Pu\u00f2 inoltre essere incubata a differenti temperature (a temperature pi\u00f9 calde si associano legami pi\u00f9 forti) sia sulla specifica proteina (target, il \"segnale\") e non-specifica (\"rumore\").\nDopo il risciacquo della membrana per rimuovere l'anticorpo primario non legato, alla membrana \u00e8 associato un altro anticorpo, diretto a una specifica specie di anticorpo primario. Anticorpi provengono da animali (o colture ibride di provenienza animale, ibridomi), un anticorpo secondario del topo si legher\u00e0 a qualsiasi anticorpo primario di topo, permettendo risparmi sui costi, consentendo a un intero laboratorio di condividere un'unica fonte di anticorpo prodotto, e fornisce risultati migliori. Questo \u00e8 conosciuto come anticorpo secondario, e data le sue propriet\u00e0 bersaglio, ci si riferisce a \"anti-topo,\" \"anti-capra,\" ecc. L'anticorpo secondario \u00e8 legato solitamente alla biotina o all'enzima messaggero come fosfatasi alcalina o perossidasi Armoracia rusticana. Questo significa che diversi anticorpi secondari si legheranno a un anticorpo primario, aumentando il segnale. Comunemente, un legame-perossidasi Armoracia rusticana secondario \u00e8 usato per dividere un agente chemiluminescente, e la reazione prodotta emette luminescenza proporzionale all'ammontare di proteina. Una pellicola fotografica \u00e8 posta contro la membrana; esposta alla luce della reazione crea un'immagine di anticorpi legato al blot. Un sistema pi\u00f9 economico utilizza un colorante 4-cloronaftolo all'1% di perossido di idrogeno; la reazione di radicali perossido con il 4-cloronaftolo produce colore porpora scuro, permettendo la fotografia senza l'utilizzo di pellicole specifiche.\nCome con l'ELISPOT e l'ELISA, l'enzima pu\u00f2 essere dato da un substrato di molecole che pu\u00f2 essere convertito dall'enzima in una prodotto di reazione colorata visibile sulla membrana (vedi le bande blu nella figura sotto). Un altro metodo con anticorpo secondario rilevatore utilizza un anticorpo fluoro-legato al vicino-infrarosso (NIR). La luce prodotta dall'eccitazione del colorante fluorescente \u00e8 statica, permettendo un rilevamento accurato delle differenze di segnale prodotte da anticorpi etichetta legati a proteine sul western blot. Le proteine possono essere quantificate perch\u00e9 il segnale generato dalla differenza di quantit\u00e0 di proteine sulle membrane \u00e8 misurata in modo statico, comparato alla chemiluminescenza, ove la luce \u00e8 misurata in stato dinamico.\nUna terza alternativa \u00e8 usare etichette radioattive piuttosto che un enzima accoppiato all'anticorpo secondario, cos\u00ec come etichettare una proteina anticorpo non-legante come la proteina A di \"Staphylococcus\" o Streptavidina con un isotopo radioattivo di Iodio. Dato che altri metodi sono pi\u00f9 sicuri, veloci, economici, questo \u00e8 ora il meno usato; il vantaggio di questo metodo \u00e8 la sensibilit\u00e0 radiografica che permette quantificazioni di proteina molto accurate, quando associato a software specifici (esempio l'Optiquant).\nOne-step.\nStoricamente il processo di campionamento fu fatto in due passi data la relativa semplicit\u00e0 di produrre anticorpi primari e secondari in processi separati. Questo d\u00e0 ai ricercatori molti vantaggi in termini di flessibilit\u00e0, e aggiunge una amplificazione nel rilevamento. Dato l'avvento di analisi proteiche ad alta efficienza e limiti pi\u00f9 bassi di rilevamento, c'\u00e8 stato interesse a sviluppare sistemi \"one-step\" che permettono maggior velocit\u00e0 di esecuzione e meno consumabili. Questo richiede un provino anticorpo che rileva la proteina d'interesse e che contenga un'etichetta rilevabile, provini che spesso sono disponibili per proteina bersaglio. Il provino primario \u00e8 incubato con la membrana in un modo simile a quello dell'anticorpo primario in un processo two-step, e cos\u00ec \u00e8 pronto per il rilevamento diretto dopo una serie di lavaggi.\nAnalisi.\nDopo che i provini non legati sono lavati via, il western blot \u00e8 pronto per la rilevazione di provini che sono etichettati e legati alla proteina di interesse. Non tutti i western blot rivelano proteine solo in una banda della membrana. Dimensioni approssimate sono prese dalla comparazione delle bande colorate rispetto al marcatore o scala caricata durante l'elettroforesi. Il processo \u00e8 ripetuto per una proteina strutturale, come actina o tubulina, che non cambia tra i campioni. L'ammontare di proteina bersaglio \u00e8 normalizzata alla proteina strutturale da controllare nei gruppi. Questa pratica assicura correzioni per l'ammontare della proteina totale sulla membrana, in caso di errori o trasferimenti incompleti.\nRilevazione colorimetrica.\nLa rilevazione colorimetrica dipende dall'incubazione del western blot con un substrato che reagisce con l'enzima \"reporter\" (come perossidasi) legato all'anticorpo secondario. Questo converte il colorante solubile in forma insolubile di differenti che precipitano in prossimit\u00e0 dell'enzima e conseguentemente colora la membrana. Lo sviluppo del \"blot\" \u00e8 fermato dal lavaggio dei coloranti. I livelli di proteina sono valutati con densitometria (maggiore ove pi\u00f9 colorato) o spettrofotometria.\nRilevazione con chemiluminescenza.\nI metodi con rilevazione chemiluminescente dipendono dall'incubazione del western blot con un substrato che emette luce quando esposto al \"reporter\" dell'anticorpo secondario. La luce \u00e8 rilevata da pellicola fotografica, e pi\u00f9 recentemente da sensori CCD che catturano un'immagine digitale del western blot. L'immagine analizzata con densitometria rileva l'ammontare di proteina colorante e quantifica i risultati in termini di densit\u00e0 ottica. Nuovi software permettono ulteriori analisi come il peso molecolare.\nRilevazione radioattiva.\n\"Label\" radioattive non richiedono substrati enzimatici, permettendo il posizionamento di pellicole a raggi X direttamente contro il western blot che sviluppa, con l'esposizione, zone scure corrispondenti alla proteina d'interesse. \u00c8 una tecnica dispendiosa e pericolosa, meglio preferire l'alternativa ECL (enhanced chemiluminescence).\nRilevazione fluorescente.\nIl provino fluorescente \u00e8 eccitato dalla luce e l'emissione dell'eccitazione \u00e8 rilevata da fotosensori come CCD equipaggiati di opportuni filtri che catturano un'immagine digitale del western blot; ci\u00f2 permette ulteriori analisi come peso molecolare e un'analisi quantitativa del western blot. La rilevazione fluorescente \u00e8 considerata uno dei migliori metodi per quantificare, anche se meno sensibile della chemiluminescenza.\nProva secondaria.\nLa maggior differenza tra membrane di nitrocellulosa e PVDF \u00e8 la capacit\u00e0 di supportare lo \"stripping\" di anticorpi per il riutilizzo della membrana con provini successivi. Mentre ci sono protocolli ben definiti per membrane in nitrocellulosa, quelle in PVDF permettono riutilizzi numerosi prima di perdere sensibilit\u00e0. Un'altra differenza \u00e8 che, diversamente dalla nitrocellulosa, PVDF deve essere tenuto in soluzione al 95% di etanolo, isopropanolo o metanolo, prima dell'uso. Membrane PVDF tendono ad essere pi\u00f9 sottili e robuste nell'uso.\nElettroforesi 2D.\nL'elettroforesi bidimensionale o elettroforesi 2D \u00e8 un tipo di tecnica elettroforetica utilizzata nel campo della proteomica per separare miscele proteiche complesse (formate cio\u00e8 da pi\u00f9 specie proteiche differenti), come ad esempio una miscela di proteine estratta da una cellula in un dato momento del ciclo cellulare. La tecnica, come anticipa il nome, consta di due dimensioni ortogonali lungo le quali sono separate le diverse proteine. In proteomica, il termine \"ortogonale\" indica in genere due dimensioni lungo le quali la separazione avviene sfruttando principi fisici differenti, che non sono influenzati l'uno dall'altro. Nel caso dell'elettroforesi bidimensionale, i principi pi\u00f9 utilizzati sono il punto isoelettrico e il peso molecolare."}
{"id": "475893", "revid": "92723", "url": "https://it.wikipedia.org/wiki?curid=475893", "title": "Staraja Ladoga", "text": "Staraja Ladoga () \u00e8 una cittadina russa dell'Oblast' di Leningrado che sorge nel luogo di un antico insediamento variago col nome Aldeigjuborg, che venne fondato nell'VIII secolo nei pressi del Lago Ladoga. Le popolazioni slave chiamarono i suoi abitanti Rus'.\nStoria.\nAldeigjuborg costituisce la pi\u00f9 antica testimonianza archeologica di una certa importanza sulla presenza di vichinghi svedesi in Russia.\nLa citt\u00e0 \u00e8 situata a una decina di chilometri dalla riva meridionale del lago Ladoga, lungo il fiume Volkhov, in una posizione protetta dal fiume stesso e da una parete molto ripida. Completava la protezione un muro di terra.\nAldeigjuborg.\nIl luogo in precedenza era gi\u00e0 occupato da una comunit\u00e0, probabilmente finnica, che accolse amichevolmente i nuovi venuti. L'insediamento svedese sembra essere durato dal IX all'XI secolo. \nI resti archeologici di Aldeigjuborg mostrano quattro strati: lo strato pi\u00f9 antico, uno di case quadrate fatte di tronchi, un terzo di capanne russe e l'ultimo slavo. Tra i reperti rinvenuti ad Aldeigjuborg c'\u00e8 un frammento di arco di legno con un'iscrizione runica in versi, risalente al IX secolo."}
{"id": "475894", "revid": "2227943", "url": "https://it.wikipedia.org/wiki?curid=475894", "title": "Antonio Cardarelli", "text": "Biografia.\nNasce il 29 marzo 1831 a Civitanova del Sannio da Urbano Cardarelli, beneamato medico della cittadina e Clementina Lemme, baronessa di Belmonte del Sannio. Compie gli studi classici nel Seminario Vescovile di Trivento dimostrando grande passione e intelligenza. All'et\u00e0 di 17 anni si reca a Napoli, dove si iscrive al collegio Medico di S. Aniello.\nGiovanissimo, nel 1853 si laurea in Medicina e Chirurgia. Durante gli studi nella citt\u00e0 Partenopea viene a conoscenza, diventando anche sostenitore, dei moti Garibaldini e Mazziniani, cosa che non gli \u00e8 stata certamente d'aiuto ai fini della carriera, essendo Napoli una citt\u00e0 espressamente Borbonica. Infatti, si dice sia stato costretto a presentare una falsa identit\u00e0 per partecipare al concorso da assistente al Complesso degli Incurabili, dove risult\u00f2 primo. Svolgendo la pratica medica, le sue notevoli capacit\u00e0 diagnostiche, innovative per la clinica del suo tempo, lo resero celebre facendogli guadagnare il rispetto e il favore dei migliori nomi della medicina italiana. Quando divenne primario nel suddetto ospedale, \u201cil Grande Clinico\u201d poteva gi\u00e0 contare un vasto stuolo di discepoli richiamati dalla sua grande fama e desiderosi di ascoltare la sua dottrina.\nNel 1880 vince la cattedra di Patologia Medica alla Regia universit\u00e0 di Napoli, dove insegner\u00e0 ininterrottamente fino al 1923, quando \u00e8 costretto a lasciare la docenza a causa della sua veneranda et\u00e0 (92 anni). Qui conobbe uno dei suoi allievi prediletti, che successivamente insegn\u00f2 anche come docente di clinica medica nella stessa universit\u00e0 Luigi D'Amato.\nSempre nel 1880 viene eletto deputato alla Camera presso il Collegio di Isernia fino al 1894. In seguito fu nominato Senatore del Regno d'Italia per altre due legislature.\nMuore a Napoli l'8 gennaio 1927. I suoi resti riposano nel paesello alto molisano che gli ha dato i natali, nel cimitero che lui stesso contribu\u00ec a costruire.\nFu medico di fiducia di personaggi celebri come Giuseppe Garibaldi, i sovrani Vittorio Emanuele II e Umberto I, Giuseppe Verdi e il filosofo Benedetto Croce.\nA lui sono stati intitolati gli omonimi ospedali di Campobasso e Napoli. Nel paese natio lo ricordano due lapidi e un monumento, a Campobasso gli \u00e8 anche stata dedicata una via del centro, a Napoli un busto, una strada e una targa marmorea sulla facciata della casa in cui visse in Via Santa Maria di Costantinopoli, ad Arzano una via cittadina (amico del noto medico Francesco Antonio Giordano di Frattamaggiore, con cui tenne frequenti contatti epistolari), e a San Marco dei Cavoti (Benevento) una lapide collocata all'interno del palazzo Jelardi a ricordo della visita fatta dall'illustre clinico alla marchesa Carlotta Jelardi Polvere Cassitto di Ravello di cui era amico.\nLa Semeiotica di Cardarelli e \"l'occhio clinico\".\nLa semeiotica, disciplina che studia i segni e i sintomi clinici, \u00e8 sicuramente l'arte che pi\u00f9 ha risentito il genio del clinico molisano. Infatti il nome di Cardarelli \u00e8 legato a ben sedici segni clinici, riconosciuti dalla semeiotica nei campi delle malattie pi\u00f9 svariate: aneurismi (segno di Cardarelli), echinococco del fegato, neoformazione mediastinica, vagotomia e tumori della pleura. I segni clinici che portano il suo nome, altro non sono che il frutto del rigore scientifico con cui basava il suo ragionamento diagnostico nella semplice, pacata e ordinata osservazione del malato, mettendo a frutto quello che gli venne universalmente riconosciuto come il suo leggendario \u201cocchio clinico\u201d: leggeva sull'ammalato come in un libro aperto venendo considerato per questo, dall'insigne Augusto Murri, il pi\u00f9 grande clinico contemporaneo perch\u00e9 \"gli altri clinici dicono quello che hanno letto, mentre lui dice quello che ha visto\".\nSeguendo questo modus operandi, riesce a diagnosticare a Papa Leone XIII, unico tra i medici interpellati, un cancro alla pleura e a diagnosticare malattie gravissime in persone apparentemente sane.. \u00c8 inoltre noto che egli riuscisse a diagnosticare l'aneurisma dissecante dell'aorta facendo semplicemente pronunciare la lettera \u201ca\u201d al paziente.\nL'applicazione della sua abilit\u00e0 diagnostica, oltre che a procurargli invidia e dispute con i maggiori luminari della medicina in Europa, faceva spesso inneggiare il popolino al miracolo, alimentando cos\u00ec la sua fama, le leggende e gli aneddoti che inevitabilmente nascevano attorno alla sua figura. Infatti sono molte le storie verosimili che mettono in luce il suo gi\u00e0 citato occhio clinico; si dice che dei colleghi invidiosi, volendolo mettere alla prova, gli fecero visitare un loro complice che si fingeva malato. Cardarelli, dopo averlo visitato diagnostic\u00f2 al burlone, accompagnato dalle risate degli altri dottori che ormai avevano rivelato lo scherzo, una nefrite cronica. Il finto malato rifiut\u00f2 divertito le cure e mor\u00ec dopo pochi giorni.. Il prof. Di Nardo, un suo biografo, riferisce inoltre altri due aneddoti: quello di una diagnosi di tubercolosi fatta ad un cantante semplicemente ascoltandolo cantare durante un concerto e quello di un aneurisma dell'aorta intuito anch'esso semplicemente ascoltando il rauco grido di un pescivendolo che passava vicino alla sua carrozza.\nPubblic\u00f2 inoltre studi nei pi\u00f9 svariati campi della medicina. Tra i pi\u00f9 interessanti sono da ricordare quelli sugli aneurismi, sui tumori, sulle malattie funzionali e nervose del cuore e sulle pseudo leucemie dei bambini. Studi questi, che sebbene datati sono ancora utili al medico moderno.\nCarriera politica.\nL'attivit\u00e0 politica di Antonio Cardarelli si snoda in un lungo periodo di tempo in Parlamento (1880-1904), dapprima alla Camera dei deputati e in seguito al Senato del Regno, per un totale di sette legislature. Naturalmente non perse occasione di discutere in queste sedi, nel modo di ragionare che lo contraddistingueva, di problemi d'origine igienico-sanitaria, di questioni legate all'insegnamento universitario, soprattutto nell'Ateneo di Napoli, e di interventi vari a favore delle popolazioni molisane, ancora particolarmente arretrate, che egli rappresentava.\nTra i pi\u00f9 interessanti interventi pronunciati in Parlamento si ricorda la dura critica all'allora Ministro Guido Baccelli su come stesse sperperando i fondi destinati agli emergenti nosocomi, suggerendo, in alternativa ai costosi ricoveri, l'istituzione di strutture da lui chiamate \u201cPolicliniche\u201d che offrissero servizi molto simili agli odierni \u201cDay Hospital\u201d e Pronto Soccorso, che non costringessero qualsiasi paziente ad una lunga e onerosa degenza. In molte altre occasioni dimostr\u00f2 grande spessore e mirabile lungimiranza; sono da ricordare infatti, il discorso che chiedeva una maggiore viabilit\u00e0 nel Molise e la richiesta di abbassare il prezzo del sale, un alimento indispensabile per il suo enorme valore nutritivo, che deve essere alla portata di tutti. Conserv\u00f2 fino a poco prima di spegnersi il suo spiccato senso civico, quando scrisse preoccupato alle maggiori cariche istituzionali, chiedendo di porgere un occhio di riguardo alla sua terra natia, il Molise, unica regione del Regno a non avere ancora un Ospedale.\nCardarelli e Civitanova del Sannio.\nCardarelli \u00e8 stato un grande benefattore verso il suo paese d'origine, e ogni cittadino di Civitanova \u00e8 al corrente di tutto ci\u00f2 che di bene ha fatto per le sue terre. Il Grande Clinico, infatti, viene qui ricordato con targhe, monumenti e commemorazioni che rimangono ad imperitura memoria del suo operato. In particolare egli port\u00f2 per la prima volta l'illuminazione elettrica nella piccola cittadina Sannita finanziando la costruzione di una centrale idroelettrica sul fiume Trigno, fece costruire l'acquedotto e la rete fognaria, aiut\u00f2 la popolazione a scampare alla tremenda carestia che afflisse Civitanova nel 1879 e fece costruire l'attuale cimitero..\nLa gratitudine verso il grande scienziato dei Civitanovesi e di tutta la gente che ha aiutato, i cui discendenti tutt'oggi giungono sulla sua tomba anche da Napoli, Salerno e Paestum, \u00e8 ancora tangibile. Infatti non \u00e8 raro vedere visitatori portare davanti alla sua cripta tazzine di caff\u00e8, cicchetti di brandy e sigarette accese che il clinico occasionalmente amava concedersi."}
{"id": "475897", "revid": "262457", "url": "https://it.wikipedia.org/wiki?curid=475897", "title": "Kannon", "text": ""}
{"id": "475898", "revid": "339392", "url": "https://it.wikipedia.org/wiki?curid=475898", "title": "Kanzeon", "text": ""}
{"id": "475900", "revid": "3458188", "url": "https://it.wikipedia.org/wiki?curid=475900", "title": "EMI Records", "text": ""}
{"id": "475903", "revid": "767487", "url": "https://it.wikipedia.org/wiki?curid=475903", "title": "L'Enfant - Una storia d'amore", "text": "L'Enfant - Una storia d'amore (\"L'Enfant\") \u00e8 un film del 2005 scritto e diretto da Jean-Pierre e Luc Dardenne, vincitore della Palma d'oro come miglior film al 58\u00ba Festival di Cannes.\nTrama.\nSonia mette al mondo un figlio, ma Bruno, il suo compagno, lo vende di propria iniziativa ad una banda malavitosa nella convinzione di fare una scelta necessaria, dato che la giovane coppia non possiede i mezzi economici per allevare il bambino.\nDi fronte alla confessione di Bruno, Sonia ha un malore, viene condotta in ospedale e qui denuncia il compagno alla polizia. Nel frattempo Bruno recupera il bambino, ma i trafficanti lo avvertono che dovr\u00e0 restituire il doppio del denaro che aveva ricevuto, e lo malmenano per fargli capire che non scherzano.\nSonia viene dimessa dall'ospedale, ma torna a casa col bambino da sola, senza pi\u00f9 voler vedere Bruno, il quale cerca di procurarsi il denaro di cui ha bisogno rubando.\nFinito in carcere, Bruno riceve la visita di Sonia e insieme a lei scoppia in lacrime.\nLocation.\nIl film \u00e8 stato girato a Seraing, comune della periferia di Liegi, sulle rive della Mosa, dove i fratelli Dardenne sono cresciuti."}
{"id": "475904", "revid": "3458209", "url": "https://it.wikipedia.org/wiki?curid=475904", "title": "G.K. Chesterton", "text": ""}
{"id": "475905", "revid": "57342", "url": "https://it.wikipedia.org/wiki?curid=475905", "title": "Massimo Castri", "text": "Biografia.\nDebutta come attore nel 1967 al Piccolo Teatro di Milano nella messinscena di \"Unterdenlinden\" di Roberto Roversi diretta da Raffaele Majello.\nNel 1968/1970 entra a far parte della Comunit\u00e0 Teatrale dell'Emilia-Romagna dove lavora in spettacoli con la regia di Giancarlo Cobelli (del quale in seguito sar\u00e0 regista assistente) e Roberto Guicciardini.\nIn quel periodo partecipa ai film \"I cannibali\" di Liliana Cavani e \"Sotto il segno dello scorpione\" dei fratelli Taviani.\nNel 1971 consegue la laurea in lettere all'Universit\u00e0 di Genova con una tesi sul teatro politico, che venne poi pubblicata da Einaudi nel 1973.\nLa sua prima regia (\"I costruttori d'imperi\" di Boris Vian) risale al novembre 1972 nel Teatro Santa Chiara di Brescia. Nel 1973 scrive e mette in scena \"Fate tacere quell'uomo!\" (ricostruzione della vicenda di Arnaldo da Brescia).\nDal 1974 diventa stabilmente regista della Compagnia della Loggetta di Brescia, in seguito trasformata in Centro Teatrale Bresciano (CTB).\nNegli anni ottanta, con Emilia-Romagna Teatro, Castri realizza diverse regie di successo.\nNel 1990 avvia in Toscana la collaborazione con i giovani dell'Atelier della Costa Ovest per la realizzazione del \"Progetto Euripide\", offrendo nel medesimo giorno (29 giugno) due spettacoli diversi in luoghi diversi: \"Elettra\" a Campiglia Marittima e \"Oreste\" a Rosignano Marittimo.\nNel 1993 inizia la collaborazione con il Teatro Stabile dell'Umbria realizzando \"Elettra\" al Teatro Caio Melisso di Spoleto e \"Ifigenia in Tauride\" di Euripide. Nel 1994 diventa direttore artistico del Teatro Metastasio di Prato.\nNel 1999 dirige a Bruxelles una delle sessioni di lavoro del progetto \u00c9cole des Ma\u00eetres.\nNegli anni 2000 e 2001 dirige il Teatro Stabile di Torino.\nNel 2004 \u00e8 direttore del 36\u00ba \"Festival Internazionale del teatro\" organizzato dalla Biennale di Venezia.\nFirma due regie nel 2005: \"Il padre\" di August Strindberg e \"Spettri\" di Ibsen.\nNel 2008 vince il Premio Gassman con \"Cos\u00ec \u00e8 se vi pare\" di Luigi Pirandello.\nL'ultima regia \u00e8 del 2011, al Teatro Metastasio di Prato debutta con La cantatrice calva di Ionesco. Durante le prove l'aggravarsi della malattia lo costringe a casa. Determinante per l'andata in scena sar\u00e0 la collaborazione di Marco Plini.\nSi \u00e8 dedicato anche all'insegnamento presso la Scuola d'arte drammatica Paolo Grassi di Milano e presso l'Atelier della Costa Ovest in Toscana.\n\u00c8 morto nel 2013 nella sua casa di Firenze, dopo una lunga malattia, all'et\u00e0 di 69 anni."}
{"id": "475908", "revid": "3458220", "url": "https://it.wikipedia.org/wiki?curid=475908", "title": "Gilbert K. Chesterton", "text": ""}
{"id": "475914", "revid": "339392", "url": "https://it.wikipedia.org/wiki?curid=475914", "title": "George Herbert Wells", "text": ""}
{"id": "475915", "revid": "767487", "url": "https://it.wikipedia.org/wiki?curid=475915", "title": "Rosetta (film)", "text": "Rosetta \u00e8 un film del 1999 scritto e diretto da Jean-Pierre e Luc Dardenne, vincitore della Palma d'oro come miglior film al 52\u00ba Festival di Cannes, dove la protagonista \u00c9milie Dequenne ha ricevuto \"ex aequo\" il premio per la miglior interpretazione femminile.\nTrama.\nRosetta \u00e8 un'onesta e povera ragazza sedicenne che vive insieme alla madre alcolista in un misero accampamento di roulotte alla periferia di Liegi. La scena iniziale del film vede Rosetta, in preda alla furia per il suo licenziamento, combattere, urlare. La sua aspirazione sarebbe quella di vivere una vita \"normale\", lontana dall'abisso in cui vive con la madre che usa concedersi al gestore del campo per risparmiare i soldi dei servizi e spenderli per bere, ed elude ogni tentativo di aiuto ad uscirne. L'esistenza di Rosetta \u00e8 una continua lotta alla sopravvivenza, una dura reazione agli eventi sfavorevoli e infelici che le capitano: i licenziamenti immotivati, le ingiustizie subite, la povert\u00e0. La sua intenzione \u00e8 aiutare la madre ad uscire dalla dipendenza dall'alcool e sistemarsi; per entrambe queste ragioni rifiuta di lavorare in nero, non considerandolo un \"lavoro vero\".\nUn personaggio secondario \u00e8 Riquet, un ragazzo che ha appena sostituito una banconista al chiosco di cialde dove Rosetta usa servirsi quando si reca in citt\u00e0. Riquet usa impropriamente il bancone anche per la vendita di cialde proprie che prepara il giorno prima in casa e mostra subito interesse particolare per Rosetta, cos\u00ec la aiuta a trovare lavoro con il suo stesso titolare. Rosetta sembra aver raggiunto un minimo di equilibrio: ha un \"lavoro vero\" e concede la sua attenzione a Riquet nonostante si capisca che lei biasimi il suo comportamento disonesto.\nIl rapporto con Riquet si increspa quando Rosetta perde il lavoro dopo appena un giorno, sostituita dal figlio del titolare. Lei adesso vede in Riquet solo il suo aspetto disonesto, parte di quei comportamenti causa di tutti i suoi problemi come il suo ultimo licenziamento. Addirittura esita prima di intervenire in aiuto di Riquet mentre rischia di annegare in uno stagno fangoso presso il campo di roulotte. Disperata e irata, Rosetta fa la spia, nella speranza di poter prendere il posto di Riquet e cos\u00ec \u00e8. Gi\u00e0 al termine del suo primo giorno di lavoro durante il rientro al campo, Rosetta viene molestata da Riquet adirato per lo sgarbo subito. Il secondo giorno Riquet si piazza davanti al bancone per un po', poi si fa servire e se ne va.\nAl ritorno dal suo secondo giorno di lavoro al chiosco, Rosetta trova la madre stesa a terra fuori dalla roulotte, in un sonno profondo da sbronza. Dopo aver trascinato la madre all'interno della roulotte, corretta fino alla fine, Rosetta telefona al titolare avvisando che l'indomani non si sarebbe presentata al chiosco. Tornata alla roulotte dove si trova anche la madre, chiude porte e finestre, copre le fessure e apre i fornelli del gas senza accendere la fiamma, ma il gas si esaurisce dopo poco. Decisa Rosetta va a comprare una nuova bombola di gas che trascina con fatica. Intanto arriva Riquet che la circuisce con il motorino con fare minaccioso. Ad un tratto il peso della bombola si fa insopportabile e lei si ferma gettandosi a terra scoppiando in lacrime. Solo allora Riquet ferma il motorino e la raggiunge per aiutarla ad alzarsi."}
{"id": "475917", "revid": "1862310", "url": "https://it.wikipedia.org/wiki?curid=475917", "title": "Piano bisettore", "text": "In geometria descrittiva, il piano bisettore di un angolo diedro \u00e8 il piano che divide il diedro in due diedri uguali. In altri termini, \u00e8 il luogo dei punti equidistanti dai due semipiani che definiscono il diedro. Su ogni piano perpendicolare allo spigolo del diedro, le sezioni del diedro e del suo piano bisettore sono un angolo e la sua bisettrice.\nNelle proiezioni ortogonali (con il metodo di Monge) i punti aventi quota e aggetto uguali giacciono sul piano bisettore di due dei quattro diedri definiti dai piani principali di proiezione.\nL'asse di un cilindro circolare (o di un cono) tangente ai due semipiani di un angolo diedro giace sul piano bisettore dell'angolo diedro stesso. Questa propriet\u00e0 viene utilizzata in geometria descrittiva per rappresentare dei raccordi tangenziali tra i due semipiani tramite una superficie conica."}
{"id": "475918", "revid": "767487", "url": "https://it.wikipedia.org/wiki?curid=475918", "title": "Amber Inn", "text": "Gli Amber Inn sono stati un gruppo emocore statunitense attivo negli anni novanta in California.\nStoria del gruppo.\nNati nel 1994 (e sciolti nel 1998) dopo lo scioglimento dei Sinker, sono uno dei gruppi che ha definito il genere. Gli Amber Inn mostrano un ottimo equilibrio fra emozione ed energia, analogamente ad Indian Summer, la mescolanza delle intensit\u00e0, \"della quiete e del caos\", \u00e8 notevole. Dello stesso filone troviamo altri due gruppi che rispetto ad Amber Inn si sbilanciano gli uni, Ordination of Aaron, dal lato emo, gli altri, Portraits of Past, da quello pi\u00f9 hardcore. Attualmente il loro sound caratteristico \u00e8 ripreso da vari gruppi, fra cui The Third Memory e Wolves.\nContrariamente a quella dei Sinker e degli Indian Summer, tuttavia, la discografia degli Amber Inn non \u00e8 totalmente introvabile.\nDiscografia.\nAltre tracce compaiono su compilation varie (fra cui \"Heartattack 10\" su Ebullition e \"I Can't Live Without It\" su Mountain), e sono raccolte tutte in \"All The Roads Still Lead Home\"."}
{"id": "475920", "revid": "29727", "url": "https://it.wikipedia.org/wiki?curid=475920", "title": "Vitalba", "text": ""}
{"id": "475921", "revid": "126257", "url": "https://it.wikipedia.org/wiki?curid=475921", "title": "Campionati del mondo di atletica leggera 2001", "text": "I Campionati del mondo di atletica leggera 2001 (in inglese \"8th IAAF World Championships in Athletics\") sono stati l'8\u00aa edizione dei Campionati del mondo di atletica leggera. La competizione si \u00e8 svolta dal 3 al 12 agosto presso il Commonwealth Stadium di Edmonton, in Canada.\nPer la prima volta i campionati del mondo si sono tenuti in America del Nord."}
{"id": "475923", "revid": "320578", "url": "https://it.wikipedia.org/wiki?curid=475923", "title": "Asteroide Troiano", "text": ""}
{"id": "475931", "revid": "599013", "url": "https://it.wikipedia.org/wiki?curid=475931", "title": "Paul Waaktaar-Savoy", "text": "Biografia.\nPaul Waaktaar-Savoy \u00e8 il chitarrista del gruppo norvegese degli a-ha, di cui fa parte insieme a Magne Furuholmen (tastiere, chitarra) e Morten Harket (voce). Se Morten Harket \u00e8 l'inconfondibile, bellissima voce degli a-ha, Paul Waaktaar Savoy \u00e8 l'autore della maggior parte dei brani, riconosciuto infatti a livello internazionale come uno degli autori di pop music pi\u00f9 validi e brillanti degli ultimi decenni. Paul Waaktaar Savoy \u00e8 anche il chitarrista del gruppo dei Savoy, gruppo che ha fondato insieme alla moglie Lauren Savoy, dalla quale nel 1999 ha avuto un figlio, True August. I Savoy sono Paul Waaktaar-Savoy, Lauren Savoy, co-autori di tutti i brani della band, e il batterista norvegese, Frode Harald Unneland.\nPaul inizia la sua carriera molto presto, nel 1980, quando \u00e8 ancora un ragazzino, incidendo l'album \"Fakkeltog\" con i Bridges, gruppo fondato insieme a Magne Furuholmen, \u00d8ystein Jevanord e Viggo Bondi. L'album fu stampato in sole 1.000 copie e, a seguito del futuro successo con gli a-ha, \u00e8 ora divenuto pezzo da collezione fra gli estimatori. Dopo il ritiro degli a-ha come band a fine 2010 (avventura ripresa a partire dal 2015) ha iniziato a collaborare con altri artisti come Jimmy Gnecco con il quale, nel 2011, ha inciso sotto il nome di Weathervane l'omonimo brano inserito nella colonna sonora del film norvegese \"Headhunters - Il cacciatore di teste\" tratto dal romanzo \"Il cacciatore di teste\" di Jo Nesb\u00f8.\nProprio con la figlia di Jimmy Gnecco, Zoe, che d\u00e0 la voce a tutti i brani nel 2018 per Drabant music esce l'album di Waaktaar &amp; Zoe, World of trouble. Paul Waaktaar-Savoy \u00e8 inoltre autore e produttore di altri artisti, fra i quali Linnea Dale.. Paul ama a tal punto gli strumenti musicali da averne di ogni genere, poich\u00e9 secondo lui ogni strumento pu\u00f2 dare il suo contributo al successo di un brano. Vive tra New York, Los Angeles e Oslo."}
{"id": "475932", "revid": "11846544", "url": "https://it.wikipedia.org/wiki?curid=475932", "title": "Jakarta", "text": ""}
{"id": "475934", "revid": "767487", "url": "https://it.wikipedia.org/wiki?curid=475934", "title": "Destiny's Bride", "text": "Destiny's Bride (\"Partition\") \u00e8 un film epico del 2007 diretto da Vic Sarin, con Kristin Kreuk.\nTrama.\nIl film \u00e8 ambientato in India durante gli ultimi giorni dell'Impero britannico. La Kreuk copre il ruolo di Naseem, una ragazza di 17 anni che rimane traumatizzata dai drammatici eventi che hanno determinato la separazione dalla sua famiglia quando l'India \u00e8 stata divisa in due."}
{"id": "475935", "revid": "347132", "url": "https://it.wikipedia.org/wiki?curid=475935", "title": "Ovidio Capitani", "text": "Biografia.\n\u00c8 stato tra i maggiori studiosi italiani del Medioevo. Di grande notoriet\u00e0 internazionale, le sue ricerche hanno cambiato in particolare le interpretazioni del secolo XI, della riforma ecclesiastica e del papa Gregorio VII. Fu docente di Storia medievale presso l'Universit\u00e0 di Bologna dal 1967 e poi ordinario, formando varie generazioni di medievisti. All'attivit\u00e0 didattica e alle pubblicazioni un\u00ec l'impegno per l'organizzazione della ricerca in numerose istituzioni.\nPresidente e poi presidente onorario della Fondazione Centro italiano di studi sull'alto medioevo di Spoleto, presidente del Centro di studi sulla spiritualit\u00e0 medievale di Todi, consigliere dell'Istituto Storico Italiano per il Medioevo, socio corrispondente prima e poi socio ordinario nazionale dell'Accademia dei Lincei, fu inoltre redattore della rivista \"Studi medievali\".\nNel 1989 vinse il Premio Internazionale Citt\u00e0 di Ascoli Piceno.\nOpere.\nLe sue riflessioni sui risultati del lavoro storiografico caratterizzano una ricchissima bibliografia. Sono fra le sue opere maggiori:\nHa collaborato a varie opere dell'Istituto dell'Enciclopedia italiana Treccani, con contributi per il \"Dizionario biografico degli italiani\", per l\"Enciclopedia dei Papi\" e per l\"Enciclopedia Fridericiana\"."}
{"id": "475937", "revid": "8911", "url": "https://it.wikipedia.org/wiki?curid=475937", "title": "Nepote", "text": ""}
{"id": "475938", "revid": "2034231", "url": "https://it.wikipedia.org/wiki?curid=475938", "title": "La leggenda di Earthsea", "text": "La leggenda di Earthsea (\"Earthsea\") \u00e8 una miniserie televisiva canadese del 2004 diretta da Robert Lieberman. La serie, di ambientazione fantasy, \u00e8 tratta dai racconti di Ursula K. Le Guin.\nTrama.\nGed \u00e8 un giovane aspirante mago figlio di un fabbro. Salvato dal potente mago Ogion, diventa il suo apprendista, ma a causa della propria impazienza decide di trasferirsi nella scuola di magia dell'Arcimago. Durante una sfida con Jasper libera un Gebbeth, creatura malvagia che lo perseguiter\u00e0 per ucciderlo.\nProduzione.\nLa serie \u00e8 stata girata a Vancouver in Canada. La recensione di \"The Ultimate Encyclopedia of Fantasy\" ha stroncato duramente la trasposizione dei racconti della Le Guin, in quanto la miniserie stravolgerebbe le caratteristiche dei personaggi, stereotipandoli, e ne banalizzarebbe la trama. Anche il sito web Moria afferma che alcuni concetti su cui si basano i romanzi originari vengono rovesciati o trattati in modo poco accurato. La Le Guin stessa si \u00e8 espressa in merito al trattamento ricevuto dai suoi racconti e al suo rapporto con la produzione stessa della serie."}
{"id": "475945", "revid": "599013", "url": "https://it.wikipedia.org/wiki?curid=475945", "title": "Crateri di Tritone", "text": "Segue una lista dei crateri d'impatto presenti sulla superficie di Tritone. La nomenclatura di Tritone \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Tritone portano i nomi di divinit\u00e0 marine di varie culture e luoghi legati all'acqua, quali fontane, isole, geyser.\nTritone \u00e8 stato finora raggiunto unicamente dalla sonda Voyager II. I dati raccolti durante il fly-by non sono stati sufficienti a determinare le dimensioni delle caratteristiche superficiali per cui l'IAU censisce solamente le coordinate in attesa che ulteriori missioni forniscano dati pi\u00f9 precisi."}
{"id": "475946", "revid": "125818273", "url": "https://it.wikipedia.org/wiki?curid=475946", "title": "La vera storia di Biancaneve", "text": "La vera storia di Biancaneve (\"Snow White: The Fairest of Them All\") \u00e8 un film per la televisione del 2001 diretto da Caroline Thompson e basato sulla classica fiaba dei fratelli Grimm \"Biancaneve\". Tra gli interpreti figurano Miranda Richardson, Vincent Schiavelli, Tom Irwin e Kristin Kreuk, in seguito famosa per il ruolo di Lana Lang nella serie televisiva \"Smallville\", al suo debutto televisivo come protagonista.\nTrasmesso negli Stati Uniti il 17 marzo 2002 sulla rete ABC, all'interno del programma \"The Wonderful World of Disney\", in Italia \u00e8 andato in onda il 7 gennaio 2004 in tarda serata su Italia 1.\nTrama.\nJohn e Josephine desiderano molto avere una bambina. Quando finalmente nasce, decidono di chiamarla Biancaneve. Purtroppo, Josephine muore di parto e John rimane solo con Biancaneve, la sua figlia neonata.\nDurante l'inverno, John, mentre cerca del cibo per sfamare la figlia, versa una lacrima su un lago ghiacciato e libera un essere magico chiamato il Concessore dei Sogni, che per ringraziarlo gli chiede di esprimere tre desideri che lui esaudir\u00e0. John domanda del latte per la bambina, un regno e una regina come nuova moglie, non potendo resuscitare quella morta.\nI suoi desideri si avverano, ma John ignora che il Concessore abbia una sorella strega, Elspeth, che non attende altro che salire al trono: per esaudire l'ultimo desiderio di John, il Concessore tramuta Elspeth in una bellissima donna e le dona uno specchio magico con il quale potr\u00e0 tenere d'occhio chi vuole e con i suoi frammenti inganna John.\nSedici anni dopo, Elspeth \u00e8 sposata con John e non ha un buon rapporto con la sua figliastra Biancaneve, che \u00e8 diventata una bellissima principessa.\nOgni giorno, Elspeth si chiude in una stanza piena di specchi magici e chiede chi sia la pi\u00f9 bella del reame. Gli specchi l'hanno sempre rassicurata: \u00e8 lei la pi\u00f9 bella del reame. Ma un giorno, dopo l'arrivo di un principe, Alfred, che si innamora di Biancaneve, al posto dell'immagine di Elspeth negli specchi compare quella della sua figliastra Biancaneve; questo vuol dire che la pi\u00f9 bella del reame adesso \u00e8 lei. Furiosa ed invidiosa, Elspeth manda il cacciatore Hector a portare la sua figliastra Biancaneve nella foresta, ucciderla e portarle il cuore, e trasforma il principe Alfred in un orso. Ma Hector risparmia la vita della principessa Biancaneve e porta alla sua malvagia matrigna Elspeth il cuore di un cinghiale, che lei poi manger\u00e0 a cena. Sfortunatamente, Elspeth scopre l'inganno, uccide Hector, imprigiona John negli specchi e intende uccidere Biancaneve soffocandola con un nastro stregato.\nLa principessa Biancaneve viene salvata da sette buffi nanetti, che si chiamano come i giorni della settimana e hanno il potere di trasformarsi in un arcobaleno per spostarsi da un luogo all'altro, ma solo se sono tutti insieme. Il nano pi\u00f9 anziano, Domenica, color viola \u00e8 vittima di una vecchia magia di Elspeth: una volta trasformato in un nano da giardino, riusc\u00ec a liberarsi ma solo per met\u00e0, rimanendo con il lato sinistro paralizzato.\nI sette nanetti si prendono cura di Biancaneve nella loro casetta nascosta tra le foglie, tranne Mercoled\u00ec, il nano pi\u00f9 alto e di colore giallo che tratta la principessa Biancaneve con diffidenza, anche se lei \u00e8 buona anche con lui.\nIntanto, Elspeth, dopo aver localizzato la casetta dei nani, prepara una mela per met\u00e0 avvelenata e si trasforma in Josephine, la deceduta madre di Biancaneve, davanti agli occhi di John, con lo specchio magico che le aveva dato suo fratello.\nDopo aver costretto Luned\u00ec, il nano di colore rosso (che poi trasformer\u00e0 anch'egli in un nanetto da giardino) a farle trovare la casetta dei nani, Elspeth riesce a far mangiare la mela a Biancaneve, uccidendola.\nMa quando Elspeth ritocca lo specchio per riottenere il suo bellissimo aspetto, riprende quello vero da una vecchia strega, ma ancor pi\u00f9 brutto di prima: \u00e8 il castigo che il fratello Concessore le ha dato per aver ucciso una creatura umana che non le aveva fatto niente di male.\nI nani, non essendo riusciti a salvare Biancaneve, la chiudono in una bara di ghiaccio e le lasciano vicino la statuetta di Luned\u00ec.\nBiancaneve ricever\u00e0 il bacio d'amore da un orso, che si riveler\u00e0 essere proprio Alfred, il principe di cui si era innamorata tempo addietro e che era stato trasformato in un orso da Elspeth, per poi essere imprigionato in una palla di vetro. Anche Luned\u00ec e Domenica torneranno normali, gli specchi magici si romperanno, liberando cos\u00ec John, ed Elspeth verr\u00e0 uccisa da tutti gli altri nanetti che aveva trasformato in statuette. Il Concessore, come Biancaneve e il suo principe, se ne andr\u00e0 per la sua strada, mentre i nanetti progettano di andare dalla Bella Addormentata."}
{"id": "475949", "revid": "125429522", "url": "https://it.wikipedia.org/wiki?curid=475949", "title": "Paolo Capodacqua", "text": "Laureato al D.A.M.S. di Bologna \u00e8 autore, a partire dal 1992, di musiche per bambini, in alcuni casi tratte dalle opere di Gianni Rodari, ha collaborato con diversi artisti: Gianni D'Elia, Angelo Ferracuti, Ugo Riccarelli, David Riondino, Jarmila O\u010dkayov\u00e1, Stefano Tassinari e Marco , ma soprattutto Claudio Lolli, con il quale \u00e8 stato diverse volte in tour in giro per l'Italia.\nLa sua notoriet\u00e0, tuttavia, \u00e8 dovuta principalmente alle sue canzoni per bambini, che hanno attirato l'attenzione di recensori e critici, hanno ispirato tesi di laurea e gli hanno valso alcuni premi, fra i quali quello del consiglio comunale di Lesina (1998) e il sigillo di Abano (settembre 2001). Dal disco con le canzoni tratte dalle opere di Rodari, \"La torta in cielo\", \u00e8 stato realizzato anche uno spettacolo itinerante.\nNel 1999 ha realizzato \"La Cantata delle bugie con le ali\", un recital tratto dal film di Charlie Chaplin \"Il Pellegrino\".\n\u00c8 stato autore delle musiche del programma radiofonico svizzero \"Lilliput\".\nIl 28 ottobre 2017 ha ricevuto il Premio Civilia alla Canzone d'Autore, conferito dall'Associazione \"Civilia - Cultura, parole e musica\" di Lecce."}
{"id": "475950", "revid": "287204", "url": "https://it.wikipedia.org/wiki?curid=475950", "title": "Edgemont", "text": "Edgemont \u00e8 una serie televisiva canadese andata in onda sulla CBC dal 4 gennaio 2001 al 21 luglio 2005.\nIn Italia \u00e8 andata in onda su All Music dal 2007 al 2009.\nLa serie narra le vicende di un gruppo di adolescenti di Edgemont, una localit\u00e0 a Vancouver, in Canada.\nAccoglienza.\nDopo il repentino successo in Canada, la serie \u00e8 stata poi trasmessa sul canale televisivo per ragazzi \"Fox Family Channel\" (diventato poi ABC Family), negli Stati Uniti; \u00e8 poi stata trasmessa anche in Francia, dove \u00e8 diventata molto popolare ed ha battuto negli ascolti \"Friends\"."}
{"id": "475952", "revid": "767487", "url": "https://it.wikipedia.org/wiki?curid=475952", "title": "Orchid (gruppo musicale 1997)", "text": "Gli Orchid sono una band screamo fondata nel 1997, ad Amherst, Massachusetts e scioltasi nel 2002.\nFormazione.\nLa formazione della band ha avuto una leggera variazione ad agosto 1999, periodo in cui Brad, primo bassista, lascia il posto a Geoff, ma, chi durante l'attivit\u00e0 negli Orchid, chi dopo, i vari membri della band hanno formato tantissimi side-projects. Jayson, Geoff e Jeff insieme formarono i Panthers, mentre Will e Brad (il primo bassista) formarono i Bucket Full Of Teeth, membro fondatore dei quali fu anche Greg Drudy, batterista dei Saetia, altro gruppo fondamentale del filone screamo underground. Brad comparir\u00e0 anche come chitarrista dei Wolves, e, dopo il loro scioglimento, dei Transistor Transistor, ancora attivi, mentre Will former\u00e0 gli Ampere.\nWill \u00e8 il proprietario dell'etichetta \"Clean Plate Records\", che ha pubblicato tutti gli album dei Bucket Full Of Teeth e la raccolta \"Totality\" degli Orchid.\nDiscografia.\nEP, split e demo.\nGli Orchid vantano apparizioni in varie compilation, fra cui \"Falafel Grind; 32 Bands Proving That Cripple Bastards Suck\" su \"Obscene\", CD tributo ai Cripple Bastards. Inoltre, come gi\u00e0 detto, vi \u00e8 una raccolta, \"Totality\", su CD su \"Clean Plate\", che contiene tutte le tracce apparse nei vari split e nelle compilation (inclusa un'altra versione di \"Weekend At The Fire Academy\", gi\u00e0 in \"Chaos Is Me\")"}
{"id": "475959", "revid": "1543377", "url": "https://it.wikipedia.org/wiki?curid=475959", "title": "Nazionale di calcio di Vanuatu", "text": "La nazionale di calcio di Vanuatu \u00e8 la rappresentativa calcistica nazionale di Vanuatu ed \u00e8 posta sotto l'egida della Federazione calcistica di Vanuatu. Un tempo era conosciuta come \"nazionale di calcio delle Nuove Ebridi\" prima che le Nuove Ebridi diventassero Repubblica di Vanuatu nel 1980.\nFin\u00ec al quarto posto della Coppa d'Oceania nel 1973, nel 2000 e nel 2002. Nell'edizione del 2004, Vanuatu sconfisse la 4-2, facendo perdere a quest'ultima la finale della Coppa OFC e, di conseguenza, la possibilit\u00e0 di qualificarsi ai Mondiali di calcio del 2006. Tra i suoi calciatori celebri vi \u00e8 Roger Joe.\nAttualmente occupa la 164\u00aa posizione nel ranking mondiale FIFA."}
{"id": "475961", "revid": "919135", "url": "https://it.wikipedia.org/wiki?curid=475961", "title": "Gruppo simmetrico", "text": "In matematica, il gruppo simmetrico di un insieme \u00e8 il gruppo formato dall'insieme delle permutazioni dei suoi elementi, cio\u00e8 dall'insieme delle funzioni biiettive di tale insieme in se stesso, munito dell'operazione binaria di composizione di funzioni. Tutti i gruppi simmetrici di insiemi aventi la stessa cardinalit\u00e0 sono isomorfi. Tra i gruppi simmetrici di un dato numero finito \"n\" di oggetti in genere si preferisce considerare quello costituito dalle permutazioni degli interi 1, 2, ..., \"n\" e denotarlo con \"Sn\". Questa successione di gruppi \u00e8 studiata molto approfonditamente e gioca un ruolo di primaria importanza per lo studio delle simmetrie. \u00c8 facile provare che il gruppo S\"n\" ha ordine \"n\"! (si veda la voce permutazione) e che non \u00e8 abeliano per \"n\" &gt; 2.\nStruttura di S\"n\".\nTra gli elementi di S\"n\" notevole importanza hanno i \"k\"-cicli (con \"k\" \u2264 \"n\"), ossia gli elementi di S\"n\" che hanno ordine \"k\" e che hanno esattamente \"n-k\" punti fissi. Per ogni \"k\" = 1, 2, ..., \"n\" si pu\u00f2 dimostrare che il numero dei \"k\"-cicli \u00e8 formula_1 e dunque, in particolare, che il numero dei \"2\"-cicli \u00e8 esattamente formula_2: queste ultime permutazioni sono dette anche \"trasposizioni\" o \"scambi\". Diciamo che due cicli sono disgiunti se i punti di un ciclo che non sono fissi sono fissi per l'altro ciclo.\n\u00c8 facile dimostrare che ogni elemento di S\"n\" si pu\u00f2 scrivere come prodotto di cicli mutuamente disgiunti. Inoltre ogni ciclo si pu\u00f2 decomporre anche come prodotto di trasposizioni (nella gran parte dei casi non disgiunte). Sebbene la scomposizione di un elemento di S\"n\" in trasposizioni non sia unica, l'applicazione di S\"n\" nel gruppo costituito da {+1,-1} munito dell'ordinario prodotto che manda un elemento in 1 se \u00e8 ottenibile come prodotto di un numero pari di trasposizioni e in -1 se \u00e8 ottenibile come prodotto di un numero dispari di trasposizioni \u00e8 ben definita ed \u00e8 un omomorfismo di gruppi. Le permutazioni la cui immagine \u00e8 1 si dicono \"permutazioni pari\", \"dispari\" le altre.\nIl nucleo di tale omomorfismo (o equivalentemente l'insieme delle permutazioni pari) \u00e8 detto gruppo alterno (o \"alternante\") e si indica con A\"n\". Tale sottogruppo, avendo indice 2 su S\"n\", ha formula_3 elementi ed \u00e8 normale su S\"n\". Si pu\u00f2 dimostrare che il gruppo S\"n\" \u00e8 isomorfo al prodotto semidiretto di A\"n\" con il sottogruppo generato da una qualsiasi trasposizione.\nSi pu\u00f2 dimostrare che per \"n\" \u2265 5 A\"n\" \u00e8 un gruppo semplice non abeliano. Un'immediata conseguenza di ci\u00f2 \u00e8 che A\"n\" non \u00e8 risolubile e dunque, dato che un sottogruppo di un gruppo risolubile \u00e8 risolubile, neanche S\"n\" per \"n\" \u2265 5 pu\u00f2 essere risolubile (\u00e8 facile invece mostrare che S\"n\" \u00e8 risolubile per \"n\" \u2264 4).\nClassi di coniugio.\nLe classi di coniugio di S\"n\" corrispondono alle decomposizioni in cicli disgiunti; in altre parole, due elementi di S\"n\" sono coniugati se e solo se le loro decomposizioni in cicli disgiunti consistono dello stesso numero di cicli della stessa lunghezza. Per esempio, tutti i prodotti di due 2-cicli e un 3-ciclo disgiunti sono coniugati, mentre un elemento che si ottiene come prodotto di un 2-ciclo e un 3-ciclo disgiunti non \u00e8 mai coniugato a un elemento che si ottiene come prodotto di due 2-cicli disgiunti.\nOmomorfismi con altri gruppi.\nI gruppi simmetrici formula_4, per formula_5, sono esempi di gruppi di Coxeter ed esempi di gruppi di riflessioni. Possono essere realizzati come gruppi di riflessioni rispetto agli iperpiani formula_6. Inoltre\nIl gruppo formula_4 si pu\u00f2 realizzare come gruppo quoziente del gruppi delle trecce formula_8.\nUno dei motivi per cui sono particolarmente importanti i gruppi simmetrici \u00e8 dato dal teorema di Cayley che afferma che ogni gruppo finito formula_9 di ordine formula_10 \u00e8 isomorfo a un sottogruppo di formula_4.\nEsempi.\nIl gruppo S2 \u00e8 isomorfo al gruppo ciclico con due elementi, mentre A2 \u00e8 il gruppo composto dalla sola identit\u00e0.\nIl gruppo S3 \u00e8 isomorfo al gruppo diedrale di ordine 6, cio\u00e8 il gruppo delle riflessioni e delle rotazioni simmetriche di un triangolo equilatero, dato che queste simmetrie permutano i 3 vertici del triangolo. I 2-cicli corrispondono alle riflessioni mentre i cicli di lunghezza 3 alle rotazioni. Tale isomorfismo manda A3 nel gruppo delle rotazioni del triangolo: dato che hanno 3 elementi, entrambi sono isomorfi al gruppo ciclico di 3 elementi.\nIl gruppo S4 \u00e8 isomorfo al gruppo formato dalle rotazioni proprie del cubo. In questo caso, gli oggetti permutati sono le quattro diagonali del cubo."}
{"id": "475964", "revid": "69487", "url": "https://it.wikipedia.org/wiki?curid=475964", "title": "Malmsteen", "text": ""}
{"id": "475965", "revid": "7077", "url": "https://it.wikipedia.org/wiki?curid=475965", "title": "Valuta Confederata", "text": ""}
{"id": "475974", "revid": "339392", "url": "https://it.wikipedia.org/wiki?curid=475974", "title": "Luc Dardenne", "text": ""}
{"id": "475976", "revid": "1534511", "url": "https://it.wikipedia.org/wiki?curid=475976", "title": "Insieme di generatori", "text": "In algebra lineare, un insieme di generatori (o sistema di generatori) \u00e8 un sottoinsieme di un insieme dotato di struttura algebrica tale che tutti gli elementi dell'insieme possono essere ottenuti dagli elementi del sottoinsieme, tramite combinazioni di operazioni definite sull'insieme.\nPi\u00f9 in generale, se formula_1 \u00e8 un sottoinsieme di formula_2, l'insieme formula_3 generato da formula_1 \u00e8 il pi\u00f9 piccolo sottoinsieme di formula_2 chiuso rispetto alle operazioni definite su formula_2 contenente formula_1\nNei casi pi\u00f9 frequenti, formula_2 \u00e8 un gruppo, un anello o uno spazio vettoriale.\nSolitamente, le strutture che ammettono un numero finito di generatori sono una classe pi\u00f9 facile da studiare: si ottengono cos\u00ec i gruppi finitamente generati e gli spazi vettoriali di dimensione finita.\nGruppi.\nSia formula_9 un gruppo e formula_1 un sottoinsieme di formula_9. Il sottogruppo formula_12 generato da formula_1 \u00e8 il pi\u00f9 piccolo sottogruppo di formula_9 che contiene formula_15. Se formula_15 \u00e8 l'insieme vuoto, formula_12 \u00e8 dunque il sottogruppo banale formula_18. Se formula_15 non \u00e8 vuoto, allora formula_12 consiste di tutti gli elementi che possono essere espressi come prodotto di elementi di formula_1 e dei loro inversi.\nGruppo ciclico.\nQuando formula_22 ha un solo elemento formula_23, allora si abbrevia formula_24. In questo caso formula_25 \u00e8 il sottogruppo ciclico formato da tutte le potenze di formula_23.\nIn generale, un gruppo ciclico \u00e8 un gruppo che pu\u00f2 essere generato da un solo elemento.\nGruppo finitamente generato.\nUn gruppo \u00e8 \"finitamente generato\" se ha un insieme finito di generatori. Elenchiamo alcuni esempi e propriet\u00e0 dei gruppi finitamente generati.\nAnelli.\nSia formula_27 un anello e formula_15 un suo sottoinsieme. Il sottoanello formula_12 generato da formula_15 \u00e8 il pi\u00f9 piccolo sottoanello di formula_27 che contiene gli elementi di formula_15. Esso \u00e8 costituito da tutte le combinazioni di somme e prodotti degli elementi di formula_15 e dei loro opposti.\nSpazi vettoriali.\nSia formula_34 uno spazio vettoriale definito su un campo formula_35. Un insieme di generatori formula_36 dello spazio vettoriale formula_37 \u00e8 un insieme di vettori di formula_38 tali che \"ogni\" vettore di formula_37 \u00e8 una combinazione lineare di un numero finito di elementi di formula_36. In termini pi\u00f9 formali: sia formula_41 un insieme di indici, un insieme di generatori formula_42 di formula_34 \u00e8 un insieme di vettori siffatto:\nLa definizione fornita tiene conto del caso pi\u00f9 generale, ossia quello in cui un insieme di generatori possa essere costituito da un numero infinito di elementi. Nel caso in cui l'insieme di generatori formula_36 sia costituito da un numero finito di elementi, la definizione \u00e8 equivalente alla seguente:\nSi possono immediatamente dedurre alcune propriet\u00e0:\nUna definizione equivalente pu\u00f2 essere fornita facendo uso, come segue, dell'operatore formula_50 (copertura lineare). Un insieme di vettori formula_51 \u00e8 un insieme di generatori per lo spazio vettoriale formula_37 se e solo se formula_53. In particolare, un insieme finito di vettori formula_54 \u00e8 un insieme di generatori per lo spazio vettoriale formula_37 se e solo se formula_56."}
{"id": "475977", "revid": "339392", "url": "https://it.wikipedia.org/wiki?curid=475977", "title": "Jean-Pierre Dardenne", "text": ""}
{"id": "475985", "revid": "729019", "url": "https://it.wikipedia.org/wiki?curid=475985", "title": "Glossite", "text": "Glossite \u00e8 il termine medico per indicare l'infiammazione acuta o cronica della lingua. Di solito \u00e8 caratterizzata da una variazione del colore della lingua stessa, da bruciore, desquamazione e da ispessimento o atrofia. Una forma particolare \u00e8 la glossite atrofica di Hunter, patognomonica dell'anemia perniciosa, caratterizzata da lingua liscia, lucida, rossa e senza papille.\nEziologia.\nL'infiammazione pu\u00f2 essere determinata da vari fattori quali: fumo, alcool, cibi particolarmente conditi e caldi, carenze vitaminiche (tra cui la carenza di acido folico e riboflavina), patologie epatiche, farmaci, infezioni virali o batteriche.\nAnche i denti eccessivamente appuntiti, sbeccati o con margini taglienti e la presenza di protesi malferme possono causare una glossite soventemente localizzata.\nTra le cause sistemiche vi sono le malattie dermatologiche e quelle infettive (sifilide, scarlattina).\n\u00c8 frequente nell'anziano sottoposto a terapia antibiotica prolungata. Gli antibiotici deprimono il microbiota umano residente (microbiota saprofita) che produce per fermentazione acido folico a partire da substrati presenti negli alimenti. Si ha primariamente disepitelizzazione della lingua e quindi glossite.\nClinica.\nLa superficie della lingua si presenta arrossata e liscia (assottigliamento del rivestimento epiteliale fino alla scomparsa completa). \u00c8 presente dolore urente soprattutto in seguito al contatto con cibi molto caldi, freddi, piccanti o acidi.\nIl paziente ha difficolt\u00e0 nel masticare e deglutire e spesso anche nel parlare."}
{"id": "475988", "revid": "1404372", "url": "https://it.wikipedia.org/wiki?curid=475988", "title": "Republic F-84 Thunderjet", "text": "Il Republic F-84 Thunderjet era un cacciabombardiere monomotore a getto ad ala dritta prodotto dall'azienda statunitense Republic Aviation Corporation dalla met\u00e0 degli anni quaranta.\nConsiderato uno dei pi\u00f9 importanti cacciabombardieri del secondo dopoguerra progettati negli Stati Uniti d'America, venne utilizzato in patria dall'United States Air Force ed esportato in numerose nazioni straniere tra cui l'Italia.\nIl progetto originale venne sviluppato in diverse varianti; due di queste, oggetto di sostanziali modifiche tecniche, ricevettero una nuova designazione: l'F-84F Thunderstreak ed il fotoricognitore RF-84F Thunderflash.\nStoria del progetto.\nNel 1944 la Republic Aviation Company inizi\u00f2 a lavorare ad una versione a reazione del proprio cacciabombardiere Republic P-47 Thunderbolt, nel tentativo di realizzare con rapidit\u00e0 un'arma che potesse affiancare l'affidabilit\u00e0 di un progetto collaudato alla novit\u00e0 del motore a getto.\nDurante le progettazione per\u00f2 ci si accorse che quest'idea avrebbe prodotto un risultato insoddisfacente (come, analogamente, avvenne per la versione a getto del North American P-51 Mustang); per questa ragione e sulla base dell'andamento del conflitto, la Republic ottenne il consenso allo sviluppo di un progetto completamente nuovo.\nLa nuova creatura di Alexander Kartveli, ingegnere di origine russa, era disegnata intorno al turbogetto General Electric TG-180 (motore a getto a compressore assiale divenuto in un secondo tempo Allison J35) e si caratterizzava per la semplicit\u00e0 delle linee: la presa d'aria era frontale (il condotto veniva sdoppiato per far scorrere il flusso d'aria sui fianchi dell'abitacolo), le ali erano dritte, a pianta quasi rettangolare ed il carrello d'atterraggio era di tipo triciclo anteriore.\nVennero ordinati tre prototipi, dei quali solamente due vennero effettivamente realizzati; il primo di questi (trasportato presso la Edwards Air Force Base da un Boeing C-97 nel dicembre del 1945) effettu\u00f2 il primo volo il 28 febbraio 1946.\nIl secondo prototipo stabil\u00ec nell'estate del 1946 un nuovo primato di velocit\u00e0 in volo livellato: 611 mph, .\nDopo i prototipi (denominati XP-84), venne iniziata la costruzione delle macchine di pre-serie: era prevista la realizzazione di 25 unit\u00e0 che incorporavano alcune modifiche strutturali (la pi\u00f9 vistosa riguardava l'installazione di serbatoi di carburante alle estremit\u00e0 alari) e sulle quali venne installato l'armamento di sei mitragliatrici (quattro nel cono di prua e due annegate nello spessore alare, in corrispondenza della radice). Il lotto di pre-serie venne tuttavia ridotto a 16 esemplari, dopodich\u00e9 si pass\u00f2 alla produzione delle macchine della prima versione definitiva (denominata P-84B).\nL'ordine iniziale consisteva in 500 velivoli (ribattezzati, dal giugno del 1948 F-84B) ma, tra il 1947 e il 1948, ne furono consegnati solo 226; gli esemplari successivi vennero prodotti nella versione F-84C (dotata di impianti elettrico ed idraulico migliorati, maggiore capienza dei serbatoi e motore con condotto di scarico accorciato).\nLe modifiche alla struttura erano una costante nello sviluppo del Thunderjet e cos\u00ec anche la versione F-84C pass\u00f2 da una commessa iniziale di 409 macchine ad una realizzazione effettiva di 191 velivoli, per poi essere sostituita dalla F-84D equipaggiata con la versione 17D dell'Allison J35, irrobustita negli alettoni e dotata di un sistema semplificato per la ritrazione del carrello d'atterraggio.\nNuove modifiche, per l'ennesima volta, non si fecero attendere e dopo il completamento del 154\u00a0\u00b0F-84D, la struttura del velivolo venne ulteriormente rivista con la nuova versione F-84E: la lunghezza della fusoliera venne incrementata di 30 cm (consentendo di ampliare le dimensioni della cabina di pilotaggio e di incrementare le dimensioni dei serbatoi di carburante) e vennero introdotti due piloni subalari in grado di accogliere carichi offensivi o, a seconda delle necessit\u00e0, serbatoi ausiliari di carburante.\nDi considerevole importanza fu la predisposizione per l'installazione di razzi JATO (acronimo di Jet-fuel Assisted Take Off); si intendeva, con la spinta aggiuntiva fornita dai razzi, porre rimedio ad una caratteristica che aveva costantemente assillato i Thunderjet fin dalle prime versioni: la necessit\u00e0 di una lunghissima corsa per il decollo che, con l'aumento del peso dei velivoli delle versioni pi\u00f9 recenti, aveva prodotto una casistica di decolli abortiti numericamente preoccupante.\nGli sviluppi successivi procedettero parallelamente: la versione F-84F avrebbe adottato l'ala a freccia, dando vita (come detto) ad un velivolo decisamente diverso (il cui nome venne per altro cambiato in Thunderstreak, pur mantenendo la sigla F-84), mentre l'F-84G avrebbe mantenuto l'ala dritta (nonch\u00e9 il nome) delle precedenti versioni e, con le sue 3\u00a0025 unit\u00e0, sarebbe diventata la versione prodotta nel maggior numero di esemplari.\nL'F-84G era equipaggiato con un motore Allison J35 (nella versione A-29) di maggior potenza, aveva il tettuccio della cabina di pilotaggio di conformazione modificata rispetto ai precedenti, era dotato di sonda per il rifornimento in volo (posizionata nella semiala sinistra) ed era dotato di pilota automatico in previsioni di missioni a lungo raggio.\nL'ultimo sviluppo del progetto riguard\u00f2 una versione da ricognizione fotografica dell'F-84F, caratterizzata dallo spostamento delle prese d'aria per il motore nelle radici alari poich\u00e9 il cono di prua ospitava gli apparati fotografici. Anche in questo caso le modifiche apportate diedero vita ad un velivolo decisamente diverso che pur mantenendo la sigla (RF-84F) correlata al progetto originario, venne ribattezzato con il nome di Thunderflash.\nTecnica.\nStruttura.\nIl Thunderjet era una macchina piuttosto convenzionale ma dalla struttura molto robusta. La fusoliera incorporava il motore, disposto a sbalzo ed installato subito dietro il longherone posteriore dell'ala; in questo modo era sufficiente smontare il tronco posteriore della fusoliera per provvedere con facilit\u00e0 alla manutenzione. Il cono di prua era tronco ed aperto anteriormente fungendo da presa d'aria per il motore; il condotto di aspirazione si sdoppiava all'altezza della cabina di pilotaggio, scorrendo ai lati, ed arrivava al motore. Il condotto di scarico era disposto nel terminale di coda, sotto gli impennaggi.\nL'ala era rettilinea, con leggera rastrematura verso le estremit\u00e0, e terminava con un serbatoio di carburante in ogni semiala. Anche gli impennaggi erano rettilinei, caratterizzati da un diedro di 5\u00b0 nei piani orizzontali.\nIl carrello era di tipo triciclo anteriore; risultava insolitamente alto per assicurare che la coda non toccasse il terreno nelle manovre di decollo ed atterraggio.\nMotore.\nTutte le versioni del Thunderjet erano equipaggiate con il turbogetto Allison J35. Questo propulsore, originariamente sviluppato dalla General Electric con la denominazione TG-180. Fu il primo turbogetto a compressore assiale realizzato negli Stati Uniti d'America. La spinta sviluppata dal motore pass\u00f2 dai 17,8 kN della versione J35-15C (installata sull'F-84B) ai 24,9\u00a0kN della J35-A-29 (installata sull'F-84G).\nArmamento.\nL'armamento del Thunderjet era costituito da 6 mitragliatrici Browning M3 da 12,7\u00a0mm, di cui 4 disposte nel cono di prua e 2 alloggiate alle radici delle semiali.\nI carichi di caduta erano agganciati sotto le semiali e potevano essere costituiti da razzi oppure bombe tradizionali; nella versione F-84G, il Thunderjet fu il primo velivolo monoposto dell'USAF equipaggiato con una bomba nucleare. Nello specifico la bomba era la Mark 7 Thor che veniva lanciata con il sistema del bombardamento in cabrata, con l'ausilio di sistemi LABS (\"low-altitude bombing system\").\nImpiego operativo.\nI primi esemplari di P-84B giunsero ai reparti nell'autunno del 1947 e nel mese di dicembre divenne operativo il 14th Fighter Group, di base presso la Columbus Air Force Base.\nAl Thunderjet furono presto imposte limitazioni operative riguardanti la velocit\u00e0 massima: questa infatti non doveva superare Mach 0,82 in quanto il velivolo (in regime transonico) tendeva a sollevare violentemente il muso, tanto che si registrarono anche casi di danni strutturali.\nLa versione F-84D fu la prima a vedere l'impiego operativo in combattimento, durante la guerra di Corea: nel ruolo di intercettore, il confronto diretto con il MiG-15 era proibitivo, stanti le caratteristiche del jet sovietico che lo rendevano estremamente adatto al combattimento manovrato su brevi distanze. Impiegato in missioni di attacco mise in luce robustezza, capacit\u00e0 di trasportare carichi offensivi e stabilit\u00e0 in volo, venendo apprezzato come valida piattaforma di tiro. Nel corso del conflitto i Thunderjet compirono oltre 86\u00a0000 missioni, sganciando pi\u00f9 di 50\u00a0000 t di bombe subendo, nel medesimo tempo, solamente 153 abbattimenti in combattimento. In Corea l'F-84 fu il primo caccia dell'USAF ad utilizzare il rifornimento in volo.\nAlcuni esemplari di Thunderjet vennero impiegati nella sperimentazione dei progetti Tom-Tom e FICON relativi all'impiego di caccia parassita, da destinare alla scorta ai bombardieri.\nIl Thunderjet venne esportato in molti paesi stranieri, in particolare alle forze armate dei paesi aderenti alla NATO nell'ambito del Mutual Defense Assistance Program, tra cui l'Aeronautica Militare che ne impieg\u00f2 254 a partire dal 1952. Venne impiegato in combattimento, a partire dai primi anni sessanta, dalla For\u00e7a A\u00e9rea Portuguesa nel corso dei conflitti svoltisi nei territori delle colonie (la cosiddetta guerra coloniale portoghese).\nEsemplari attualmente esistenti.\nGrazie anche alla diffusione degli F-84 nelle sue diverse versioni, sono ancora molti gli esemplari conservati ed esposti nei vari musei aeronautici.A Vigna di Valle (RM) nel marzo 2009 sono stati consegnati al Museo storico dell'Aeronautica Militare di Vigna di Valle due F-84 restaurati dall'AMI, un F-84G con la livrea e le insegne della pattuglia acrobatica Tigri Bianche della 51\u00aa Aerobrigata di base ad Istrana (TV)&lt;ref name=\"Air Press 09/11\"&gt;Air Press 09/11.&lt;/ref&gt; ed un F-84F con la livrea e le insegne del 156\u00ba Gruppo del 36\u00ba Stormo basato presso l'aeroporto di Gioia del Colle (BA).&lt;ref name=\"Air Press 09/12\"&gt;Air Press 09/12.&lt;/ref&gt;"}
{"id": "475989", "revid": "1793900", "url": "https://it.wikipedia.org/wiki?curid=475989", "title": "Lincoln Tunnel", "text": "Il Lincoln Tunnel \u00e8 una galleria lunga 2.4\u00a0km (1.5 miglia) che collega la citt\u00e0 di Weehawken, nello stato del New Jersey, con Manhattan (New York City).\nStoria.\nLa galleria fu progettata da Ole Singstad, secondo un modello a due condotte divise per senso di marcia. La sua costruzione cominci\u00f2 nel 1934, e la prima galleria apr\u00ec nel 1937, per un costo di costruzione di 80 milioni di dollari. Il primo a percorrere la galleria fu Omero C. Catan, un rappresentante e venditore di Manhattan, dopo trenta ore di coda all'ingresso. Il passaggio costava cinquanta centesimi.\nIl secondo condotto fu aggiunto nel 1945. La proposta di un terzo condotto venne avanzata dalla Port Authority di Manhattan, ma non ottenne inizialmente l'approvazione delle autorit\u00e0 cittadine di New York. L'amministrazione cittadina richiedeva alla Port Authority di contribuire alle spese per il riassetto delle strade necessario a gestire il traffico addizionale. Dopo aver trovato un compromesso, il terzo condotto venne aperto nel maggio 1957.\nPrestazioni.\nLe tre gallerie contengono sei corsie in tutto: durante l'ora di punta mattutina una corsia, chiamata \"XBL\" \u00e8 riservata agli autobus. Dalla parte del New Jersey, la strada di avvicinamento si avvicina a spirale verso i caselli: per questo viene chiamata \"l'elica\" o \"il cavatappi\".\nLa galleria pu\u00f2 far transitare circa 120.000 veicoli al giorno: \u00e8 una delle gallerie per veicoli pi\u00f9 trafficate al mondo. La XBL \u00e8 la corsia per autobus pi\u00f9 sfruttata e produttiva degli Stati Uniti: \u00e8 aperta tutte le mattine dei giorni feriali dalle 6:15 alle 10:00, permettendo il servizio di 1700 autobus che trasportano oltre 62.000 pendolari.\nPedaggio.\nIl pedaggio \u00e8 dovuto solo in direzione Est (veicoli in ingresso a Manhattan).\nPer un'autovettura, nel 2016, \u00e8 di 15 dollari.\nNelle ore non di punta, i veicoli dotati di EZ-pass (l'equivalente del Telepass italiano) usufruiscono di uno sconto, e sono soggetti ad un pedaggio ridotto a 10,50 dollari, mentre nelle ore di punta ammonta a 12,50 dollari.\nLa tariffa per le carpool, le auto con almeno 3 persone a bordo, \u00e8 ancora pi\u00f9 conveniente: solo 6,50 dollari, a qualsiasi ora."}
{"id": "475994", "revid": "842", "url": "https://it.wikipedia.org/wiki?curid=475994", "title": "Fast Fourier transform", "text": ""}
{"id": "475997", "revid": "125320627", "url": "https://it.wikipedia.org/wiki?curid=475997", "title": "Missouri (fiume)", "text": "Il Missouri (: ) \u00e8 uno dei principali fiumi dell'America settentrionale, il pi\u00f9 importante tributario del fiume Mississippi, nonch\u00e9 il pi\u00f9 lungo affluente del mondo.\nPercorso.\nIl Missouri nasce dalla confluenza dei fiumi Madison, Jefferson e Gallatin in Montana e scorre fino ad incontrare il Mississippi a nord di St. Louis. Il Missouri ha una lunghezza di 3626 km e, considerando anche il basso Mississippi, si pu\u00f2 considerare il quarto fiume al mondo per lunghezza.\nCaratteristiche.\nA seconda che si consideri la sua lunghezza dalle sorgenti o da Three Forks nel Montana dove confluiscono i tre fiumi che lo originano, \u00e8 considerato il fiume pi\u00f9 lungo o il secondo fiume pi\u00f9 lungo degli Stati Uniti. Prima del programma di canalizzazione \"Pick-Sloan\" era indubbiamente il fiume pi\u00f9 lungo degli Stati Uniti.\nIl sistema fluviale combinato Mississippi-Missouri \u00e8 il quarto fiume al mondo per lunghezza. Alla confluenza col Mississippi il Missouri apporta un volume d'acqua che \u00e8 meno della met\u00e0 di quello del Mississippi Superiore e dell'Ohio che \u00e8 il secondo affluente del Mississippi."}
{"id": "475998", "revid": "709565", "url": "https://it.wikipedia.org/wiki?curid=475998", "title": "Dark Water (antologia)", "text": " \u00e8 un'antologia di racconti horror, pubblicato dallo scrittore giapponese K\u014dji Suzuki nel 1996.\nTrama.\nL'opera \u00e8 una raccolta di racconti dell'orrore, narrati da un'anziana signora di nome Kayo a sua nipote Yuko, durante le loro passeggiate mattutine fino a capo Kannon, nella baia di Tokyo. Kayo promette a sua nipote un tesoro, in cambio della sua compagnia, e per intrattenerla, ogni mattina le narra una storia. Ognuna di queste \u00e8 ispirata da un oggetto trovato dalla nonna nell'acqua, come una borsetta di Hello Kitty, o un involucro di plastica con dentro una lettera, e in ciascun episodio l'acqua stessa ha un ruolo di fondamentale e inquietante importanza.\nOpere derivate.\nAl racconto \"Floating Water\" (\"Fuy\u016b Suru Mizu\", in italiano \"Corpi galleggianti\") si ispirano i film , diretto da Hideo Nakata, e il remake del 2005 \"Dark Water\", diretto da Walter Salles."}
{"id": "476000", "revid": "125401837", "url": "https://it.wikipedia.org/wiki?curid=476000", "title": "Eclampsia", "text": "L'eclampsia \u00e8 una grave patologia della gravidanza, potenzialmente letale, caratterizzata da convulsioni. Essa rappresenta la complicanza pi\u00f9 temibile della preeclampsia, una sindrome che pu\u00f2 insorgere dopo la ventesima settimana di gravidanza e che si manifesta con proteinuria, ipertensione arteriosa ed edema. La sindrome eclamptica pu\u00f2 manifestarsi prima, durante o dopo il parto.\nSi stima che la preeclampsia colpisca circa il 5% delle gravidanze mentre l'eclampsia l'1,4%. Nei paesi sviluppati si verifica un caso su 2.000 gravidanze circa. I disturbi ipertensivi sono una delle cause pi\u00f9 comuni di morte in gravidanza, e hanno provocato 4600 morti nel 2015. Circa l'un per cento delle donne con eclampsia muore.\nLa parola \"eclampsia\" deriva dal greco antico \u1f14\u03ba\u03bb\u03b1\u03bc\u03c8\u03b9\u03c2, che comunemente significa \u00abfulgore improvviso (di lampi, armi, fuoco)\u00bb, ma che \u00e8 utilizzata da Ippocrate a proposito di attacchi febbrili improvvisi e violenti.\nEziologia.\nL'eziologia \u00e8 sconosciuta. Data la rapida risoluzione della preeclampsia/eclampsia col parto, si suppone che nella sua patogenesi siano implicati fattori derivati dalla placenta che portino alla permeabilit\u00e0 vascolare con proteinuria ed edema, disfunzione endoteliale e vasocostrizione con ipertensione e allo stato trombofilico. Aberrazioni placentari sono state riscontrate nelle pazienti con eclampsia, tra cui la trasformazione delle arteriole in grossi vasi privi di muscolatura liscia, lo squilibrio tra fattori angiogenici ed antiangiogenici, lo sviluppo vascolare incompleto della placenta.\nPatogenesi.\nLa patogenesi delle convulsioni eclamptiche \u00e8 tuttora sconosciuta. Le metodiche di imaging cerebrale mostrano anomalie, come l'edema vasogenico, simili a quelle riscontrate nell'encefalopatia ipertensiva. Sembra comunque coinvolto un meccanismo multifattoriale legato alle modificazioni vascolari ed ematologiche tipiche della patologia.\nComplicanze.\nMaterne.\nLe donne colpite da eclampsia o preeclampsia grave possono manifestare, dopo il parto, una aumentata incidenza di insufficienza renale e di disfunzioni epatiche.\nSono inoltre frequenti le alterazioni della coagulazione quali riduzione del fibrinogeno, aumento del tempo di protrombina e presenza in circolo di prodotti di degradazione della fibrina. In alcuni casi pu\u00f2 svilupparsi una sindrome emolitico-uremica, caratterizzata dall'associazione di anemia emolitica, microangiopatia, trombocitopenia e insufficienza renale.\nI disturbi visivi che si manifestano nell'eclampsia possono culminare nella cecit\u00e0 assoluta, in molti casi reversibile, dovuta sia a fattori locali (vasocostrizione delle arterie retiniche) sia all'edema del tessuto nervoso a livello della corteccia occipitale. Una rara complicanza \u00e8 la rottura della capsula epatica, associata a significativa mortalit\u00e0 materna e fetale, che richiede un trattamento chirurgico urgente.\nLa mortalit\u00e0 materna pi\u00f9 elevata si riscontra nei Paesi in via di sviluppo, probabilmente a causa della diagnosi tardiva. La pi\u00f9 comune causa di morte in donne che manifestano eclampsia \u00e8 l'emorragia cerebrale, probabilmente dovuta all'ipertensione.\nFetali.\nI rischi per il feto sono legati al ritardo di crescita intrauterina ed alla nascita pretermine con le complicanze ad essa connesse, in particolare difficolt\u00e0 respiratorie.\n\u00c8 significativa anche l'incidenza di mortalit\u00e0 intrauterina in seguito all'ipossia acuta secondaria all'ipossia materna, per CID e distacco intempestivo di placenta.\nAnatomia patologica.\nPerch\u00e9 si verifichi l'eclampsia \u00e8 necessaria la presenza della placenta, e questa condizione si risolve se la placenta viene rimossa. L'ipoperfusione placentale, ovvero il ridotto flusso sanguigno alla placenta, \u00e8 una caratteristica chiave del processo patologico. Ipoperfusione \u00e8 accompagnata da un aumento della sensibilit\u00e0 dei vasi materni agli agenti che causano la costrizione delle piccole arterie, portando a una riduzione del flusso sanguigno a diversi organi. L'attivazione della cascata della coagulazione pu\u00f2 portare alla formazione di microtrombi, ostacolando ulteriormente il flusso. Infine, l'incremento della permeabilit\u00e0 vascolare determina lo spostamento del fluido extracellulare dal sangue allo spazio interstiziale, con ulteriore riduzione del flusso sanguigno ed edema. Questi eventi causano ipertensione; disfunzione renale, polmonare ed epatica; edema cerebrale e convulsioni. Prima che compaiano i sintomi, pu\u00f2 essere rilevata un'aumentata attivazione piastrinica ed endoteliale.\nClinica.\nSegni e sintomi.\nL'unico segno caratteristico dell'eclampsia \u00e8 la comparsa delle convulsioni eclamptiche: scosse tonico-cloniche generalizzate, della durata di pochi minuti. Nella maggior parte dei casi, l'eclampsia \u00e8 preceduta dai segni della preeclampsia, in particolare ipertensione e proteinuria. Inoltre le convulsioni possono essere precedute o seguite da:\nInsorgenza e fattori di rischio.\nLe convulsioni da eclampsia si presentano tipicamente durante la gravidanza e prima del parto, ma possono verificarsi anche durante il travaglio e il parto o nel periodo postpartum. Di solito le convulsioni postpartum si verificano entro le prime 48 ore dopo il parto, ma possono anche verificarsi fino a 4 settimane dopo il parto.\nL'eclampsia e pre-eclampsia tendono a manifestarsi nelle prime gravidanze, ed \u00e8 pi\u00f9 comune nelle donne con la pressione alta o con malattie vascolari persistenti. Da non sottovalutare \u00e8 anche la predisposizione genetica\u02d0 le donne che hanno avuto madri o sorelle con questa condizione hanno pi\u00f9 possibilit\u00e0 di svilupparla anch'esse. Le donne che hanno avuto l'eclampsia sono ad aumentato rischio di pre-eclampsia / eclampsia in una gravidanza successiva\nEsami di laboratorio e strumentali.\nUn semplice test per rilevare l'eclampsia nelle donne incinte \u00e8 la misurazione della pressione. Se la pressione sistolica \u00e8 maggiore di 140 mmHg o la pressione diastolica \u00e8 maggiore di 90 mmHg, la pressione sanguigna \u00e8 pi\u00f9 alta del normale. Se la pressione sistolica \u00e8 maggiore di 160 o la pressione diastolica \u00e8 maggiore di 110, l'ipertensione \u00e8 considerata grave.\nPer rilevare la proteinuria, ovvero la presenza di proteine in eccesso nelle urine, vengono raccolte le urine e testate, se sono presenti pi\u00f9 di 0,3 grammi di proteine in 24 ore, si ha un sospetto di eclampsia.\nNei casi di grave eclampsia o pre-eclampsia, il livello delle piastrine nel sangue pu\u00f2 abbassarsi, e si pu\u00f2 verificare una condizione denominata trombocitopenia. Per controllare i livelli piastrinici nel sangue viene eseguito un emocromo completo.\nInfine pu\u00f2 essere effettuato il dosaggio del PlGF (Low plasma placental growth factor) e del sFl-1 (soluble fms-like tyrosine kinase-1).\nAltre indagini includono: test della funzionalit\u00e0 renale, test della funzionalit\u00e0 epatica, test per la coagulazione, verifica della creatinina delle urine nell'arco di 24 ore e l'ecografia fetale o placentare.\nDiagnosi differenziale.\nLa presenza di sintomi di pre-eclampsia precede e accompagna l'eclampsia, facilitando la diagnosi. Per questo se le convulsioni non appaiono correlate alla pre-eclampsia si devono indagare altre cause, che possono includere diverse patologie convulsive, tumori cerebrali, aneurismi, o farmaci.\nTrattamento.\nLa sindrome eclamptica rappresenta un'emergenza medica. Fra i presidi pi\u00f9 utilizzati vi sono:\nPrevenzione.\nUno studio scientifico del 2000, e studi successivi, hanno suggerito che una maggiore esposizione allo sperma del partner (sia tramite ingestione da \"fellatio\" che attraverso altre modalit\u00e0 di rapporto sessuale) da parte delle gestanti pu\u00f2 ridurre il rischio della sindrome preeclamptica e quindi dell'eclampsia.\nCi\u00f2 sembrerebbe legato all'induzione di un fattore di tolleranza per l'HLA (complesso maggiore di istocompatibilit\u00e0) del feto, che si presenta a tutti gli effetti come un \"corpo estraneo\" per il sistema immunitario materno, tramite l'ingestione di HLA paterno contenuto nel liquido seminale."}
{"id": "476004", "revid": "729019", "url": "https://it.wikipedia.org/wiki?curid=476004", "title": "Republic F-84F Thunderstreak", "text": "Il Republic F-84F Thunderstreak era un cacciabombardiere monomotore a getto ad ala a freccia prodotto dall'azienda statunitense Republic Aviation Corporation dalla met\u00e0 degli anni cinquanta.\nIl Thunderstreak era uno sviluppo del precedente F-84 Thunderjet, dal quale differiva per l'ala di disegno pi\u00f9 moderno ed il motore pi\u00f9 potente.\nLe caratteristiche del nuovo velivolo avrebbero giustificato l'assegnazione di una nuova designazione (tanto che inizialmente il prototipo venne identificato come YF-96A); a conti fatti venne scelta una soluzione di compromesso, rimarcando la continuit\u00e0 del progetto di base (mediante il mantenimento della sigla F-84) ma variandone il nome.\nStoria.\nSviluppo.\nI limiti strutturali dell'F-84 Thunderjet erano noti fin dagli esordi e si erano estrinsecati nella limitazione operativa che prevedeva il mantenimento della velocit\u00e0 massima nel regime subsonico, pena il rischio di danni anche fatali per il velivolo.\nI progressi in materia di aerodinamica rendevano evidente che il Thunderjet necessitava dell'ala a freccia per poter esprimere tutte le proprie potenzialit\u00e0 e per poter competere con i velivoli di pi\u00f9 recente costruzione. In questa situazione, tuttavia, i vertici della Republic e dell'USAF dovevano fare i conti con le scarse disponibilit\u00e0 di bilancio.\nIl primo prototipo del Thunderstreak venne quindi realizzato modificando un esemplare di F-84E cui venne dapprima assegnata la designazione di YF-96A, successivamente trasformata in XF-84F. La modifica principale consisteva nell'adozione della nuova ala a freccia (con un angolo di 38,5\u00b0), ma vennero modificati anche gli impennaggi (divenuti anch'essi a freccia) ed il tettuccio della cabina di pilotaggio.\nIl primo volo del prototipo avvenne il 3 giugno 1950: pur raggiungendo la velocit\u00e0 massima di 1\u00a0151 km/h la nuova macchina si dimostr\u00f2 pi\u00f9 lenta in quanto a velocit\u00e0 di salita rispetto ai predecessori, dei quali non riusciva nemmeno a raggiungere la quota massima di volo.\nLo scoppio della guerra di Corea, avvenuto proprio nello stesso mese di giugno, port\u00f2 nuovi stanziamenti per il bilancio dell'USAF: tra le conseguenze di tali nuove disponibilit\u00e0, all'inizio del mese di agosto, venne l'autorizzazione alla Republic per la produzione del nuovo F-84F dotato del turbogetto Wright J65. Quest'ultimo era la versione prodotta su licenza del britannico Armstrong Siddeley Sapphire.\nL'alloggiamento del nuovo turbogetto richiedeva, necessariamente, modifiche alla struttura: la fusoliera fu completamente riprogettata e, grazie anche alla disposizione dei serbatoi del carburante all'interno dello spessore alare, fu possibile rinnovare, ulteriormente, la cabina di pilotaggio ed il tettuccio. Analogamente, al fine di far ricevere un quantitativo maggiore di aria al nuovo motore, venne ridisegnata la presa d'aria che assunse la forma ovale grazie all'innalzamento di circa 18 cm. Nella parte posteriore della fusoliera vennero ricavati aerofreni, costituiti da pannelli metallici perforati. Per le situazioni di emergenza era previsto l'alloggiamento di un parafreno contenuto in un alloggiamento blindato disposto nel terminale di coda.\nIl motore Wright J65 si rivel\u00f2 estremamente complesso da realizzare, soprattutto per le difformit\u00e0 degli standard industriali statunitensi, rispetto agli originali inglesi, e, anche una volta operativo, si dimostr\u00f2 al di sotto delle aspettative sviluppando soltanto il 90% circa della forza prevista.\nMalgrado la problematica legata al propulsore, il Thunderstreak era finalmente in grado di raggiungere velocit\u00e0 transoniche; rimanevano tuttavia sostanziali elementi di criticit\u00e0 che portarono ad evitare forti accelerazioni, per il rischio di perdere le ali, dato il violento stallo di potenza.\nIl primo F-84F vol\u00f2 il 14 febbraio 1951 mentre, a causa delle difficolt\u00e0 incontrate nella produzione del turbogetto, le consegne ai reparti del Tactical Air Command ebbero luogo solamente a partire dal 1954.\nDescrizione tecnica.\nL'impiego dell'ala a freccia e l'equipaggiamento con il motore J65 determinarono, come detto, molte differenze rispetto al progetto originale. La fusoliera era pi\u00f9 lunga di circa 1,5 m ed anche la carreggiata del carrello era pi\u00f9 ampia.\nL'ala a freccia non consentiva pi\u00f9 la possibilit\u00e0 di installare serbatoi alle estremit\u00e0 delle ali, ma vennero installati piloni subalari in grado di alloggiare due vistosi serbatoi supplementari. La possibilit\u00e0 di trasportare carichi offensivi venne incrementata del 50% passando a 6\u00a0000\u00a0lbs (dalle 4\u00a0000\u00a0lbs del F-84) mentre rimasero invariate a 6 le mitragliatrici Browning M3 da 12,7\u00a0mm (4 nella parte superiore del muso e 2 nel bordo d'attacco delle ali).\nL'aereo disponeva di un sistema di autopilota e, potendo trasportare ordigni nucleari, era dotato di un sistema LABS (\"low-altitude bombing system\") di supporto alla tecnica del bombardamento in cabrata.\nIl motore Wright J65 avrebbe, in base al contratto di produzione su licenza, teoricamente dovuto sviluppare una forza pari a 34,7 kN, ma i vari problemi che lo assillarono non gli consentirono di superare i 31,6\u00a0kN.\nImpiego operativo.\nI ritardi nella realizzazione impedirono al Thunderstreak di prendere parte alla guerra di Corea, ma non di diventare uno dei pi\u00f9 diffusi jet monoposto statunitensi nel periodo della guerra fredda.\nLe sue caratteristiche in volo differivano notevolmente dai pi\u00f9 leggeri caccia dell'epoca: dal Thunderjet eredit\u00f2 l'alta velocit\u00e0 di decollo, si rivel\u00f2 lento in salita e poco adatto ad eseguire manovre acrobatiche complesse (utili anche al combattimento manovrato), mentre il peso elevato ne faceva un'ottima piattaforma di tiro.\nPer tali ragioni il Thunderstreak venne destinato al ruolo di cacciabombardiere, prevedendo la possibilit\u00e0 di missioni di bombardamento nucleare tattico.\nGli esemplari prodotti (in tutto 2\u00a0713) furono realizzati in vari \"stock\" che, di volta in volta, incorporavano aggiornamenti strutturali ed aerodinamici di dettaglio. La produzione venne destinata per circa il 50% all'esportazione: ben 1\u00a0301 velivoli vennero messi in linea da 12 aeronautiche militari, molte delle quali appartenenti ai paesi membri della NATO (nell'ambito del programma Mutual Defense Assistance Program).\nIn patria l'F-84F equipaggi\u00f2 i reparti di prima linea dell'USAF fino alla fine del 1958 e quelli dell'Air National Guard fino al 1972. Gli esemplari pi\u00f9 longevi furono quelli schierati in Grecia e Turchia, dove il Thunderstreak rimase in servizio fino al 1976.\nL'Aeronautica Militare ricevette 194 F-84F che rimasero in servizio fino al 1972, ma gi\u00e0 dal 1968 le loro prestazioni furono ridotte drasticamente a causa dell'insorgere di una crinatura per fatica che si verificava particolarmente nella centina sinistra (downlock rib) a cui era incernierata la gamba del carrello principale. Una volta messi a terra, rimasero alcuni anni all'aperto, protetti adeguatamente, fin quando furono rottamati, avendo gli USA rinunciato alla loro restituzione.\nIn Italia, malgrado le qualit\u00e0 di volo non completamente appropriate, il Thunderstreak venne impiegato tra il 1958 ed il 1959 dalla pattuglia acrobatica dei Diavoli Rossi e nel 1959 da quella dei Getti Tonanti.\nDal Thunderstreak, gi\u00e0 nel corso del 1952, deriv\u00f2 il modello RF-84F Thunderflash, destinato a compiti di ricognizione fotografica.\nEsemplari attualmente esistenti.\nGrazie anche alla diffusione degli F-84F, sono ancora molti gli esemplari conservati ed esposti nei vari musei aeronautici.\nIn Italia, a Vigna di Valle (RM) nel marzo 2009 sono stati consegnati al Museo storico dell'Aeronautica Militare di Vigna di Valle due F-84 restaurati dall'AMI, un F-84G con la livrea e le insegne della pattuglia acrobatica Tigri Bianche della 51\u00aa Aerobrigata di base ad Istrana (TV)&lt;ref name=\"Air Press 09/11\"&gt;Air Press 09/11.&lt;/ref&gt; ed un F-84F con la livrea e le insegne del 156\u00ba Gruppo del 36\u00ba Stormo basato presso l'aeroporto di Gioia del Colle (BA).&lt;ref name=\"Air Press 09/12\"&gt;Air Press 09/12.&lt;/ref&gt; Un esemplare con i colori del 101\u00ba Gruppo \u00e8 posto come gate guardian presso l'Aeroporto di Cervia-Pisignano, attuale sede del 15\u00ba Stormo.\nUn esemplare \u00e8 posto nel sedime aeroportuale del 50\u00ba Stormo di Piacenza-San Damiano con insegne del 50\u00ba Stormo e 155\u00ba Gruppo Pantere Nere.\nPresso l'aeroporto militare di Ghedi (BS) \u00e8 presente un esemplare con livrea dei Diavoli Rossi appartenenuto al Ten. Mario Squarcina, fondatore delle future frecce tricolori."}
{"id": "476006", "revid": "729019", "url": "https://it.wikipedia.org/wiki?curid=476006", "title": "Dassault MD 454 Myst\u00e8re IV", "text": "Il Dassault MD 454 Myst\u00e8re IV (dal francese: \"mistero\") era un monomotore a getto da caccia ad ala a freccia prodotto dall'azienda francese Dassault Aviation negli anni cinquanta.\nVenne adottato, a partire dal 1954, dalle aeronautiche militari di Francia, India ed Israele; da queste ultime venne utilizzato in combattimento, rispettivamente durante le guerre Indo-Pakistane ed i conflitti arabo-israeliani della seconda met\u00e0 del XX secolo.\nSviluppo.\nIl primo caccia con motore a getto francese, l'MD 450 Ouragan funse da base per accumulare preziose esperienze operative e tecnologiche con la propulsione a jet. Il suo successore doveva arrivare al pi\u00f9 presto, ma problemi economici si aggiunsero a quelli tecnologici nella Francia post-bellica.\nIl nuovo caccia con ali a freccia venne basato sul velivolo precedente, una chiara soluzione \"ad interim\". Il \"Myst\u00e8re\" IIC prest\u00f2 servizio limitato nell'Arm\u00e9e de l'air francese: si configurava sostanzialmente come Ouragan con ali a freccia ed il primo esemplare di serie venne portato in volo nel 1954. Venne ordinato in 150 esemplari che prestarono servizio di prima linea tra il 1954 e il 1958, per poi essere destinati all'addestramento (ruolo che svolsero fino al 1963).\nNel frattempo lo sviluppo procedette speditamente, tanto che gi\u00e0 nel settembre del 1952 il capo collaudatore della ditta Constantin Rozanoff port\u00f2 in volo per la prima volta il prototipo del nuovo velivolo identificato come MD 454; inizialmente identificato come \"Super Myst\u00e9re\", venne successivamente ribattezzato \"Myst\u00e8re\" IV: rappresentava un'evoluzione sostanziale rispetto al precedente, dal quale si differenziava per una nuova fusoliera, la rivisitazione dell'ala e degli impennaggi e per l'unit\u00e0 motrice.\nIl completamento del prototipo fu seguito dalla sottoscrizione, da parte dell'Arm\u00e9e de l'air, di un contratto per 225 esemplari (il primo dei quali venne completato nel maggio del 1954): questi, denominati \"Mist\u00e8re\" IVA furono acquistati con fondi stanziati dagli Stati Uniti d'America nell'ambito del Mutual Defense Assistance Program. Successivamente l'aeronautica francese acquist\u00f2 altri 100 esemplari del \"Myst\u00e8re\" IV con l'impiego di proprie disponibilit\u00e0 di bilancio.\nL'evoluzione del progetto procedeva nel frattempo senza sosta: nel dicembre del 1953 venne portata in volo la nuova versione \"Myst\u00e8re\" IVB che ancora una volta incorporava sostanziali variazioni alla fusoliera ed ai piani di coda; utilizzava inoltre il motore Rolls-Royce Avon dotato di postbruciatore ed introduceva il sistema radar da intercettazione, disposto nella parte superiore della sezione frontale della fusoliera (soluzione gi\u00e0 vista nello statunitense North American F-86 Sabre). A partire dal terzo prototipo, il motore Avon venne rimpiazzato con il nazionale Snecma Atar (con il quale furono anche rimotorizzati i primi due esemplari). Ne furono costruiti complessivamente altri sei o sette di pre-serie, ma lo sviluppo della versione venne abbandonato per dedicarsi al nuovo Super Myst\u00e8re. Sui primi due esemplari di pre-serie venne anche sperimentato l'impiego del motore a razzo SEPR 66 (realizzato dalla parigina Societe d'Etude de la Propulsion par Reaction, che era gi\u00e0 stata coinvolta nello sviluppo per i motori installati anche sugli SNCASO Espadon e Trident).\nRisalente al 1954 \u00e8 l'ultima variante del \"Myst\u00e8re\": denominata \"IVN\", avrebbe dovuto essere destinata alla caccia notturna. Ancora una volta vennero introdotte modifiche alla fusoliera (allungata per accogliere il secondo membro dell'equipaggio) e venne installato un radar di intercettazione (l'AN/APG-33 di produzione statunitense) che venne alloggiato all'estremit\u00e0 di prua, in questo caso utilizzando la soluzione del radome frontale che conferiva al velivolo una certa somiglianza con la versione F-86D del gi\u00e0 citato Sabre. L'unico prototipo costruito fu assillato da problemi al radar e presentava autonomia limitata: il contemporaneo sviluppo della versione da caccia notturna dello SNCASO Vautour port\u00f2, anche in questo caso, all'abbandono del progetto.\nDescrizione tecnica.\nStruttura.\nL'MD 454 era, rispetto al precedente MD 452, un velivolo completamente nuovo: la struttura era stata irrobustita (anche in ragione dell'impiego di un nuovo e pi\u00f9 potente propulsore), l'ala era stata rivista (l'angolo di incidenza era stato portato a 41\u00b0) al pari degli impennaggi. Inoltre tutte le superfici di controllo erano ora servoassistite.\nIl \"Myst\u00e8re\" IVA (in alcune fonti si riporta anche la dicitura \"Myst\u00e8re\" IV A), si presentava quindi come un monoplano ad ala media dalla struttura interamente metallica, dotato di un singolo motore con presa d'aria frontale. L'ala era in posizione media e gli impennaggi erano di tipo cruciforme (come l'ala anche i piani di coda orizzontali erano a freccia). Il carrello d'atterraggio era di tipo triciclo anteriore; infine l'abitacolo aveva la parte posteriore metallica raccordata, tramite una venatura lungo il dorso della fusoliera, con la deriva.\nMotore.\nI primi 50 esemplari del \"Myst\u00e8re IVA\" erano dotati del turbogetto britannico Rolls-Royce Tay 250 mentre i successivi ricevettero una versione evoluta del medesimo motore, realizzata su licenza dalla francese Hispano-Suiza e denominata Verdon 350, capace di 3\u00a0500\u00a0kgf (pari a 34,3 kN).\nArmamento.\nIl \"Myst\u00e8re IVA\" era armato con due cannoni automatici DEFA 553 calibro 30 mm nella parte inferiore della sezione frontale della fusoliera. Sotto le ali era previsto l'impiego di quattro piloni ai quali era possibile agganciare fino a 900\u00a0kg di carichi offensivi; la soluzione \"standard\" due dei piloni erano destinati a trasportare serbatoi supplementari per il carburante mentre gli altri due portavano bombe oppure lanciarazzi non guidati da 68\u00a0mm realizzati dalla francese Matra.\nImpiego.\nIl primo reparto di \"Myst\u00e8re\" IVA a diventare operativo fu la 12e Escadre (da caccia) di base a Cambrai ( nel 1955). L'aereo venne impiegato anche in paesi esteri, precisamente in Israele e India, che ne acquisirono rispettivamente 60 e 110 esemplari.\nTutte le forze armate che ebbero in uso il \"Myst\u00e8re\" ebbero occasione di impiegarlo in combattimento; in particolare i velivoli francesi e quelli israeliani si trovarono impegnati nel corso della crisi di Suez: la Heyl Ha'Avir rivendic\u00f2 in questi frangenti almeno 6 vittorie contro una sola perdita.\nAnche nella guerra dei sei giorni (del 1967), 35 \"Myst\u00e8re\" IVA furono impiegati in numerose missioni d'attacco, e ottennero tre vittorie aeree contro una perdita. Parteciparono anche ai conflitti successivi, ma progressivamente in compiti secondari e infine nella riserva.\nL'India invece impieg\u00f2 l'aereo prevalentemente nel conflitto del 1965 contro il Pakistan, eseguendo varie missioni di attacco al suolo e contro obiettivi strategici.\nI \"Myst\u00e8re\" rimasero in servizio per diversi anni, dando origine ad ulteriori sviluppi, ma quando vennero radiati dal servizio (la produzione rimase attiva fino al 1958), la maggior parte dei superstiti venne formalmente riconsegnata in custodia agli Stati Uniti per l'alienazione finale (stante la provenienza dei fondi utilizzati per l'acquisto). L'ultimo dei Myst\u00e8re francesi venne radiato solo nel 1983, molto pi\u00f9 tardi delle macchine esportate.\nDal 1957 al 1963 fu impiegato nella Patrouille de France."}
{"id": "476009", "revid": "767487", "url": "https://it.wikipedia.org/wiki?curid=476009", "title": "John Hassall", "text": "John decise di intraprendere la carriera musicale quando, rovistando tra la collezione di dischi dei genitori, trov\u00f2 una copia di \"Revolver\" dei Beatles. Acquist\u00f2 cos\u00ec tutta la loro discografia in ordine cronologico, circa due dischi all'anno, giungendo al punto di esserne totalmente ossessionato. John afferma che se non fosse stato per i Beatles non avrebbe mai deciso di suonare la chitarra, e tantomeno intrapreso una carriera musicale.\nMentre era alle superiori, alla Highgate School, che frequentava insieme a Johnny Borrell dei Razorlight, si un\u00ec a un gruppo e fin\u00ec per suonare il basso. Lo stesso John ha affermato che preferisce suonare il basso alla chitarra perch\u00e9 lo ritiene uno strumento pi\u00f9 \"corposo\".\nSuon\u00f2 in diversi gruppi per un paio di anni, ma nessuno di questi sfond\u00f2 davvero, fino a che non conobbe Pete Doherty. Un giorno Pete and\u00f2 a casa della madre di John dopo che un amico comune lo aveva informato del talento musicale di John.\n\u00c8 noto che Doherty non fu intrigato solamente dal talento di John ma anche dal fatto che aveva un equipaggiamento \"serio\" (un basso Rickenbacker e degli amplificatori decenti).\nIl giorno seguente, Doherty torn\u00f2 a casa di John, ma con il suo amico Carl Bar\u00e2t, e i tre fecero una jam session insieme. La band era quasi al completo e, per suonare la batteria, il trio ingaggi\u00f2 un certo Mr. Razzcocks, il quale millantava di aver suonato con i Sex Pistols e di avere circa settant'anni.\nL'ora completo quartetto suon\u00f2 a qualche concerto, ma John lasci\u00f2 il gruppo durante il 2001 per andare al college. Fu poi invitato a riunirsi ai Libertines quando furono ingaggiati dalla casa discografica Rough Trade, poco prima del Natale del 2001, in forza di un concerto in cui suonarono senza bassista, durante il quale la batteria cadde e le corde delle loro chitarre si ruppero."}
{"id": "476011", "revid": "124123", "url": "https://it.wikipedia.org/wiki?curid=476011", "title": "Remo Riva", "text": "Biografia.\nSi trasfer\u00ec presto a Milano dove frequent\u00f2 l'Accademia di Belle Arti di Brera sotto Wildt un famoso Maestro dell'epoca dal quale per\u00f2 non fu influenzato artisticamente. Il suo grande talento fu presto notato infatti vinse alcuni tra i pi\u00f9 prestigiosi premi di quegl'anni. \nPer la scultura nel 1935 vinse il premio Fumagalli con un'opera intitolata \"Il Marciatore\" e nel 1944 il Tandardini con \"il Combattente\". Affermatosi come scultore con i pi\u00f9 importanti riconoscimenti ottenne nel 1950 anche il Premio Lissone per la pittura con un quadro pieno di luce\" La scolarina\", raffigurante una giovinetta. \nFece inoltre numerose mostre personali nelle pi\u00f9 importanti citt\u00e0 - Milano, Bologna, Torino, Voghera, Firenze, Ivrea, Parigi, New York - ed inoltre espose alla XX Biennale di Venezia e alla II e III Quadriennale di Roma ed in molte altre collettive non solo in Italia. Sue importanti opere si trovano in musei e gallerie in Italia e all'estero oltre che in varie collezioni private. Sono opera sua: Il monumento in bronzo ad Alessandro Manzoni nel cortile della biblioteca Ambrosiana (Milano), il busto di Nazario Sauro nel Museo del Castello Sforzesco di Milano (dovuto alla vincita di un concorso indetto dalla Regina d'Italia), La Piet\u00e0 dell'Angelicum, il Busto di Giuseppe Mazzini erigendo della citt\u00e0 di Voghera, il grande busto in bronzo di S.E. il Marchese Mario Mocchi referendario dell'Ordine equestre del S. Sepolcro, collocato nella sede dell'ordine, L'arciere della Galleria d'arte Moderna della citt\u00e0 di Milano, il busto di S.S. Pio XII nel museo Vaticano. Sue opere si trovano anche all'Accademia di Brera dove insegn\u00f2 e alla Pinacoteca Ambrosiana. Ci sono inoltre diversi monumenti nel cimitero Maggiore di Milano. Suo \u00e8 anche lo spettacolare e maestoso monumento ai Caduti di Tutte le Guerre di Castellanza.\nArtisticamente nell'arte contemporanea fece parte di una triade con Messina e con Manz\u00f9 di cui era amico. Il fatto che non ebbe la fama duratura dei suoi colleghi \u00e8 dovuto oltre che alla sua misantropia, alla sua grande umilt\u00e0. \nDi lui si occuparono i pi\u00f9 famosi critici dell'epoca, lodandone sempre lo straordinario talento. Ricordiamo tra gli altri Spartaco Balestrieri, Marziano Bernardi, Luigi Carluccio, Leonardo Borgese, De Grada, Lepore, Carlo Carr\u00e0, Galvano, Dragone, e Bonardi ecc. \nRemo Riva fu grande amico del pittore impressionista trevigiano Aurelio Villanova scomparso il 21 maggio 2012: fu proprio lui con gli amici pittori Enzo Simonetti e il maestro Juanito Americo Vettore a scoprirne la drammatica morte.\nMor\u00ec all'et\u00e0 di 65 anni solo nel suo studio a Milano sua citt\u00e0 d'adozione."}
{"id": "476017", "revid": "298055", "url": "https://it.wikipedia.org/wiki?curid=476017", "title": "Personaggi de La signora in giallo", "text": ""}
{"id": "476018", "revid": "289247", "url": "https://it.wikipedia.org/wiki?curid=476018", "title": "Tottenham Hotspurs", "text": ""}
{"id": "476019", "revid": "287204", "url": "https://it.wikipedia.org/wiki?curid=476019", "title": "Citroen LN", "text": ""}
{"id": "476021", "revid": "287204", "url": "https://it.wikipedia.org/wiki?curid=476021", "title": "Citroen BX", "text": ""}
{"id": "476022", "revid": "324090", "url": "https://it.wikipedia.org/wiki?curid=476022", "title": "Cape Flats", "text": "Le Cape Flats (\"pianure del capo\", in afrikaans \"Die Kaapse Vlakte\") sono una zona pianeggiante, in espansione, situata a sudest del centro urbano di Citt\u00e0 del Capo. I capetoniani le chiamano semplicemente \"The Flats\", e rappresentano il \"ghetto nero\" (o \"township\") della citt\u00e0.\nStoricamente, le Flats furono in qualche modo il teatro delle prove generali dell'apartheid; all'inizio del XX secolo, infatti, un'epidemia di peste bubbonica convinse il governo di quella che si chiamava Colonia del Capo a confinare la popolazione nera in queste area allo scopo di contenere il contagio. Nel 1950, dopo la vittoria politica del National Party e il varo delle leggi sulla segregazione razziale, le Flats divennero ufficialmente il luogo assegnato dalle autorit\u00e0 alla popolazione \"non bianca\". Da allora, le Flats sono abitate dalla maggioranza della popolazione della Greater Cape Town.\nGeografia fisica e storia antica.\nIn termini geologici, le Flats sono essenzialmente costituite di sabbia trasportata dal vento dalle spiagge vicine nell'arco di centinaia di migliaia di anni. Sotto la sabbia si trova quasi ovunque lo scisto di Malmesbury oppure (sul margine occidentale, fra Zeekoevlei e Claremont) il granito del Capo. A ovest, i Flats terminano nelle alture che salgono verso le montagne della Penisola del Capo; a est, il terreno sale verso la catena degli Hottentots Holland.\nLa maggior parte della sabbia delle Flats non si \u00e8 consolidata; solo in alcuni luoghi presso la costa della Falsa Baia le dune si sono trasformate in una morbida arenaria. In queste pietre si trovano importanti fossili di animali estinti come il leone del Capo e reperti archeologici che rivelano la presenza di cacciatori dell'et\u00e0 della pietra nella zona, decine di migliaia di anni fa.\nCome in tutto il Capo, il clima \u00e8 mediterraneo, con estati calde e secche e inferni freschi e umidi. La zona \u00e8 esposta al vento, soprattutto di nordovest (inverno) e sudest (estate). Le alluvioni sono un problema ricorrente in luglio e agosto. Lunghi periodi freddi e piovosi possono costituire un serio problema per chi vive in ripari di fortuna.\nVerso le Flats moderne.\nDurante la seconda met\u00e0 del XIX secolo, per volont\u00e0 delle autorit\u00e0 coloniali, l'area fu completamente invasa da vegetazione non originaria, soprattutto di origine australiana. Si trattava soprattutto di protee del genere \"hakea\" e di un'acacia nota nel Nuovo Galles del Sud come \"cootamundra wattle\". Lo scopo dei coloni era quello di far s\u00ec che queste piante contribuissero a stabilizzare il terreno sabbioso, rendendo pi\u00f9 semplice la sua attraversata da parte dei carri trainati da buoi. Questo risultato fu in parte raggiunto, sebbene al prezzo di un notevole squilibrio ambientale.\nLe Flats sono cambiate radicalmente nel costo della seconda met\u00e0 del XX secolo. Nel 1950 l'area era disabitata; c'era una singola, stretta strada che le attraversava, e che andava da Citt\u00e0 del Capo allo Strand fra muri di \"Acacia cyclops\" (un'altra pianta importata dai coloni). Fra le acacie abbondavano le antilopi. I militari usavano la zona per le esercitazioni e i pochi contadini coltivavano ortaggi nelle rare aree non sabbiose.\nDurante l'apartheid (a partire dalla fine degli anni quaranta), nelle Flats vennero realizzati enormi progetti edili allo scopo di spingere in questa zona la comunit\u00e0 non bianca, allontanandola dal centro di Citt\u00e0 del Capo e dai quartieri occidentali, i quartieri \"white-only\" dove ai neri non era concesso prendere residenza. Molte \"township\" nere come\nKhayelitsha e Gugulethu si svilupparono spontaneamente nella zona. Alcuni degli abitanti delle Flats in quest'epoca erano \"abusivi\" persino tra le baracche, in quanto l'etnia Xhosa, secondo il governo, aveva diritto di risiedere solo nelle \"homeland\" del Transkei o nel Ciskei.\nDopo l'apartheid.\nNonostante la fine dell'apartheid, fattori storici, linguistici, economici e politici contribuiscono a fare ancora delle Flat un ghetto da cui la maggior parte della popolazione nera di Citt\u00e0 del Capo ha difficolt\u00e0 a uscire. All'interno delle Flats si possono ancora delineare dei sottogruppi culturali distinti; per esempio, a Mitchell's Plain i \"coloured\" parlano afrikaans; a Khayelitsha gli Xhosa parlano xhosa e inglese, e cos\u00ec via.\nLa cultura delle Flats.\nLe Flats hanno una storia culturale importante; i loro abitanti hanno dato luogo nel tempo a notevoli fenomeni in campo musicale, religioso e politico.\nFra i musicisti celebri originari delle Cape Flats si possono citare i jazzisti Abdullah Ibrahim e Basil Coetzee, e l'artista pop Brenda Fassie; significativo \u00e8 anche il movimento Hip hop delle Flats (per esempio, vedi , ).\nLe comunit\u00e0 religiose nate nelle Flats includono congregazioni di lingua afrikaans afferenti alla Chiesa Riformata e al movimento Rastafariano; ma anche gruppi che preservano i culti tradizionali Xhosa, le chiese cristiane Xhosa, e le chiese evangeliche. Nelle Flats si trova anche la pi\u00f9 grande comunit\u00e0 musulmana dell'Africa meridionale.\nLa storia politica delle Flats \u00e8 estremamente complessa. I \"Colored\" hanno dato vita a movimenti trotzkisti, e all'United Democratic Front negli anni ottanta, arrivando per\u00f2 persino a sostenere il National Party dell'apartheid. Pi\u00f9 recentemente si sta diffondendo nelle Flats la simpatia per il Congresso Nazionale Africano, e per movimenti di sinistra come la Treatment Action Campaign. Non sono storicamente mancati anche gruppi islamici violenti.\nQuasi tutte le comunit\u00e0 delle Flats vivono in condizioni di grave povert\u00e0. Fra i numerosi problemi sociali che affliggono l'area c'\u00e8 un elevato grado di disoccupazione e di criminalit\u00e0. Fra gli anni novanta e i primi anni 2000 si sono registrati numerosi scontri a fuoco fra le bande suburbane e un'organizzazione di vigilanti, di stampo islamico, nota come People Against Gangsterism and Drugs.\nNumerose organizzazioni cercano la via nonviolenta per combattere la povert\u00e0, il crimine e i problemi sanitari, e il loro ruolo nella societ\u00e0 civile dell'area \u00e8 oggi piuttosto importante."}
{"id": "476023", "revid": "287204", "url": "https://it.wikipedia.org/wiki?curid=476023", "title": "Citroen Ami 6", "text": ""}
{"id": "476025", "revid": "287204", "url": "https://it.wikipedia.org/wiki?curid=476025", "title": "Citroen Ami 8", "text": ""}
{"id": "476028", "revid": "287204", "url": "https://it.wikipedia.org/wiki?curid=476028", "title": "Citroen Dyane", "text": ""}
{"id": "476029", "revid": "1504464", "url": "https://it.wikipedia.org/wiki?curid=476029", "title": "Libri de La signora in giallo", "text": "Il grande successo televisivo de \"La signora in giallo\" ha portato alla realizzazione di una vasta serie di romanzi con protagonista Jessica Fletcher. L'autore originario legato a questa serie \u00e8 Donald Bain, che firma i suoi lavori come \"Jessica Fletcher &amp; Donald Bain\", abbinando il suo nome a quello della celebre scrittrice del Maine. Attualmente in Italia i romanzi sono pubblicati dalla Sperling &amp; Kupfer. Dei 47 romanzi scritti da Bain 9 sono ancora inediti in Italia. Nel libro, \"Appuntamento con la morte\" del 2018, appare come firmatario anche Jon Land per l'ultimo testo a cui ha lavorato Donald Bain prima della morte. \nJon Land in questo modo decide di \"adottare\" la serie di Bain per portare Jessica a nuovi livelli, con una modalit\u00e0 di scrittura forse pi\u00f9 introspettiva e leggermente pi\u00f9 noir rispetto lo stile pi\u00f9 semplice e accogliente di Bain. Land sar\u00e0 autore per soli 6 romanzi della serie. \nNel 2020, \u00e8 stata resa nota la notizia che la scrittrice Terrie Farley Moran porter\u00e0 avanti la serie a partire dal 2021. Al momento si contano gi\u00e0 due romanzi nel 2021 (uno pubblicato a Giugno e l'altro per il prossimo Novembre) ed \u00e8 stato rilasciato un terzo titolo per Maggio 2022, sempre su pubblicazione americana. Sperling &amp; Kupfer continuer\u00e0 la traduzione della serie. \nAl momento, in Italia, si attende il 6\u00b0 e ultimo libro targato Land (ancora da finire di scrivere e successivamente da tradurre) e la prima traduzione su Moran (non vi \u00e8 ancora nessuna data italiana). \nElenco dei libri.\nLe date si riferiscono alle edizioni in inglese."}
{"id": "476030", "revid": "287204", "url": "https://it.wikipedia.org/wiki?curid=476030", "title": "Citroen ID", "text": ""}
{"id": "476031", "revid": "287204", "url": "https://it.wikipedia.org/wiki?curid=476031", "title": "Citroen FAF", "text": ""}
{"id": "476032", "revid": "287204", "url": "https://it.wikipedia.org/wiki?curid=476032", "title": "Citroen GS", "text": ""}
{"id": "476033", "revid": "767487", "url": "https://it.wikipedia.org/wiki?curid=476033", "title": "Pg. 99", "text": "I Pageninetynine, o pg. 99 sono un gruppo hardcore punk statunitense.\nStoria.\nNati nel 1997 in Virginia e sciolti nel 2003, sono caratterizzati da musiche molto oscure, a tratti caotiche, a tratti quasi punk rock, a tratti molto post-hardcore. Si caratterizzano per testi decisamente particolari coronati anche da titoli molto ad effetto (\"My Application to Heaven\", \"la mia iscrizione in paradiso\", \"Your Face is a Rape Scene\", \"la tua faccia \u00e8 una scena di stupro\"). Cambiamenti di formazione fanno variare il gruppo da un quartetto ad una band ad otto comprensiva di due voci, tre chitarre e due bassi.\nDue dei vari bassisti (Kevin e Brandon) andarono nei City of Caterpillar, rispettivamente voce/basso e voce/chitarra."}
{"id": "476035", "revid": "599013", "url": "https://it.wikipedia.org/wiki?curid=476035", "title": "Citroen M\u00e9hari", "text": ""}
{"id": "476036", "revid": "123360432", "url": "https://it.wikipedia.org/wiki?curid=476036", "title": "Calza", "text": ""}
{"id": "476037", "revid": "287204", "url": "https://it.wikipedia.org/wiki?curid=476037", "title": "Citroen Saxo", "text": ""}
{"id": "476038", "revid": "287204", "url": "https://it.wikipedia.org/wiki?curid=476038", "title": "Citroen SM", "text": ""}
{"id": "476039", "revid": "287204", "url": "https://it.wikipedia.org/wiki?curid=476039", "title": "Citroen C1", "text": ""}
{"id": "476040", "revid": "110157", "url": "https://it.wikipedia.org/wiki?curid=476040", "title": "Sex Power", "text": "Sex Power \u00e8 il primo album di Vangelis pubblicato nel 1970 dalla Philips in formato LP. Si tratta della colonna sonora dell'omonimo film pornografico del 1970 diretto da Henry Chapier.\nIl disco.\nL'album presenta sonorit\u00e0 pop ed elettroniche accompagnate da strumenti acustici tutti suonati dal musicista (chitarra, pianoforte, percussioni ecc...). Come anche in altre opere successive del musicista, i brani sono solamente denominati \"parti\" e numerati in sequenza.\n, il disco ha ricevuto giudizi pressoch\u00e9 negativi e venne talvolta definito \"dimenticabile oltre che dimenticato\".\nDell'album \u00e8 stato tratto il singolo promozionale: \"Djemilla/Third Love\"."}
{"id": "476042", "revid": "75421", "url": "https://it.wikipedia.org/wiki?curid=476042", "title": "Pg.99", "text": ""}
{"id": "476044", "revid": "287204", "url": "https://it.wikipedia.org/wiki?curid=476044", "title": "Yak\u1e63a", "text": ", spesso anglicizzato in Yaksha \u2014 sanscrito: \u092f\u0915\u094d\u0936, p\u0101li: Yakkha; cinese: Yecha (); vietnamita: D\u1ea1-xoa, coreano: Yacha, \uc57c\ucc28 giapponese: ; birmano: Ba-lu; thai: Yak, \u0e22\u0e31\u0e01\u0e29\u0e4c \u2014 \u00e8 uno spirito o demone che abita la natura selvaggia, originario della mitologia induista, poi confluito in quello buddhista. Le femmine sono dette \" o \" (p\u0101li: \"yakkh\u012b\" o \"yakkhin\u012b\"). Il termine si riferisce anche ai servi semidei di Kubera e ai dodici generali celesti che proteggono il Buddha della Medicina .\nGli erano originariamente le divinit\u00e0 protettrici di foreste e villaggi, poi considerate protettrici della terra e dei tesori sepolti. Nella mitologia buddhista, gli sono servi di Vai\u015brava\u1e47a, equivalente del dio ind\u00f9 Kubera, Guardiano del Nord, un dio benefico che protegge i fedeli devoti al sutra del Loto. maligni sono ritratti come terrificanti guerrieri o nani robusti e corpulenti. Le femmine , o , sono rappresentate come bellissime giovani con facce tonde e gioviali, seno prosperoso e fianchi larghi.\nA differenza dei , simili a ghoul, che provano gioia nell'arrecare sfortuna o morte al genere umano, gli sono generalmente benevoli; in alcune storie di , per\u00f2, non manca un'aria di malvagit\u00e0 o minaccia.\nLo (\"domande degli \") \u00e8 una storia induista che descrive un dialogo didattico tra gli , spiriti tutelari di un lago, e l'eroe epico ."}
{"id": "476045", "revid": "188717", "url": "https://it.wikipedia.org/wiki?curid=476045", "title": "Superfici coniche", "text": ""}
{"id": "476049", "revid": "767487", "url": "https://it.wikipedia.org/wiki?curid=476049", "title": "Subhumans", "text": "I Subhumans sono un gruppo anarcho punk formato nel 1979 a Trowbridge, Wiltshire nel Regno Unito da Dick Lucas, che precedentemente aveva suonato in gruppi locali.\nDopo lo scioglimento dei Subhumans, Dick Lucas form\u00f2 2 gruppi quali i Culture Shock e i Citizen Fish.\nNonostante il loro scioglimento, i Subhumans, si riformano occasionalmente per alcuni tour."}
{"id": "476061", "revid": "21079", "url": "https://it.wikipedia.org/wiki?curid=476061", "title": "Generatore (matematica)", "text": ""}
{"id": "476062", "revid": "228587", "url": "https://it.wikipedia.org/wiki?curid=476062", "title": "Dardo", "text": "Nella forma Dardi:"}
{"id": "476064", "revid": "56620", "url": "https://it.wikipedia.org/wiki?curid=476064", "title": "Alfred von Schlieffen", "text": "Feldmaresciallo e stratega, serv\u00ec come capo di stato maggiore dell'esercito imperiale dal 1891 al 1905. \u00c8 famoso per aver ideato l'omonimo piano militare concepito per sconfiggere la Francia e la Russia.\nBiografia.\nSchlieffen nacque a Berlino, figlio di un ufficiale prussiano. Entr\u00f2 nell'esercito nel 1854, all'et\u00e0 di vent'anni. Presto destinato allo Stato maggiore, partecip\u00f2 alla guerra austro-prussiana del 1866, dove ricevette la nomina a capitano, e alla guerra franco-prussiana del 1870-71, come maggiore nello staff del granduca del Meclemburgo. Dal 1876 al 1884 fu comandante del reggimento Ulani della Guardia e membro dello Stato Maggiore. Nel 1884 divenne capo della sezione storica dello Stato Maggiore; nel 1888 divenne intendente generale e delegato del capo settore truppe, generale Alfred von Waldersee; nel 1891 succedette a quest'ultimo come capo di Stato Maggiore. Nel 1903 fu nominato colonnello generale.\nNel 1905 present\u00f2 il piano che da lui prese il nome. Tale piano strategico si preoccupava di evitare alla Germania di combattere una guerra su due fronti, sconfiggendo prima la Francia con una campagna fulminea, per poi rivolgersi con tutte le forze contro la Russia. Il resto della carriera lo impieg\u00f2 inculcando nell'esercito le idee operative necessarie al funzionamento del suo lavoro strategico.\nIl piano venne applicato nella prima guerra mondiale e, secondo il parere di molti studiosi, esso sarebbe riuscito, se non fosse stato per le modifiche, in particolare l'indebolimento dell'ala destra dello schieramento tedesco, apportate dal successore di Schlieffen, il feldmaresciallo Helmuth Johann Ludwig von Moltke. In particolare, l'eliminazione dal fronte d'attacco dei Paesi Bassi (il che non evit\u00f2 alla Germania il biasimo internazionale) mise a disposizione della 1\u00aa e 2\u00aa Armata tedesca solo la ferrovia belga delle Ardenne; a ci\u00f2 si aggiunse l'invio di rinforzi all'offensiva in Alsazia del Principe della Corona: cos\u00ec facendo la potenza tedesca si disperse su un fronte troppo vasto, non risultando in nessun punto preponderante.\nLe conseguenze del suo piano, comunque, furono drammatiche. Un presupposto per la riuscita era la violazione della neutralit\u00e0 del Belgio, garantita sino ad allora dalle grandi potenze europee. Quando ci\u00f2 avvenne, condusse all'entrata in guerra della Gran Bretagna e allo scatenarsi di una guerra di dimensioni europee.\nSchlieffen si ritir\u00f2 nel 1906 e mor\u00ec a Berlino nel 1913 e si narra che le sue ultime parole siano state: \u00abRinforzate l'ala destra\u00bb.\nInfluenza.\nSebbene alcuni lo abbiano criticato per il suo \u00abapproccio scolastico, di mente ristretta\u00bb, Schlieffen fu forse il pi\u00f9 noto stratega del suo tempo. Le sue teorie operative erano destinate ad avere un profondo impatto sullo sviluppo della guerra di movimento nel ventesimo secolo, soprattutto per il suo lavoro di trattatista. Le sue teorie furono studiate a fondo, specie nelle accademie militari di Stati Uniti ed Europa, dopo la prima guerra mondiale.\nIl generale Erich Ludendorff, un discepolo di Schlieffen e che ne applic\u00f2 gli insegnamenti riguardo l'accerchiamento nella battaglia di Tannenberg, una volta lo defin\u00ec \u00abuno dei pi\u00f9 grandi soldati della Storia\u00bb. Molto tempo dopo la sua morte, nel periodo fra le due guerre mondiali, gli ufficiali dello Stato Maggiore tedesco, ed in particolare il generale Hans von Seeckt, riconobbero un debito intellettuale nei confronti delle sue teorie per lo sviluppo della dottrina del \"Blitzkrieg\"."}
{"id": "476069", "revid": "1305772", "url": "https://it.wikipedia.org/wiki?curid=476069", "title": "Il ritorno all'isola misteriosa", "text": "Il ritorno all'isola misteriosa \u00e8 un videogioco d'avventura pubblicato nel 2004 per Microsoft Windows. Nel 2009 \u00e8 stato pubblicato anche un sequel dal titolo \"Il ritorno all'isola misteriosa 2\".\nTrama.\nIn questo punta e clicca si controlla Mina, una coraggiosa ragazza che cerca di battere il record di circumnavigazione della terra in barca a vela. Sfortunatamente per\u00f2 nel bel mezzo dell'Oceano Pacifico Mina si trova coinvolta in una tempesta e naufraga su un'isola deserta. Dopo essersi ripresa la nostra eroina inizia ad esplorare l'isola e scopre che si tratta della famosa isola Lincoln di cui scrisse Jules Verne nel suo romanzo \"L'isola misteriosa\". Infatti sull'isola si trovano i resti delle costruzioni e delle invenzioni dei protagonisti del romanzo di Verne non che i resti del capitano Nemo e del Nautilus. Cos\u00ec Mina basandosi sulle sue conoscenze, sulla collaborazione della scimmia Jep e sul nostro aiuto dovr\u00e0 riuscire a sopravvivere su quest'isola selvaggia e fare ritorno alla civilt\u00e0.\nModalit\u00e0 di gioco.\nPer quanto riguarda la giocabilit\u00e0 \u00e8 una classica avventura grafica con avanzamento punta e clicca. L'inventario si richiama col tasto destro del mouse. Come in altri giochi della Adventure company (ricordiamo \"Viaggio al centro della Luna\"), gli oggetti appena raccolti si posizionano in alto a destra della schermata dell'inventario dove si possono utilizzare subito o sistemarli negli altri numerosi slot. Si possono combinare pi\u00f9 oggetti tra loro per ricavarne armi, esche, sostanze chimiche, ecc: basta sovrapporre un oggetto all'altro e se la combinazione \u00e8 giusta si vedono gli oggetti come in un'addizione matematica con un \"=\" alla fine dove risulter\u00e0 l'oggetto creato.\nPer risolvere la maggior parte degli enigmi \u00e8 necessario combinare oggetti dell'inventario per crearne di nuovi e avanzare nel gioco. Sono presenti anche alcuni puzzle da risolvere per aprire porte. Non ci sono enigmi con tempo limitato. Si pu\u00f2 morire infinite volte, nel momento in cui dovesse accadere si riprende dallo stesso punto.\nGrafica e audio.\nLe schermate sono a 360\u00ba con classico avanzamento \"punta e clicca\". Ovviamente l'ambientazione riguarda perlopi\u00f9 paesaggi naturali: l'ambiente marino, la spiaggia, le costruzioni dei precedenti naufraghi, le piante e gli animali presenti in molte specie e gli interni della Casa di Granito e del Nautilus. Gli sfondi sono molto animati con piante e animali in movimento, increspatura dell'acqua ecc.\nPer quanto riguarda il sonoro si tratta pi\u00f9 che altro di rumori naturali (fruscio delle foglie, ronzio di insetti...) accompagnati ogni tanto da qualche commento anche umoristico di Mina e da alcune musiche di sottofondo."}
{"id": "476070", "revid": "44939", "url": "https://it.wikipedia.org/wiki?curid=476070", "title": "Biomolecole", "text": ""}
{"id": "476076", "revid": "124341057", "url": "https://it.wikipedia.org/wiki?curid=476076", "title": "Opera buffa", "text": "Lopera buffa \u00e8 un genere dell'opera italiana.\nSi svilupp\u00f2 a Napoli nella prima met\u00e0 del XVIII secolo come opera comica e da l\u00ec migr\u00f2 a Roma e nel nord Italia. Famosi compositori, tra cui Mozart, e, nella prima met\u00e0 del XIX secolo, Rossini e Donizetti, diedero un grande contributo allo sviluppo di questo genere operistico. Spesso \u00e8 scambiata con l'operetta, un genere che prese piede nei decenni successivi.\nStoria.\nNella storia dello sviluppo dell'opera lirica, l'opera buffa si contrappose alle caratteristiche stilistiche della cosiddetta opera seria. L'opera buffa si proponeva di trasformare l'opera in un genere in cui la gente comune potesse notare una propria somiglianza con i personaggi. Dal momento che l'opera seria era un costoso intrattenimento per sovrani e nobili, l'opera buffa fu realizzata per un pubblico pi\u00f9 normale con problemi pi\u00f9 comuni.\nIl carattere e le situazioni di comicit\u00e0, che di solito coinvolgevano la servit\u00f9, fecero parte dell'opera seria fino ai primi anni del XVIII secolo, quando l'opera comica e poi l'opera buffa iniziarono ad emergere come genere a s\u00e9 stante. Il genere pu\u00f2 alternare cantanti lirici e attori.\nAgli inizi, l'opera buffa consisteva spesso in opere di breve durata, chiamate intermezzi, che venivano eseguite negli intervalli dell'opera seria, ma venivano rappresentate anche vere e proprie \"commedie per musica\" , intese come spettacoli autonomi. \"La serva padrona\" (1733) di Pergolesi, il pi\u00f9 famoso degli intermezzi, viene ancora rappresentata con regolarit\u00e0 al giorno d'oggi ed \u00e8 un chiaro esempio dello stile dell'epoca. Come esempi di commedie per musica, si possono invece citare, sempre dello stesso Pergolesi, \"Lo frate 'nnamorato\" (1732) e \"Il Flaminio\" (1735).\nA parte Pergolesi, molti altri compositori si dedicarono anche all'opera buffa, e, tra loro, Alessandro Scarlatti (\"Il trionfo dell'onore\", 1718), Nicola Logroscino (\"Il governatore\", 1747), Leonardo Leo, Francesco Feo, Leonardo Vinci e Baldassare Galuppi (\"Il filosofo di campagna\", 1754). Il lavoro di costoro, tutti operanti a Napoli o Venezia, venne poi ripreso ed ampliato da Niccol\u00f2 Piccinni (\"La Cecchina\", 1760), Giovanni Paisiello (\"Nina\", 1789) e Domenico Cimarosa (\"Il matrimonio segreto\", 1792).\nSuccessivamente arrivarono i veri e propri capolavori dell'opera buffa come la trilogia di Mozart/Da Ponte, \"Il barbiere di Siviglia\" (1816) e \"La Cenerentola\" (1817) di Gioachino Rossini, \"L'elisir d'amore\" (1832) e \"Don Pasquale\" (1843) di Gaetano Donizetti. Il genere declin\u00f2 dopo la met\u00e0 del XIX secolo, nonostante il \"Falstaff\" di Giuseppe Verdi sia andato in scena nel 1893.\nLa popolarit\u00e0 come molla del successo.\nLa popolarit\u00e0, ovvero l'azione coinvolgente della gente comune, fu nelle intenzioni degli scrittori dei testi il modo di rendere intelligibile a tutti quello che veniva cantato dai personaggi. Questo era in contrasto con la tradizione musicale, che dopo il canto gregoriano pass\u00f2 a schemi rigidi e formali con testi in latino e tedesco mai comprensibili dal pubblico normale. Abbandonando questo linguaggio per il pi\u00f9 comprensibile italiano e francese, il recitativo ruppe questa abitudine (che rendeva la musica un interesse esclusivo di una cerchia ristretta di intellettuali) rendendola fruibile a tutti. Il pubblico fu finalmente in grado di decifrare le parole pronunciate dai personaggi e la storia, abbinata alla musica, divent\u00f2 comprensibile agli spettatori. Questo fu un rilevante movimento verso la musica profana e non pi\u00f9 sacra e port\u00f2 all'affermazione della musica come puro divertimento.\nMolti di questi fatti riguardarono l'opera in generale, ma l'opera buffa in particolare. Per la verit\u00e0 \u00e8 molto difficile adottare uno schema formale per classificare l'opera buffa, poich\u00e9 nessuno vuol negare i contenuti seri ed i valori morali contenuti in alcuni lavori che vengono ascritti a questo genere, anche quando vengono classificati come drammi giocosi di derivazione goldoniana, anche se sono delle opere buffe. Ogni elemento distintivo deve, d'altra parte, essere considerato nella relativa proporzione, in comparazione con la singolarit\u00e0 di ogni lavoro.\nCertamente, l'opera seria era basata su divinit\u00e0 ed eroi mitologici o personaggi cavallereschi e storici e solo raramente includeva scene comiche, l'opera buffa aveva questo tipo di scene nella maggior parte della sua stesura. La musica era composta espressamente per il tipo di pubblico a cui era diretta e quindi era inevitabile che l'opera avesse poi successo. Le storie comiche poi erano il tocco finale (per quell'epoca) per l'affermarsi della musica come intrattenimento.\nSi caratterizz\u00f2 per la presenza di personaggi fissi che rappresentavano i ceti borghese e popolare.\nEssi erano privi di una personale caratterizzazione ed assolvevano a ruoli predeterminati, erano cio\u00e8 delle semplici macchiette: il servo imbroglione, il vecchio avaro, il giovane di buona famiglia che si innamora della contadina, o della prostituta, tutti personaggi presi dalla commedia classica e dalla commedia dell'arte.\nLa messa in scena delle opere buffe era pi\u00f9 economica di quella delle opere serie. Infatti richiedevano un organico strumentale ristretto, costumi e scenografie semplici (a differenza dell'opera seria dove i costumi erano molto costosi e ricercati, visto che la rappresentazione era ambientata nelle corti reali).\nCi\u00f2 permise una diffusione capillare di questo tipo di opera non solo in Italia ma in tutta Europa, a partire da alcune citt\u00e0-fulcro, come ad esempio Napoli, Venezia o Parigi.\nLo scarso investimento economico che questo tipo di opera richiedeva permise la formazione di molte nuove compagnie di artisti che vi si dedicavano e permise anche un allargamento del pubblico che si recava a teatro, in quanto le scene rappresentate erano estratti di vita quotidiana disegnati in chiave comica.\nNonostante la presenza delle tipologie fisse gi\u00e0 ricordate, l'opera buffa risult\u00f2 alquanto pi\u00f9 libera e varia dell'opera seria, soprattutto sotto l'aspetto delle forme musicali.\nIn definitiva, l'opera buffa fu molto importante nell'evoluzione del teatro d'opera in Italia, valorizzando la diversit\u00e0 dei ruoli vocali e rendendo il discorso musicale pi\u00f9 spigliato e dinamico, introducendo tra l'altro il canto simultaneo di vari personaggi nei grandi finali d'atto concertati.\nCaratteristiche dell'opera buffa.\nL'opera buffa si distingue da quella seria per molteplici caratteristiche:"}
{"id": "476077", "revid": "37401", "url": "https://it.wikipedia.org/wiki?curid=476077", "title": "Fraktur", "text": "Fraktur \u00e8 un particolare tipo di caratteri, appartenente alla famiglia dei caratteri gotici.\nEtimologia.\nLa parola tedesca \"Fraktur\" deriva da \"fr\u0101ctus\" (\"rotto\"), participio perfetto del verbo latino \"frangere\" (\"rompere\").\nCaratteristiche.\nAl contrario dei tipi Antiqua, nel XXI secolo i pi\u00f9 comuni, che discendono dalle maiuscole delle iscrizioni monumentali di epoca romana (scrittura capitale quadrata romana) e dalle minuscole di epoca carolingia (scrittura carolina), nel tipo Fraktur le linee dei tipi di carattere gotici sono interrotte.\nStoria e uso.\nIl tipo di scrittura Fraktur fu inventato dalla cancelleria boema di Massimiliano I. Nel 1513, ad opera del suo stampatore di corte Sch\u00f6nsperger, fu infatti realizzato con questi caratteri il pregevole \"Gebetbuch\" e, nel 1517, il romanzo \"Theuerdank\".\nIl nome deriva proprio dal carattere spezzato della grafia gotica, e nasce come scrittura di corte elegante. L'uso del carattere Fraktur si diffuse nei territori tedeschi gi\u00e0 nel XVI secolo in ogni ambiente, soppiantando la Schwabacher, e venne particolarmente amato nel XVII durante il Barocco, nonostante il resto d'Europa fosse tornato all'Antiqua (che per\u00f2 venne ancora utilizzata per trascrivere i testi latini).\nDai classicisti ci furono proposte di abbandonarla e di passare ad una grafia che sembrasse meno antiquata, ma nel 1790, la scelta per la Fraktur di Johann Hunger, prestigioso editore di Berlino, pose il passo decisivo per l'affermazione di quella che (nella forma, soprattutto, della Hunger-Fraktur) fu il carattere tedesco standard per tutto il XIX secolo e fino al XX.\nIl nazionalsocialismo, dopo un iniziale favore, abol\u00ec nel 1941 le scritture gotiche. Dopo la guerra, tuttavia, anche in Germania si pass\u00f2 all'Antiqua ed i caratteri \"Fraktur\", percepiti come di difficile leggibilit\u00e0, cominciarono a cadere in disuso.\nCampioni.\n\"(La frase in tedesco nelle figure dice: \u00abVictor jagt zw\u00f6lf Boxk\u00e4mpfer quer \u00fcber den Sylter Deich\u00bb. Questa \u00e8 una frase senza senso traducibile come \u00abVictor insegue dodici pugili sulla diga di Sylt\u00bb, ma contiene tutte le ventisei lettere dell'alfabeto pi\u00f9 gli umlaut tedeschi, e quindi \u00e8 un esempio di pangramma.)\""}
{"id": "476084", "revid": "307923", "url": "https://it.wikipedia.org/wiki?curid=476084", "title": "Villa Popolo", "text": "Villa Popolo \u00e8 una frazione del comune di Torricella Sicura in Abruzzo.\nIl paese \u00e8 noto per accogliere la chiesa di San Bartolomeo, inclusa nell'elenco dei Monumenti nazionali italiani dal 1902.\nGeografia fisica.\nTerritorio.\nIl piccolo borgo si trova alle falde del Parco nazionale del Gran Sasso e Monti della Laga, a circa due chilometri dal capoluogo torricellese, proprio accanto al paese di Ioanella, nella zona nord-ovest del territorio della Provincia di Teramo.\nIl borgo.\nL'agglomerato urbano, preceduto dalla presenza di un'antica fonte, si allunga ai bordi dell'unica strada che attraversa il paese, adagiato sul fianco di un'altura lungo la valle dove scorre il torrente Vezzola. \u00c8 costituito prevalentemente da dimore ottocentesche o moderne e rare case in muratura, erette con sassi e pietre legate da malta. La frazione si divide in tre nuclei: \"Popolo Alta\", \"Popolo Bassa\", dove dimoravano le persone pi\u00f9 povere ed i contadini, e \"Villa Torre\" che \u00e8 l'attuale abitato.\nSoria.\nIl silenzio delle fonti impedisce di risalire all'esatta origine del borgo ed al periodo in cui vi crebbero i primi insediamenti. La storiografia attuale consente una lettura documentale delle vicissitudini di Villa Popolo attraverso le bolle papali che hanno interessato la chiesa del paese, atti notarili, contratti e volont\u00e0 testamentarie.\nNiccola Palma, storico teramano, ricorda 3 bolle pontificie reperite presso l'Archivio capitolare aprutino. Queste furono emanate da due papi per l'istituzione di due rettori e per la costituzione del beneficio ecclesiastico della prebenda di San Bartolomeo. La prima, nel 1267, emanata durante il pontificato di ClementeIV e le successive 2, dell'anno 1327, emesse nel corso del vicariato di Giovanni XXII.\nUn'ulteriore notizia, circa la popolazione residente nel piccolo centro tramanda che tra il 1611 ed il 1614 il paese, citato con la denominazione di \u00ab\"Popoli\"\u00bb, contava 70 anime. Negli stessi anni la chiesa parrocchiale risultava essere una dipendenza del monastero benedettino di San Giovanni.\nFino al 2013 la frazione \u00e8 appartenuta alla Comunit\u00e0 montana della Laga, soppressa nel novembre dello stesso anno."}
{"id": "476085", "revid": "64525", "url": "https://it.wikipedia.org/wiki?curid=476085", "title": "Ione idronio", "text": ""}
{"id": "476086", "revid": "767487", "url": "https://it.wikipedia.org/wiki?curid=476086", "title": "Tim Staffell", "text": "Biografia.\nEgli scrisse insieme a Brian May il brano \"Doin' Alright\", compresa nell'album di debutto dei Queen. Abbandon\u00f2 gli Smile dopo l'insuccesso del singolo \"Earth\". Venne sostituito da Freddie Mercury nella veste di cantante ed - in seguito - da John Deacon al basso.\nNel 1972 entr\u00f2 a far parte dei Morgan, il gruppo di Morgan Fisher con cui \u00e8 impegnato alla voce e alla chitarra acustica. Con loro incise gli album \"Nova Solis\" nel 1972 e \"The Sleepers Wakes\" l'anno successivo, dopodich\u00e9 il gruppo si sciolse. Dopo la dipartita dai Morgan intraprese la carriera di direttore commerciale e designer, continuando a suonare e a scrivere canzoni.\nNel 2001 Tim Staffell torn\u00f2 sulle scene musicali con il gruppo Amigo, le cui sonorit\u00e0 si rifanno ad una miscela di folk, latin, rock, funk e blues, reincidendo una versione rimodernata della traccia \"Doin' Alright\".\nHa collaborato alla realizzazione della serie per bambini \"Thomas the tank engine\" in italiano \"Il Trenino Thomas\" per la BBC."}
{"id": "476090", "revid": "400694", "url": "https://it.wikipedia.org/wiki?curid=476090", "title": "Herbert List", "text": ", \"contributor\" dal 1951 dell'agenzia fotografica internazionale Magnum Photos.\nFu celebre da un lato per i suoi contributi a riviste di moda come \"Vogue\", \"Harper's Bazaar\" e \"Life\", dall'altro per i suoi nudi maschili, che hanno fatto scuola.\nLe sue composizioni austere e classiche, in bianco e nero, specie quelle di nudo maschile, scattate in Italia e Grecia, \nVita.\nNato nel 1903 ad Amburgo, List frequent\u00f2 il ginnasio nella citt\u00e0 natale dal 1912 al 1920. Dal 1921 al 1923 studi\u00f2 storia della letteratura nell'Universit\u00e0 di Heidelberg e nel 1924 torn\u00f2 ad Amburgo come apprendista nell'azienda paterna di importazione di caff\u00e8 \"List &amp; Heineken\". Come commerciante di caff\u00e8 intraprese tra il 1925 ed il 1928 viaggi d'affari in Brasile, Guatemala, Costa Rica, El Salvador e negli Stati Uniti (San Francisco), finch\u00e9 nel 1929 non divenne procuratore all'interno dell'azienda.\nStimolato da Andreas Feininger ed influenzato da artisti come Giorgio de Chirico, Ren\u00e9 Magritte e Man Ray, nel 1930 inizi\u00f2 a fotografare in proprio. Fino al 1936 List fu procuratore nell'azienda paterna, ma la fotografia lo interessava ben pi\u00f9 del suo lavoro. Nel 1935 emigr\u00f2 a Parigi, dove due anni dopo organizz\u00f2 la sua prima mostra fotografica nella \"Galerie du Chasseur d'Images\". Durante un soggiorno a Londra nel 1937 List fece le sue prime esperienze in uno studio fotografico e lavor\u00f2 tra l'altro per le riviste \"Vogue\", \"Harper's Bazaar\" e \"Life\".\nList fece la conoscenza di George Hoyningen-Huene, con il quale intraprese un viaggio in Grecia e Italia. Le fotografie greche degli anni 1937-1941 confluirono nel volume illustrato \"Licht \u00fcber Hellas\" (\"Luce sulla Grecia\"). Diverse fotografie omoerotiche attestano il forte influsso che Hoyningen-Huene ebbe su List.\nNel 1941 List fece ritorno in Germania e si stabil\u00ec a Monaco, dove per\u00f2 ebbe poche possibilit\u00e0 di pubblicare. Dal 1944 al 1945 fu inviato come soldato in Norvegia, ed alla fine del conflitto torn\u00f2 a Monaco.\nList intraprese il suo primo viaggio del dopoguerra nel 1948, quando and\u00f2 a Parigi. Divenne poi redattore artistico di \"Heute\" (\"Oggi\"), una rivista edita in Germania dalle forze d'occupazione alleate.\nNegli anni seguenti, fino al 1962, List fece numerosi viaggi (Italia, Grecia, Spagna, Francia, Messico e Caraibi), pubblicando fotografie e foto-essays su \"Heute, Du, Epoca, Look, Harper's Bazaar, Flair, Picture Post\" e \"Life\", nonch\u00e9 numerosi volumi illustrati.\nNel 1964 la Societ\u00e0 dei Fotografi tedeschi assegn\u00f2 a List la \"Medaglia David Octavius Hill\". In quel periodo List fece numerose esposizioni a Londra, Zurigo, Monaco, D\u00fcsseldorf, Milano e New York.\nDalla met\u00e0 degli anni sessanta continu\u00f2 a viaggiare spesso in Italia, Francia e Messico e svilupp\u00f2 la sua collezione di disegni italiani dei secoli XVII e XVIII, ma abbandon\u00f2 la fotografia.\nHerbert List mor\u00ec a Monaco nel 1975.\nNelle sue fotografie i motivi sembrano ridotti ad elementi semplici ed arcaici. La caratteristica di List di porre gli oggetti in luce ha influenzato fortemente la fotografia moderna. Pi\u00f9 che raggiungere la perfezione tecnica, a List premeva \"cogliere nell'immagine la magia dell'apparizione\" e la \"forza visionaria\"; egli sosteneva che \"l'oggetto non \u00e8 oggettivo. Sarebbe altrimenti inutilizzabile come mezzo artistico\"."}
{"id": "476095", "revid": "23390", "url": "https://it.wikipedia.org/wiki?curid=476095", "title": "Hebert List", "text": ""}
{"id": "476098", "revid": "767487", "url": "https://it.wikipedia.org/wiki?curid=476098", "title": "Tom Cribb", "text": "Tom Cribb \u00e8 considerato tra i fondamentali e pi\u00f9 importanti pionieri del pugilato. Inserito di diritto nella Ring Magazine Hall of Fame of Boxing assieme ad altri campioni. Visse nel periodo in cui gli incontri di pugilato erano organizzati secondo le regole del London Prize Ring Rules e i pugili non indossavano i guantoni protettivi. Gli sportivi lo ricordano come colui che salv\u00f2 il titolo inglese dall'assalto dei forti pugili che arrivavano dagli Stati Uniti d'America.\nCribb lavor\u00f2 allo scalo portuale del porto di Londra, sopravvisse a due gravi incidenti durante le manovre di sbarco. La prima volta venne colpito da un carico di carbone, la volta successiva gli caddero sul petto cento chili di arance.\nNel 1806 disput\u00f2 il suo primo incontro contro George Maddox, sempre nello stesso anno vinse contro il pugile di colore americano Bill Richmond.\nNel 1807 disput\u00f2 l'incontro contro Jem Belcher, precedente detentore del titolo di campione. Cribb fu abile a colpire l'unico occhio buono di Jem, che praticamente cieco si ritir\u00f2 al 41\u00ba round. Nel successivo incontro del 1809 Cribb vinse di nuovo questa volta in modo pi\u00f9 netto ed evidente.\nNel 1809 Cribb combatt\u00e9 contro Tom Molineaux nell'incontro che avrebbe assegnato il titolo di campione, lasciato vacante da John Gully. Tom Molineaux era il primo pugile nero americano a cercare di vincere il prestigioso titolo di campione d'Inghilterra.\nSi sfidarono all'aperto in una fredda giornata di dicembre, l'agonismo fu elevatissimo. I due si colpirono massicciamente finch\u00e9 Molineaux al 19\u00ba round afferr\u00f2 Cribb trattenendolo tanto da non permettergli nessun movimento. La folla protest\u00f2 vivamente, sal\u00ec sul ring accanendosi sul pugile americano. Molineaux si difese dal linciaggio rompendosi un dito. L'incontro riprese dopo che l'ordine fu ristabilito. Successivamente Molineaux cominci\u00f2 a tremare per il freddo fino a che non riusc\u00ec pi\u00f9 a combattere e al 33\u00ba round abbandon\u00f2 l'incontro.\nDopo questa vittoria Cribb si ritir\u00f2 dal pugilato, dalla sua decisione ne consegu\u00ec che fu acclamato vincitore del titolo di campione Tom Molineaux. Cribb ritorn\u00f2 sulla sua scelta, chiese di sfidare nuovamente Molineaux e ricominci\u00f2 ad allenarsi.\nIn attesa del rematch Cribb part\u00ec per la Scozia, dove ridusse il peso e aument\u00f2 la potenza muscolare. Si tenne a fatica lontano dal consumo di alcol. Il successivo incontro tra Molineaux e Cribb fu decisamente brutale, il pugile americano domin\u00f2 i primi rounds, fer\u00ec gravemente Cribb alla bocca ed al naso. Nonostante le ferite Cribb seppe reagire al meglio, al nono round scagli\u00f2 un violento colpo al volto di Molineaux che cadde a terra. All'11\u00ba round Cribb mand\u00f2 al tappeto definitivamente Molineaux lasciandolo in stato di incoscienza.\nDisput\u00f2 pochi altri incontri se non nel 1820 quando vinse contro Jack Carter. Divenuto un mercante di carbone si dedic\u00f2 molto ai suoi affari tralasciando gli impegni sportivi. Muore all'et\u00e0 di 68 anni."}
{"id": "476099", "revid": "169040", "url": "https://it.wikipedia.org/wiki?curid=476099", "title": "Episodi di Un ciclone in famiglia (prima stagione)", "text": "La prima stagione di \"Un ciclone in famiglia\" \u00e8 stata diretta da Carlo Vanzina e trasmessa da Canale 5 dal 2005. Il successo della serie ha permesso la realizzazione di altre tre stagioni.\nPrima puntata.\nLa famiglia Fumagalli, del lago di Como, va a trascorrere una vacanza nei parchi canadesi. Un giorno arriva la famiglia romana Dominici. Subito i due capi famiglia, Lorenzo Fumagalli e Alberto Dominici, cominciano a bisticciare. Il romano prova subito una grandissima amicizia nei confronti del comasco, che, per\u00f2, non \u00e8 pienamente ricambiata. Lorenzo cerca in tutti i modi di evitare la famiglia romana, ma senza successo.\nTra Ludovica, la figlia diciassettenne del Fumagalli e Alessio, figlio diciottenne dei Dominici, scoppia l'amore e durante una gita in barca lei rimane incinta. Tornati a casa, lo dicono alle famiglie le quali si arrabbiano molto, in particolare Lorenzo che se la prende soprattutto con Alberto, che in realt\u00e0 non c'entra niente. Durante la notte stessa i due, infuriati per la reazione delle famiglie, scappano e vanno dalla sorella pi\u00f9 grande di lei, Lisa, a Monaco di Baviera. \nI due padri di famiglia, dopo non poche vicissitudini, li inseguono e raggiungono l'appartamento della ragazza. I due giovani dicono che vogliono sposarsi, e cos\u00ec fanno fra le lacrime di gioia del padre. In luna di miele vanno a Bora Bora, ma dopo poco la ragazza torna a casa piangendo perch\u00e9 un giorno trova Alessio a letto con Jennifer, istruttrice di wind surf.\nSeconda puntata.\nIl figlio di Ludovica e Alessio nasce e si chiama Lorenzino, in onore al padre di lei e, dopo la nascita del bambino, arrivano i Dominici con Alessio. Ludovica decide di perdonare il marito, e cos\u00ec comincia una nuova vita per la coppia. Intanto, altri guai per Lorenzo al Multiplex: due dipendenti del cinema danno le dimissioni e vengono sostituiti da Alessio.\nA Roma per affari, i Fumagalli vengono invitati a cena dai Dominici, dove Alberto dichiara alla moglie e agli ospiti il fallimento del negozio. Cos\u00ec i Dominici sono costretti ad andare a vivere dai Fumagalli, nella d\u00e9pendance, e cos\u00ec Alberto deve andare a lavorare nel Multiplex del consuocero assieme ad Alessio. Durante la convivenza insieme, Lorenzo e Alberto non fanno che litigare.\nL'estate la passano tutti in un villaggio in Sardegna. Durante il soggiorno, si scopre che Alberto, per rimettere in sesto le finanze, si \u00e8 indebitato con uno strozzino. Nonostante ci\u00f2, tutto sembra andare bene finch\u00e9 Alessio tradisce ancora Ludovica con un'animatrice del villaggio proprio sotto i suoi occhi.\nTerza puntata.\nDopo il tradimento di Alessio, Ludovica decide di lasciarlo definitivamente. La sentenza in tribunale stabilisce la separazione fra i due coniugi e il divieto per Alessio di vedere il figlio Lorenzino. A quel punto Alberto si sente male, viene colto da un attacco cardiaco e portato all'ospedale, ma si riprende subito.\nDopo qualche ora, per\u00f2, alle due famiglie viene comunicata una notizia terribile: Alberto \u00e8 malato terminale, morir\u00e0 fra sei mesi. Simonetta, moglie di Alberto, preferisce non dire nulla al marito per non rovinargli gli ultimi mesi di vita.\nSubito dopo per\u00f2 i medici dell'ospedale si accorgono di aver commesso un terribile errore: hanno scambiato la cartella clinica del sanissimo Alberto con quella di un malato terminale. Pur arrabbiandosi molto per l'equivoco, Alberto, che viene messo a conoscenza dell'errore, decide di non rivelarlo alle famiglie, che lo credono sul letto di morte, di essere sano, perch\u00e9 spera che il figlio Alessio e Ludovica si rimettano insieme.\nLorenzo decide, a malincuore, di far avverare il grande sogno di Alberto: andare in Africa, dove restano per un po' di tempo. Durante il soggiorno, Alessio e Ludovica, rimasti a casa, decidono di rimettersi insieme per la terza volta. Per la gioia, Alberto decide di rivelare lo scambio di cartelle, e il fatto che lui sta benone. Ma Lorenzo non la prende troppo bene e, particolarmente irritato, decide di tornare in Italia in anticipo. Alberto e la moglie Simonetta decidono invece di rimanere in Africa ancora per qualche settimana.\nTornati a casa, i Fumagalli fanno un grande favore ad Alessio: gli comprano un negozio, per ricominciare l'attivit\u00e0 del padre Alberto. La vita trascorre felice per un po' (disturbata solo dal nuovo cane di Lauretta, un terremoto di nome Goloso) ma un giorno, Lorenzo sorprende Alessio in compagnia di una bella ragazza, che si rivela essere una spogliarellista. Subito Lorenzo pensa al tradimento, ma in realt\u00e0 si scopre che Alessio aveva solo assoldato la ragazza per esibirsi a una festa a sorpresa organizzata per Lorenzo, in occasione del suo compleanno.\nLudovica comincia presto a sentire il peso di mamma, cos\u00ec Alessio le suggerisce di staccare un po' andando a Monaco di Baviera in occasione della laurea della sorella Lisa. A Monaco, in discoteca, Ludovica conosce Hubertus, giovane e ricchissimo rampollo di una delle pi\u00f9 nobili famiglie tedesche, che, attratto da lei, presto riesce a conquistarla e la mattina dopo, Lorenzo, prima della partenza per Como, la trova a letto con il principe.\nQuarta puntata.\nLudovica torna a casa, ma non riesce a smettere di pensare al principe. Dopo qualche giorno, infatti, lascia ancora una volta il povero Alessio e viene invitata da Hubertus, assieme ai genitori, in una delle sue ville a Cortina d'Ampezzo, dove conosce la madre e il padre del principe. Durante uno dei tanti ricevimenti, Lorenzo e Tilly incontrano, con sorpresa, i Dominici, che intanto hanno fatto fortuna in Sudafrica e sono ospiti di un amico.\nDopo un po', fra Ludovica e Hubertus le cose cominciano a non girare bene. Durante una caccia al tesoro organizzata in giardino, il principe s'infuria in maniera eccessiva per la sconfitta, e quella sera, usciti insieme in un ristorante, Hubertus incontra degli amici con i quali si ubriaca, lasciando sola Ludovica che torna alla villa, e quando il principe fa ritorno a casa, del tutto brillo, cerca di aggredirla. A nulla servono le scuse dei genitori del principe: i Fumagalli se ne vanno immediatamente, indignati e la relazione viene troncata immediatamente.\nAl lago di Como, Ludovica si fidanza con Paolo, un ragazzo napoletano conosciuto a Cortina. Intanto gli affari cominciano ad andar male per Lorenzo: il sindaco gli comunica che un'impresa americana ha intenzione di costruire una \"citt\u00e0 del cinema\" proprio a due passi dal Multiplex di Lorenzo, che \u00e8 costretto a venderlo. Sembra la fine, ma Paolo propone ai Fumagalli di vivere di rendita e lasciare a lui il controllo dei beni. Lorenzo accetta, ma ignora che Paolo \u00e8 un truffatore, tra l'altro sposato, e i Fumagalli si ritrovano all'improvviso rovinati. \nCostretti a vendere la casa, si trasferiscono momentaneamente in Sudafrica dagli ex-consuoceri. Lorenzo qui ricomincia a lavorare per ricostruire il patrimonio. Ma ben presto i Fumagalli si ritrovano di nuovo i Dominici come consuoceri: infatti, i due primogeniti delle famiglie, Lisa Fumagalli e Adriano Dominici, si sono messi insieme, e Lisa aspetta un bambino."}
{"id": "476101", "revid": "26048", "url": "https://it.wikipedia.org/wiki?curid=476101", "title": "Pecoraro Scanio", "text": ""}
{"id": "476108", "revid": "23020", "url": "https://it.wikipedia.org/wiki?curid=476108", "title": "Effetto lotus", "text": ""}
{"id": "476110", "revid": "34392", "url": "https://it.wikipedia.org/wiki?curid=476110", "title": "Treno 8017", "text": ""}
{"id": "476112", "revid": "767487", "url": "https://it.wikipedia.org/wiki?curid=476112", "title": "Raymond Herrera", "text": "Biografia.\nNasce a Los Angeles, in California, da una famiglia di origini messicane.\nDa ragazzo rimane talmente affascinato dallo stile di Dave Lombardo e di Gene Hoglan (tuttora le sue massime fonti di ispirazione) che decide di farsi comprare dai genitori una batteria, iniziando cos\u00ec la pratica all'et\u00e0 di 15 anni.\nAscolta molto metal estremo e sviluppa tecnica e velocit\u00e0 con la doppia cassa ascoltando i dischi di Slayer, Possessed, Morbid Angel, Carcass e Napalm Death. Crescendo, Raymond arricchisce il suo bagaglio musicale ascoltando altri generi, dal reggae/rock dei Police al synth rock dei Depeche Mode.\nAgli inizi degli anni novanta fonda i Fear Factory assieme al chitarrista Dino Cazares. Il suo stile batteristico \u00e8 caratterizzato da complesse diteggiature eseguite con la doppia cassa, caratterizzate perlopi\u00f9 da colpi raddoppiati e da flam. Herrera ha preso spunto da batteristi come Gene Hoglan, Vinnie Paul e Deen Castronovo e i suoi groove hanno reso la musica dei Fear Factory molto originale e complessa.\nRaymond \u00e8 anche noto per il suo impiego di trigger, caratteristica che ha comunque portato qualche critica nei suoi confronti, in quanto contestato di \"truccare\" la sua abilit\u00e0 batteristica.\nI suoi groove eseguiti in brani come \"Self Bias Resistor\", \"Zero Signal\", \"Slave Labor\", \"Leechmaster\", \"Shock\" sono una palese dimostrazione della sua bravura ed \u00e8 definito da molte riviste musicali uno dei migliori batteristi in campo metal.\nOltre all'attivit\u00e0 musicale, Raymond coltiva la passione per i videogame e ci\u00f2 lo ha indotto a fondare la \"3volution Productions\", un'azienda che produce canzoni, effetti sonori e dialoghi per software di gioco.\nIl batterista ha anche creato progetti paralleli ai Fear Factory quali Brujeria e Arkaea."}
{"id": "476115", "revid": "124507682", "url": "https://it.wikipedia.org/wiki?curid=476115", "title": "Kulaki", "text": "I kulaki (talvolta italianizzato in culachi, sing. \"culaco\", dal plurale di \"kulak\", , \"pugno\") erano una categoria di contadini presente negli ultimi anni dell'Impero russo, e nei primi della neo Unione Sovietica, finch\u00e9 nel 1924, con la morte di Lenin, prese il potere Stalin, che diede il via alla collettivizzazione e i kulaki divennero a tutti gli effetti nemici dello stato. Inizi\u00f2 cos\u00ec un vero e proprio rastrellamento nelle campagne, e moltissimi finirono nei gulag.\nLa parola \"kulaki\" inizialmente si riferiva a contadini indipendenti della Russia che possedevano grandi appezzamenti di terreno ed utilizzavano mezzadri; successivamente il termine fu utilizzato spregiativamente dai bolscevichi per indicare i contadini agiati.\nLo storico francese Nicolas Werth sottolinea che per essere classificati come kulaki bastava \u00abl'utilizzo di un operaio agricolo per una parte dell'anno, il possesso di macchine agricole un po' pi\u00f9 perfezionate del semplice aratro, di due cavalli e quattro mucche\u00bb.\nLa riforma del 1906.\nLa categoria dei kulaki nacque nel 1906, con la riforma agraria di P\u00ebtr Stolypin sulla distribuzione delle terre. Essa prevedeva che le terre dello stato potessero essere assegnate ai contadini, ma solo attraverso un pagamento. In questo modo i contadini poveri peggiorarono ulteriormente le loro condizioni di vita perch\u00e9 non poterono pi\u00f9 accedere alle terre comuni per bisogni quali il pascolo, la legna, i frutti della natura e la caccia.\nLa riforma cre\u00f2 in Russia una divisione tra i contadini, suddividendoli in:\nQuesti ultimi, avendo a disposizione le terre, avevano la possibilit\u00e0 di assumere i contadini nullatenenti per coltivarle.\nLenin e i kulaki.\nCon il \"decreto sulla terra\" dell'8 novembre 1917 le terre venivano tolte ai pomesciki (grandi proprietari) ed assegnate ai kulaki e kombedi. Il \"comunismo di guerra\" \u2013 varato da Lenin dopo la presa di potere dei bolscevichi nell'ottobre del 1917 \u2013 comportava, tra le altre misure, il divieto di commercio privato e la requisizione forzata di tutto il grano eccedente le necessit\u00e0 di sopravvivenza e di semina del contadino. Il provvedimento colp\u00ec in particolare la classe dei kulaki.\nNel marzo del 1921 il comunismo di guerra fu accantonato per essere sostituito dalla \"Nuova politica economica (Nep)\", che reintroduceva elementi di profitto individuale e di libert\u00e0 economica. Le requisizioni forzate di grano cessarono, per essere sostituite da un'imposta in natura; inoltre il contadino aveva la possibilit\u00e0 di vendere le proprie eccedenze. Questi provvedimenti favorirono la ripresa del ceto dei kulaki.\nScontro ideologico sui kulaki: Trockij e Bucharin.\nLo scontro ideologico e di potere successivo alla morte di Lenin si ripercosse anche sulla concezione delle varie fazioni sui kulaki. Lev Trockij li osteggiava vivamente: secondo le sue idee era necessario intraprendere al pi\u00f9 presto una lotta contro i kulaki, perch\u00e9 essi, andando contro i principi comunisti della parit\u00e0 di ricchezza, rappresentavano una minaccia al mantenimento della rivoluzione.\nNikolaj Bucharin sosteneva invece che bisognava non solo permettere, ma anche rassicurare i contadini sulla possibilit\u00e0 di arricchirsi. Bucharin riteneva infatti che solo con l'aumento dell'attivit\u00e0 agricola, il paese, seppur lentamente, poteva innescare una spirale virtuosa di sviluppo.\nStalin e la persecuzione dei kulaki.\nStalin inizialmente, alleandosi con Bucharin, si alline\u00f2 sulle posizioni di quest'ultimo, dimostrandosi favorevole ad una prosecuzione della Nep. Nel 1927 per\u00f2, in occasione di una crisi agricola, egli ripristin\u00f2 le misure sulla requisizione di cereali tipiche del comunismo di guerra.\nAbbandonate totalmente le tesi di Bucharin, e anzi entrato in contrasto con lui, Stalin introdusse una pianificazione integrale dell'economia. Questo port\u00f2 alla collettivizzazione forzata delle terre, utilizzata come metodo per trasferire ricchezza dall'agricoltura all'industria: le terre vennero unificate in cooperative agricole (\"Kolchoz\") o in aziende di stato (\"Sovchoz\"), che avevano l'obbligo di consegnare i prodotti al prezzo fissato dallo stato.\nI kulaki si convertirono cos\u00ec da possidenti ereditieri per diritto di nascita a lavoratori. Molti kulaki si opposero fermamente alla collettivizzazione, nascondendo le derrate alimentari, macellando il bestiame ed anche imbracciando le armi. Stalin reag\u00ec ordinando l'arresto degli oppositori, che venivano condannati, a seconda della gravit\u00e0 dei loro atti, dai 5 ai 10 anni di internamento nei \"gulag\". Secondo gli archivi ufficiali i \"kulaki\" internati totali nei \"gulag\" furono circa 2,5 milioni di persone, dei quali perirono in 600.000, la maggior parte tra il 1930 e il 1933."}
{"id": "476119", "revid": "767487", "url": "https://it.wikipedia.org/wiki?curid=476119", "title": "Elephants Dream", "text": "Elephants Dream \u00e8 un cortometraggio con le caratteristiche del film a contenuto aperto uscito il 24 marzo 2006.\nLa produzione era iniziata nel settembre del 2005: inizialmente era stato sviluppato sotto il nome di \"Orange\" da un gruppo di sette artisti e animatori di tutto il mondo. La prima idea per il titolo del film era stata \"Machina\", poi \u00e8 stato cambiato in \"Elephants Dream\" per aderire in maniera migliore al modo in cui \u00e8 stata sviluppata la trama.\nIl film \u00e8 fruibile attraverso la licenza Creative Commons BY (attribuzione).\nPresentazione.\nIl film \u00e8 stato annunciato per la prima volta nel maggio del 2005 da Ton Roosendaal, il presidente della \"Blender Foundation\" e sviluppatore capo di Blender, il principale software di modelizzazione, rendering e animazione 3D usato per la creazione del film. Il progetto \u00e8 stato finanziato congiuntamente dalla \"Blender Foundation\" e dall'Istituto di Arti Multimediali olandese. La Fondazione \u00e8 riuscita a mettere insieme gran parte dei propri fondi grazie alle prevendite del DVD. Chiunque ne abbia ordinato uno prima del 1\u00ba settembre ha potuto vedere il proprio nome inserito nella lista dei ringraziamenti in coda al film.\nLa gran parte della potenza di calcolo necessaria al rendering del film \u00e8 stata donata dalla Bowie State University che ha messo a disposizione per il progetto BSU Xseed , un cluster da 2.1 TFLOPS basato su macchine Apple Xserve G5.\nLo scopo del film \u00e8 provare sul campo, sviluppare e pubblicizzare le potenzialit\u00e0 del software open source, dimostrando che cosa possa essere fatto con strumenti di questo tipo nel campo dell'organizzazione e della produzione di contenuti di qualit\u00e0 per i film.\nDurante lo sviluppo del film e proprio grazie a questo progetto sono state aggiunte in Blender diverse nuove caratteristiche come un compositore integrato basato su nodi, rendering di capelli e pellicce, un nuovo sistema di animazione e una nuova pipeline di rendering, molti aggiustamenti ergonomici ed altri aggiornamenti.\nI contenuti del film sono stati distribuiti sotto la \"Creative Commons Attribution license\", in modo che gli spettatori possano apprenderne i segreti ed usarli ovunque essi vogliano. Il DVD include le versioni NTSC e PAL del film su dischi separati, una versione ad alta definizione come file video in formato XviD e tutti i file sorgenti delle animazioni.\nIl film pu\u00f2 essere scaricato sia direttamente sia via BitTorrent sul sito ufficiale dell'Orange Project dal 18 maggio 2006, insieme a tutti i file sorgenti delle animazioni.\nTrama.\n\"Elephants Dream\" \u00e8 la storia di due personaggi, Emo (Cas Jansen) e Proog (Tygo Gernandt) che, tra strani effetti sonori e scenografie molto particolari, conducono lo spettatore all'interno di un mondo bizzarro fatto di ingranaggi e grovigli di cavi, abitato da singolari personaggi, come una macchina per scrivere vivente, una enorme colonna con all'interno un ascensore ma soprattutto una grande quantit\u00e0 di uccelli davvero insoliti."}
{"id": "476120", "revid": "6923", "url": "https://it.wikipedia.org/wiki?curid=476120", "title": "Deadhead", "text": "Deadhead \u00e8 il nome con cui viene chiamato, da met\u00e0 anni settanta in poi, il fan dei Grateful Dead. I \"deadheads\" furono dei veri e propri seguaci del gruppo, cultori della loro musica.\nStile di vita e comportamenti.\nQuello del \"deadhead\" \u00e8 un vero e proprio stile di vita, con delle regole ben precise e un codice comportamentale, che si accosta soprattutto al pensiero hippie della fine degli anni sessanta. In genere il \"deadhead\" cercava di seguire il pi\u00f9 possibile i concerti del gruppo quando questo era ancora attivo, visto che ogni concerto diveniva un vero \"happening\", dove l'utilizzo di sostanze psichedeliche (in particolare LSD, come illustrato dal film Acid Test) era elevatissimo. I \"deadheads\" si sentivano elementi essi stessi ai concerti, diventando parte attiva e integrante del concerto, quasi tanto importanti quanto i membri della band, come suggeriscono i componenti dei Grateful Dead.\nSi distinguevano tra tutti i \"deadheads\" i cosiddetti \"spinners\" (anche noti come \"the family of unlimited devotion\"): vestiti in modo molto semplice, giravano su se stessi durante i concerti del gruppo per raggiungere uno stato di coscienza alterato e a volte si inginocchiavano per \"pregare\" il loro \"dio\" Garcia. Tuttavia, n\u00e9 Garcia n\u00e9 gli altri componenti del gruppo hanno mai approfittato di questa devozione e hanno, anzi, sempre rifiutato tale sorta di \"divinizzazione\".\nDato che i Grateful Dead promuovevano la cosa anche provvedendo a mettere a disposizione delle zone specifiche o mantenendo i prezzi dei biglietti bassi, i fan registravano quanti pi\u00f9 concerti possibili, che venivano poi scambiati e fatti girare con il beneplacito della band. Internet \u00e8 diventata nel XXI secolo un luogo di predilezione dove i vecchi e i nuovi \"deadhead\" si ritrovano per dibattere e scambiare materiale."}
