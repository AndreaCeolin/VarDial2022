{"id": "409840", "revid": "125196202", "url": "https://it.wikipedia.org/wiki?curid=409840", "title": "Roberto Cota", "text": "Biografia.\nRoberto Cota nasce a Novara, dove il padre Michele, pugliese di San Severo (FG), aveva prestato servizio militare dopo aver conseguito la laurea in Giurisprudenza. Il padre rimase nel capoluogo piemontese dopo aver l\u00ec conosciuto la futura moglie.\nConsegue la maturit\u00e0 presso il Liceo Classico Carlo Alberto di Novara e successivamente la laurea in Giurisprudenza a Milano con una votazione di 110/110 e lode. \u00c8 avvocato penalista patrocinante in Cassazione. Supera gli esami da procuratore legale a Torino. \u00c8 giornalista pubblicista. Sposato con Rosanna, ha una figlia: Elisabetta.\nCarriera politica.\nNel 1990 si iscrisse alla Lega Nord per la quale fu segretario cittadino dal 1992 al 1993. Consigliere comunale di Novara dal 1993; fu assessore alla cultura dal 1993 al 1997 e nello stesso anno si candid\u00f2 a sindaco, venendo sconfitto: conferm\u00f2 comunque il suo seggio in consiglio comunale e fu il capogruppo della Lega Nord.\nSegretario provinciale leghista dal 1999 al 2000, nello stesso anno diviene consigliere regionale e un anno dopo fu segretario nazionale della Lega Nord Piemont subentrando a Bernardino Bosio; fu anche presidente del Consiglio regionale, dove venne confermato nell'incarico fino al 2005. Sottosegretario alle attivit\u00e0 produttive nei governi Berlusconi II e III, e Alto Commissario per la lotta alla contraffazione al termine delle elezioni politiche del 2006.\nNel 2006 \u00e8 vice capogruppo della Lega Nord alla Camera dei deputati.\nDopo le elezioni politiche del 2008 \u00e8 nominato capogruppo della Lega Nord alla Camera.\nIl 29 marzo 2010 \u00e8 stato eletto presidente della regione Piemonte con la coalizione formata dal Popolo della Libert\u00e0 e dalla Lega Nord, che ha avuto la meglio sulla candidata uscente Mercedes Bresso del Partito Democratico. La sua elezione \u00e8 stata per qualche tempo in bilico a causa del possibile annullamento di circa 12\u00a0000 voti espressi verso liste a lui collegate visto che, al momento della proclamazione, il vantaggio di Cota era di circa 9300 voti.\nIl 19 ottobre 2010 il Consiglio di Stato ha infine confermato l'elezione di Cota, sospendendo il riconteggio dei voti.\nL'11 marzo 2012 Cota \u00e8 rieletto Segretario nazionale della Lega Nord Piemont di cui assume anche il ruolo di Presidente Nazionale dopo che l'incarico era decaduto all'europarlamentare Mario Borghezio a causa della sua sospensione dalla Lega.\nIl 22 maggio 2012 viene confermata in appello la condanna a Michele Giovine per aver falsificato le firme necessarie alla presentazione della lista \"Pensionati per Cota\" risultata determinante per l'elezione di Roberto Cota.. L'opposizione \u00e8 quindi tornata a chiedere le dimissioni del Presidente Cota.\n\u00c8 stato segretario della Lega Nord Piemont dal 2001 al 2016, sostituito da Riccardo Molinari.\nIl 28 dicembre 2020 annuncia la sua adesione a Forza Italia.\nPresidente della Regione Piemonte.\nNella veste di presidente della regione ha la funzione di rappresentare sia giuridicamente che politicamente l'Ente nel suo complesso. Inoltre \u00e8 referente per le materie: Coordinamento ed indirizzo delle politiche del Governo regionale. Conferenza Stato - Regioni, Rapporti con l'Unione europea, Federalismo e Grandi Eventi, Coordinamento interassessorile delle politiche del volontariato, Tutela della Salute e Sanit\u00e0, Edilizia sanitaria, Politiche Sociali e Politiche per la Famiglia..\nL'annullamento delle elezioni regionali.\nIl 10 gennaio 2014 il Tribunale Amministrativo Regionale del Piemonte annulla le elezioni regionali del 2010 che avevano decretato Cota presidente della regione Piemonte.\nIl capogruppo di Forza Italia in consiglio regionale annuncia ricorso al Consiglio di Stato contro la decisione del Tribunale Amministrativo Regionale, cos\u00ec come ha intenzione di fare la Lega Nord.\nL'11 febbraio 2014 il Consiglio di Stato conferma la sentenza del Tar e annulla le elezioni regionali piemontesi del 2010, sancendo cos\u00ec la fine anticipata della legislatura regionale piemontese. Ciononostante, contro la decisione del Consiglio di Stato la giunta regionale ha presentato ulteriore ricorso presso la Corte suprema di cassazione, lamentando un \u00abeccesso di potere giurisdizionale\u00bb (ricorso che, comunque, non sospende l'esecutivit\u00e0 della sentenza d'annullamento delle elezioni). Con decisione del 6 marzo 2014, il TAR ha intimato a Cota di indire le elezioni entro sette giorni e ha gi\u00e0 nominato, nel caso non lo facesse, un commissario ad acta, il Prefetto di Torino, che dovr\u00e0 provvedere. Il 12 marzo, Cota firma il decreto che fissa le elezioni regionali per il 25 maggio 2014 in concomitanza con le elezioni europee. Il 16 aprile 2014 la Cassazione ha assunto la decisione definitiva sulla vicenda confermando l'annullamento delle elezioni regionali.\nAlle Elezioni regionali del 2014 la coalizione di centrodestra non ricandida il presidente uscente Cota ma punta su Gilberto Pichetto Fratin, che risulter\u00e0 poi sconfitto da Sergio Chiamparino. Roberto Cota rinuncia alla candidatura alle Elezioni europee dello stesso anno con la Lega Nord, decidendo di restare segretario del partito in Piemonte.\nBilancio della Regione Piemonte.\nNel difficile panorama della crisi economica, la giunta regionale di Roberto Cota affronta una pessima situazione dei conti regionali: nelle casse della Regione Piemonte \u00e8 stato infatti confermato un buco di oltre due miliardi di euro, attribuiti da Cota alla precedente giunta di centro-sinistra guidata da Mercedes Bresso. Cota ha sempre evidenziato di aver dato un contributo significativo al risanamento della sanit\u00e0 piemontese in quanto appena insediato (29.07.2010) ha sottoscritto con il governo un piano di rientro che \u00e8 sempre stato rispettato. Nel corso dell'amministrazione della giunta di centro-destra, il debito della Sanit\u00e0 regionale \u00e8 continuato a crescere arrivando nel 2012 a 4,2 miliardi di euro.\nPosizione sul TAV.\nRoberto Cota si \u00e8 schierato pi\u00f9 volte a favore del Treno ad alta velocit\u00e0 in Val di Susa. A tal proposito, egli ha affermato che: \nVicende giudiziarie.\nL'inchiesta \"Rimborsopoli\".\nNell'aprile 2013 \u00e8 indagato per peculato nel periodo maggio 2010-settembre 2012, nell'ambito dell'inchiesta della procura di Torino sui rimborsi dei gruppi regionali. La somma contestata \u00e8 di circa venticinquemila euro.\nIl 16 gennaio 2014 viene richiesto il rinvio a giudizio per Cota nell'inchiesta su \"rimborsopoli\". Nell'aprile dello stesso anno Cota dichiarandosi innocente chiede ed ottiene di essere giudicato con il rito immediato.\nIl 7 ottobre 2016 viene assolto assieme ad altri 14 imputati in quanto \"il fatto non sussiste\", il 24 luglio 2018 \u00e8 condannato in appello a un anno e sette mesi di reclusione. Il 18 novembre 2019 la Corte di Cassazione ha annullato con rinvio la sentenza di condanna della Corte d'appello. \u00c8 nuovamente riconosciuto colpevole in sede d'appello in data 14 dicembre 2021."}
{"id": "409842", "revid": "121573721", "url": "https://it.wikipedia.org/wiki?curid=409842", "title": "Rastiglione", "text": "Rastiglione \u00e8 una frazione del comune di Valduggia, situata ad un'altezza di 704 metri s.l.m..\nSi trova alla stessa altitudine di Valpiana ed \u00e8 una delle frazioni pi\u00f9 alte di Valduggia (seconda solo a Rasco e Castagnola), questo ha valso ai suoi abitanti il soprannome di \"\"Aquile\" (\"Aig\u00fcle\" in dialetto).\nCon i suoi 125 abitanti rappresenta, insieme a Lebbia, la frazione pi\u00f9 popolata del comune di Valduggia.\nIl nome del paese deriva probabilmente da \"rastello\", un grosso cancello a regoli paralleli tenuti insieme da due stecconi orizzontali posto all'entrata del paese; da qui \"rastellone\" e, quindi, \"Rastiglione\" (\"Rasceun\" in dialetto). I suoi abitanti sono detti \"Rastiglionesi\".\nLa chiesa di San Michele Arcangelo (santo patrono del paese) \u00e8 posta all'entrata del paese e porta l'anno 1609.\nOggi il paese offre la possibilit\u00e0 di contemplare il paesaggio circostante immersi nella totale tranquillit\u00e0. I boschi adiacenti all'abitato sono luoghi rinomati per i raccoglitori stagionali di funghi e castagne.\nAll'interno della chiesa di San Michele Arcangelo sono visibili alcune iscrizioni dedicatorie \"I benefattori di Roma\"\" poste sulla balaustra di fronte all'altare maggiore, sull'altare maggiore stesso, entrambi in stile barocco e realizzati in marmi policromi e sul coro ligneo.\nSino ad alcuni decenni or sono non era stato possibile stabilire l'origine di tali iscrizioni, cos\u00ec come il motivo di tale beneficenza, n\u00e9 chi fossero i benefattori. Nel 1980 il discendente di una famiglia rastiglionese della frazione di Campiano trapiantata a Roma, ricercando le proprie origini, inaspettatamente scopr\u00ec presso l'Archivio Storico Lateranense che un suo antenato, tale Francesco Bannone, aveva un punto di contatto con Rastiglione. Decise cos\u00ec di recarsi presso la parrocchia di Zuccaro, dove erano conservati gli antichi libri dello stato civile per proseguire la propria ricerca.\nDai dati raccolti sia a Roma sia in loco, fu possibile stabilire che una nutrita comunit\u00e0 di rastiglionesi si era insediata a Roma sin dal 1600 (ma forse anche prima), principalmente nella zona intorno Piazza di Pietra, luogo dove allora a Roma era sita la Dogana dei Beni di Terra, ovverosia dove giungevano le carrozze e i carichi provenienti dall'estero.\nDetta comunit\u00e0 era prevalentemente dedita al mestiere di calzolaio, o \"scarpinello\" secondo la dizione di allora. Dallo studio comparato dei documenti romani e piemontesi, tuttavia, fu possibile stabilire che i contatti di detta comunit\u00e0 con il paese d'origine non erano interrotti dalla lontananza e dalla difficolt\u00e0 dei trasporti. \u00c8 documentato che, a partire dal 1725 sino quasi alla fine del secolo, i Bannone (o Banone come erano registrati a Rastiglione) ogni tre anni tornavano al paese lasciando in consegna la bottega di Roma ad un fratello o ad un altro parente giunto dal paese per sostituirlo. E cos\u00ec di padre in figlio.\nFu la comunit\u00e0 di questi lavoratori a raccogliere i fondi necessari per costruire la balaustra, l'altare ed il coro della chiesa di San Michele Arcangelo di Rastiglione. Furono loro \"i benefattori di Roma\", che, come si evince, romani non erano affatto, bens\u00ec rastiglionesi recatisi a Roma, uno stato allora straniero, raggiunto con grandi fatiche, privazioni e pericoli per mantenere la propria famiglia."}
{"id": "409844", "revid": "767487", "url": "https://it.wikipedia.org/wiki?curid=409844", "title": "Setebos (astronomia)", "text": "Setebos \u00e8 il satellite naturale pi\u00f9 esterno di Urano dopo Ferdinando; la sua scoperta risale al 1999, ad opera di un team composto da John Kavelaars, Brett Gladman, Matthew Holman, Jean-Marc Petit e Hans Scholl.\nAl satellite fu inizialmente attribuita la designazione provvisoria S/1999 U 1; successivamente l'Unione Astronomica Internazionale lo battezz\u00f2 come Setebos, la divinit\u00e0 adorata da Calibano e Sicorace nella commedia \"La tempesta\" di William Shakespeare.\nSi tratta di un piccolo satellite irregolare, dal diametro medio di circa 30 km, con ogni probabilit\u00e0 privo di qualsiasi attivit\u00e0 geologica.\nCome numerosi altri satelliti esterni di Urano, Ferdinando ruota attorno al pianeta madre in direzione retrograda."}
{"id": "409845", "revid": "638792", "url": "https://it.wikipedia.org/wiki?curid=409845", "title": "Rudi (personaggio)", "text": ""}
{"id": "409846", "revid": "27723", "url": "https://it.wikipedia.org/wiki?curid=409846", "title": "S/1999 U 1", "text": ""}
{"id": "409847", "revid": "27723", "url": "https://it.wikipedia.org/wiki?curid=409847", "title": "S/2001 U 2", "text": ""}
{"id": "409851", "revid": "174925", "url": "https://it.wikipedia.org/wiki?curid=409851", "title": "Monte Majid", "text": ""}
{"id": "409853", "revid": "38802", "url": "https://it.wikipedia.org/wiki?curid=409853", "title": "K 620", "text": ""}
{"id": "409856", "revid": "339392", "url": "https://it.wikipedia.org/wiki?curid=409856", "title": "Indoariani", "text": ""}
{"id": "409861", "revid": "638792", "url": "https://it.wikipedia.org/wiki?curid=409861", "title": "Walter (Pok\u00e9mon)", "text": ""}
{"id": "409867", "revid": "2043648", "url": "https://it.wikipedia.org/wiki?curid=409867", "title": "Amplificatore separatore", "text": "Amplificatore separatore, noto anche come buffer o inseguitore di tensione, \u00e8 un amplificatore che provvede alla trasformazione di impedenza, riducendone il valore, nei collegamenti tra circuiti. Esso viene comunemente inserito tra un segnale e il circuito, in modo da simulare un generatore (di corrente o di tensione) ideale.\nSpiegazione.\nTipicamente, un amplificatore separatore viene impiegato nel trasferimento di una tensione da un primo circuito, ad elevato livello d'impedenza, ad un secondo circuito, a livello d'impedenza inferiore. \nL'amplificatore separatore interposto impedisce che il secondo circuito sovraccarichi il primo circuito e ne alteri il suo funzionamento.\nSe la tensione viene trasferita inalterata, l'amplificatore separatore \u00e8 un amplificatore a guadagno unitario: noto pure come inseguitore di tensione.\nRealizzazioni.\nSingolo transistor.\nIl pi\u00f9 semplice buffer di tensione \u00e8 costituito da un amplificatore a singolo stadio. Le possibili realizzazioni sono mediante:\nAmplificatore operazionale.\nL'amplificatore separatore a guadagno unitario pu\u00f2 venire realizzato molto semplicemente riportando il segnale in uscita di un amplificatore operazionale alla sua entrata invertente (retroazione negativa), ed applicando il segnale in ingresso alla sua entrata non-invertente.\nQuesto dispositivo si ottiene chiudendo in retroazione unitaria un amplificatore operazionale ovvero riportando il segnale in uscita direttamente sull'ingresso invertente dell'amplificatore.\nLo scopo principale del buffer \u00e8 quello di separare o disaccoppiare la sorgente del segnale dal resto del circuito. Il disaccoppiamento consente di non assorbire corrente dalla sorgente di segnale, non provocando cos\u00ec gli effetti di carico, ovvero un eccessivo assorbimento di corrente dal generatore di segnale, e aumentare cos\u00ec la capacit\u00e0 di fornire potenza da parte del generatore.\nConfigurazione Darlington.\nA transistori.\nI medesimi risultati, ottenuti attraverso l'uso degli amplificatori operazionali, sono ottenuti facendo ricorso alla configurazione circuitale di Darlington, con l'impiego di due transistori: configurazione specifica per gli amplificatori a CC\nAd altri elementi attivi.\nAltri elementi attivi possono venire utilizzati nella configurazione fondamentale di Darlington, quali i transistori ad effetto di campo, le valvole, etc, opportunamente adeguata alle nuove esigenze delle differenti unit\u00e0 costituenti.\nNote.\nTutti gli amplificatori separatori presentano di fatto un guadagno inferiore all'unit\u00e0, ma lo scarto dall'unit\u00e0 \u00e8 talmente trascurabile che consente di considerare il guadagno dei medesimi come unitario.\nBench\u00e9 il guadagno di tensione dell'amplificatore separatore sia unitario essi apportano normalmente un notevole guadagno di corrente e quindi un notevole guadagno di potenza: pertanto \u00e8 errato (sebbene sia luogo comune) affermare che il suo guadagno sia di 0 dB.\nRiguardo alla risposta in frequenza dell'amplificatore separatore, normalmente sono consentiti all'ingresso segnali che vanno dalla corrente continua a quella alternata di alcuni kHz: tuttavia, alle frequenze molto basse il guadagno in dB diventa leggermente negativo."}
{"id": "409870", "revid": "125823970", "url": "https://it.wikipedia.org/wiki?curid=409870", "title": "Orycteropus afer", "text": "Loritteropo (: ; \"Orycteropus afer\" ) \u00e8 un mammifero notturno di medie dimensioni, nativo dell'Africa. \u00c8 l'unica specie vivente dell'ordine Tubulidentata, sebbene siano note altre specie e generi preistorici di quest'ordine. A differenza di altri insettivori, possiede un muso lungo e tubulare simile a quello di un maiale, che viene utilizzato per fiutare il cibo. \u00c8 distribuito in due terzi del continente africano, dove si aggira nelle pianure, evitando prevalentemente le aree rocciose. Prevalentemente notturno, si ciba di formiche e termiti, che dissotterra dai loro formicai e termitai usando i suoi forti artigli affilati e le robuste zampe. Queste forti zampe vengono usate anche per scavare lunghe tane sotterrane in cui vive e alleva i cuccioli. Nella lista della IUCN viene classificato come a rischio minimo, sebbene il numero degli esemplari sembri diminuire.\nGli oritteropi sono afrotheri, un clade che include anche gli elefanti, i lamantini e gli iraci.\nDescrizione.\nIl corpo dell'oritteropo, nelle proporzioni, ricorda vagamente quello di un piccolo maiale, per questo motivo \u00e8 anche detto \"maiale di terra\" per via del suo corpo robusto e con la schiena arcuata, oltre ad essere ricoperto da una rada pelliccia, con peli pi\u00f9 simili a setole. Gli arti sono relativamente corti, e le zampe posteriori sono pi\u00f9 lunghe di quelle anteriori. Le \"mani\" dell'oritteropo non presentano alcun pollice, risultando in quattro dita per mano, mentre i \"piedi\" possiedono tutte e cinque le dita. Ogni dito presenta un artiglio grande e robusto, leggermente appiattito e simile ad una pala, quasi ad uno stadio intermedio tra un artiglio e uno zoccolo, perfettamente adattatisi per scavare e rompere le pareti dei termitai. Sebbene l'oritteropo sia considerato digitigrado, a volte pu\u00f2 sembrare un plantigrado. Tuttavia, tale confusione \u00e8 dovuta al metodo di accovacciarsi dell'animale, che poggia sulla piante dei piedi, dando l'impressione di essere plantigrado. Un'altra caratteristica che contribuisce all'eccezionale capacit\u00e0 di scavare degli oritteropi \u00e8 un tessuto endosseo chiamato osso spongioso compatto (CCCB). La resistenza allo stress e alla tensione fornita da CCCB consente agli oritteropi di creare velocemente tane larghe e profonde, portando infine a un ambiente favorevole per le piante e una variet\u00e0 di animali, con cui condividono l'ambiente.\nIl peso di un oritteropo adulto \u00e8 generalmente compreso tra i 60 e i 80 chilogrammi (130-180 libbre). Un oritteropo adulto pu\u00f2 raggiungere una lunghezza media compresa tra i 105 e i 130 centimetri (3,44-4,27 piedi), raggiungere una lunghezze di 2,2 metri (7 piedi 3 pollici) prendendo in considerazione la coda (che pu\u00f2 essere lunga fino a 70 centimetri (28 pollici)). L'altezza al garrese \u00e8 di circa 60 centimetri (24 pollici), per una circonferenza di circa 100 centimetri (3,3 piedi), rendendolo il pi\u00f9 grande membro del possibile clade Afroinsectiphilia. L'animale ha una colorazione grigio-giallastro pallido, spesso macchiato di bruno-rossastro dal terreno. Il mantello dell'oritteropo \u00e8 sottile, e la protezione primaria dell'animale \u00e8 la sua dura pelle. I peli sono sparsi e radi sul corpo, specialmente sulla testa e sulla coda; tuttavia le zampe sono ricoperte da peli pi\u00f9 lunghi e scuri. I peli sulla maggior parte del corpo sono raggruppati in gruppi da 3 o 4. I peli che circondano le narici sono densi, aiutando l'animale a sigillare le narici mentre scava. La coda \u00e8 molto spessa alla base assottigliandosi gradualmente verso la punta.\nCranio.\nLa testa dell'oritteropo \u00e8 molto allungata, sorretta da un collo corto e robusto, che termina in una sorta di disco carnoso, che ospita le narici. Il cranio presenta un arco zigomatico molto sottile ma completo. La testa dell'oritteropo presenta molte caratteristiche uniche: una delle caratteristiche pi\u00f9 distintive dei Tubulidentata sono i denti. Invece di avere una cavit\u00e0 pulpare, ogni dente possiede un grappolo di tubi sottili, esagonali, verticali e paralleli di vasodentina (una forma modificata di dentina), con canali pulpari individuali, tenuti insieme dal cemento. Il numero di tubi dipende dalle dimensioni del dente, con il pi\u00f9 grande che ne possiede circa 1.500. I denti non hanno un rivestimento di smalto, venendo usurati e ricrescendo continuamente. L'oritteropo nasce con incisivi e canini nella parte anteriore della mascella, che verranno persi dall'animale crescendo. Gli oritteropi adulti possiedono solo i denti posteriori nella parte posteriore della bocca, e presentano la seguente formula dentaria: i 0/0, pm 1-2-3-4/1-2-3-4, m 3/3 (= da 16 a 22 denti). Questi denti rimanenti sono simili a pioli e sono privi di radici, e hanno una composizione unica. I denti sono costituiti da 14 molari mascellari superiori e 12 inferiori.\nL'area nasale dell'oritteropo \u00e8 un'altra area unica, poich\u00e9 contiene dieci conche nasali, pi\u00f9 di qualsiasi altro mammifero placentato. I lati delle narici sono ricoperti da peli molto spessi. La punta del muso \u00e8 molto mobile ed \u00e8 mossa da muscoli mimici modificati. Il tessuto carnoso che divide le narici ha probabilmente funzioni sensoriali, ma non \u00e8 chiaro se siano di natura olfattiva o vibratoria. Il naso dell'oritteropo \u00e8 costituito da pi\u00f9 ossa turbinate di qualsiasi altro mammifero, con un valore compreso tra 9 e 11, rispetto ai cani che ne possiedono 4-5. Con una grande quantit\u00e0 di ossa turbinate, l'oritteropo ha pi\u00f9 spazio per l'umido tessuto epiteliale, che \u00e8 la posizione del bulbo olfattivo. Il naso contiene nove bulbi olfattivi, pi\u00f9 di ogni altro mammifero noto. Il suo acuto senso dell'olfatto non deriva solo dalla quantit\u00e0 di bulbi olfattivi ma anche dallo sviluppo del cervello, il cui lobo olfattivo \u00e8 altamente sviluppato. Il muso assomiglia a quello di un maiale, mentre la bocca \u00e8 piccola e tubolare, tipica delle specie che si nutrono di formiche e termiti. L'oritteropo possiede una lingua lunga e sottile che pu\u00f2 arrivare fino a 30 centimetri (12 pollici) di lunghezza. Le orecchie tubulari, che danno a questo animale un acuto senso dell'udito, sono sproporzionatamente lunghe, circa 20-25 centimetri (7,9-9,8 pollici). Gli occhi sono piccoli e sono costituiti solo da bastoncelli.\nApparato digerente.\nLo stomaco dell'oritteropo ha un'area pilorica muscolare che funge da ventriglio per macinare il cibo ingerito, rendendo quindi non necessaria la masticazione. Il cieco \u00e8 molto grande. Entrambi i sessi emettono una forte secrezione olfattiva da una ghiandola anale. Le sue ghiandole salivari sono altamente sviluppate e circondano quasi completamente il collo; la loro produzione \u00e8 ci\u00f2 che fa s\u00ec che la lingua mantenga la sua viscosit\u00e0. La femmina ha due paia di capezzoli nella regione inguinale.\nGeneticamente parlando, l'oritteropo \u00e8 un fossile vivente, poich\u00e9 i suoi cromosomi sono altamente conservanti, riflettendo gran parte della prima sistemazione eutheriana prima della divergenza dei principali taxa moderni.\nClassificazione.\nEtimologia.\nIl nome oritteropo deriva dal suo nome scientifico \"Orycteropus\", che significa \"piede scavatore\", mentre il nome specifico \"afer\" \u00e8 un riferimento all'Africa. Il nome dell'ordine degli oritteropi, Tubulidentata, deriva dai loro denti tubolari. Il suo nome inglese, \"aardvark\", deriva dall'Afrikaans (pronuncia afrikaans: [\u02c8\u0251\u02d0rtfark]) e significa \"maiale di terra\" o \"maiale della terra\" (\"aarde\": terra, \"vark\": maiale), per via delle sue abitudini scavatrici. In lingua inglese \u00e8 talvolta erroneamente chiamato colloquialmente \"orso delle formiche africano\", \"formichiere\" (da non confondere con il formichiere sudamericano) o \"formichiere del Capo\".\nTassonomia.\nL'oritteropo \u00e8 l'unico rappresentante esistente dell'oscuro ordine dei mammiferi Tubulidentata, in cui \u00e8 generalmente considerato una specie variabile del genere \"Orycteropus\", l'unico genere vivente della famiglia Orycteropodidae. L'oritteropo non \u00e8 strettamente imparentato con i formichieri sudamericani, nonostante entrambi presentino caratteristiche superficiale simili. Queste caratteristiche simili tra i due gruppi sono frutto di un'evoluzione convergente. I parenti viventi pi\u00f9 vicini dell'oritteropo sono i toporagni elefante, i tenrece e le talpe dorate. Insieme ai sirenidi, agli iraci, agli elefanti, e ai loro parenti estinti, questi animali formano il superordine Afrotheria. Studi cerebrali hanno dimostrato delle somiglianze con i Condylarthra, e dato lo status di questo clade come taxon cestino dei rifiuti, ci\u00f2 pu\u00f2 significare che alcune specie tradizionalmente classificate come \"condylarthri\" siano in realt\u00e0 una radiazione di oritteropi.\nEvoluzione.\nBasandosi sui fossili a sua disposizione, Bryan Patterson concluse che i primi antenati dell'oritteropo apparvero in Africa verso la fine del Paleocene. I ptolemaiidi, un misterioso clade di mammiferi con affinit\u00e0 incerte, potrebbero in realt\u00e0 rappresentare una radiazione di oritteropi, o come un sister clade di Tubulidentata, o come un grado evolutivo che porta ai veri tubulidentati.\nIl primo tubulidentato certo fu probabilmente \"Myorycteropus africanus\" proveniente dai depositi del Miocene del Kenya. Il primo esempio del genere \"Orycteropus\" fu, invece, \"Orycteropus mauritanicus\", rinvenuto in Algeria in depositi del Miocene medio, con una versione altrettanto antica ritrovata in Kenya. I fossili dell'oritteropo sono stati datati a cinque milioni di anni e sono stati localizzati in tutta Europa e nel Vicino Oriente.\nIl misterioso genere pleistocenico, \"Plesiorycteropus\", dal Madagascar venne originariamente identificato come un tubulidentato discendente da antenati che arrivarono sull'isola durante l'Eocene. Tuttavia, una serie di sottili differenze anatomiche e recenti prove molecolari hanno portarono i ricercatori a credere che \"Plesiorycteropus\" sia un parente delle talpe dorate e dei tenrec che possiedono un aspetto e adattamenti alla stessa nicchia ecologica per via di dell'evoluzione convergente.\nSottospecie.\nL'oritteropo ha diciassette sottospecie scarsamente descritte:\nL'Encyclop\u00e6dia Britannica, del 1911, menziona anche \"O. a. capensis\" o oritteropo del Capo, dal Sudafrica.\nBiologia.\nGli oritteropi possono vivere fino a 23 anni in cattivit\u00e0. L'animale non ha molte difese contro i predatori, facendo principalmente affidamento sul suo fine udito per identificare predatori, come leopardi, leoni, ghepardi, iene, licaoni e pitoni. \u00c8 anche cacciato da alcune trib\u00f9 locali per la sua carne. Quando \u00e8 attaccato tenta in genere di scappare, correndo a zigzag, o di interrarsi, ma \u00e8 anche capace di difendersi con le zampe anteriori, a volte sdraiandosi sulla schiena scalciando con tutti e quattro gli arti. I suoi artigli, anche se smussati, possono infliggere danni sostanziali alle aree non protette di un possibile predatore inesperto. Quando sotto attacco sono in grado di scavare molto velocemente, richiudendo il cunicolo dietro di s\u00e9 con la terra smossa.\nL'oritteropo \u00e8 un animale piuttosto silenzioso. Tuttavia, emette lievi grugniti mentre si ciba e forti grugniti mentre si avvicina all'ingresso dei suoi tunnel. Se spaventato emette un verso simile ad un belato.\nDieta.\nL'oritteropo \u00e8 un animale notturno prevalentemente solitario che si nutre quasi esclusivamente di formiche e termiti (mirmecofagia); l'unico altro cibo di cui sembrano nutrirsi \u00e8 il cetriolo degli oritteropi. In effetti, il cetriolo e l'oritteropo hanno una relazione simbiotica: gli oritteropi, cibandosi del cetriolo sotterraneo, defecano i semi vicino alle loro tane, che cresceranno rapidamente grazie al terreno smosso dall'animale e alla natura fertile della zona. Il tempo trascorso nell'intestino dell'oritteropo favorisce inoltre la fertilit\u00e0 del seme e il frutto fornisce l'umidit\u00e0 necessaria per la sopravvivenza dell'oritteropo. Nonostante la loro dieta mirmecofaga, evitano le formiche scacciatrici e le formiche rosse. Per via delle loro rigorose esigenze alimentari, gli oritteropi necessitano di un ampio areale. La caccia ha inizio quando l'animale esce dalla sua tana nel tardo pomeriggio o subito dopo il tramonto, in un'area che comprende da 10 a 30 chilometri (da 6,2 a 18,6 miglia). Durante la ricerca del cibo, l'oritteropo mantiene il muso a livello del suolo e le orecchie rivolte in avanti, il che indica che sia l'olfatto che l'udito sono coinvolti nella ricerca del cibo. Solitamente evitano gli stessi percorsi per 5-8 giorni, in modo da dare il tempo ai nidi di termiti di riprendersi prima di nutrirsene di nuovo.\nQuando trovano un nido di termiti o di formiche, gli oritteropi aprono una breccia nel nido, formando una sorta di piccola trincea a forma di \"V\" da cui annuseranno copiosamente. Una volta rilevata la posizione delle formiche o delle termiti, l'oritteropo comincer\u00e0 ad allargare la breccia con gli arti anteriori nella direzione da cui ha percepito l'odore, tenendo le lunghe orecchie dritte e in ascolto per i predatori. La lunga lingua viscida viene quindi inserita all'interno del termitaio, catturando fino a 50.000 insetti in una notte. Per raggiungere le termiti o le formiche che si celano pi\u00f9 in profondit\u00e0, l'animale usa i suoi artigli, che gli consentono di scavare rapidamente e facilmente attraverso i duri strati dei termitai e dei formicai. Quando scava, le narici vengono sigillate ed i lunghi peli ai lati bloccano il terreno smosso che si deposita sul muso. I morsi degli insetti che tentano di proteggere il nido sono resi vani dalla dura pelle dell'animale. Dopo che l'oritteropo ha abbandonato un termitaio dopo essersi saziato, altri animali visiteranno il termitaio per raccogliere gli avanzi sfruttando la breccia aperta dall'oritteropo. Le termiti all'interno dei loro nidi da sole non forniscono cibo a sufficienza per l'oritteropo; pertanto questi cerca soprattutto le termiti all'esterno del termitaio. Quando questi insetti si muovono, possono formare colonne lunghe dai 10 ai 40 metri (33\u2013131 piedi), divenendo facili prede per gli oritteropi ed altri animali insettivori. Queste colonne sono pi\u00f9 comuni nelle aree frequentate da bestiame o altri ungulati, in quanto l'erba calpestata e lo sterco attirano le termiti dei generi \"Odontotermes\", \"Microtermes\" e \"Pseudacanthotermes\".\nLa notte tendono ad essere pi\u00f9 attivi durante le prime ore notturne (all'incirca tra le 20:00 e le 00:00), e non sembrano preferire notti pi\u00f9 luminose o pi\u00f9 buie rispetto alle altre. In caso di maltempo o se disturbati si ritireranno nelle loro tane. Quando escono dalle loro tane possono coprire dai 2 ai 5 chilometri (1,2 e 3,1 miglia) a notte; tuttavia, alcuni studi hanno dimostrato che possono attraversare fino a 30 chilometri (19 miglia) in una notte.\nRiproduzione.\nGli oritteropi si accoppiano solo durante la loro stagione riproduttiva; dopo un periodo di gestazione di sette mesi, la femmina d\u00e0 alla luce un solo cucciolo (raramente due) del peso di circa 1,7\u20131,9 chilogrammi (3,7\u20134,2 libbre), nel periodo tra maggio e luglio. Alla nascita, il piccolo \u00e8 completamente nudo e rosa, con orecchie molli e molte rughe. Durante l'allattamento, il piccolo succhier\u00e0 il latte da ogni capezzolo in successione. Dopo due settimane, le pieghe della pelle scompaiono, e dopo tre settimane le orecchie sono in posizione completamente eretta. Dopo 5\u20136 settimane, i peli del corpo iniziano a crescere. Dopo sole due settimane, il piccolo \u00e8 gi\u00e0 in grado di lasciare la tana per accompagnare la madre durante la ricerca del cibo, ma comincer\u00e0 a nutrirsi di termiti solo a 9 settimane, svezzandosi completamente tra i tre mesi e le 16 settimane. A sei mesi d'et\u00e0, il giovane \u00e8 gi\u00e0 in grado di scavare una propria tana, ma spesso rimarr\u00e0 con la madre fino alla prossima stagione degli amori, entrando in piena maturit\u00e0 sessuale a circa due anni di et\u00e0.\nSpostamenti.\nNonostante il suo bizzarro aspetto, l'oritteropo \u00e8 un buon nuotatore ed \u00e8 stato osservato pi\u00f9 volte nuotare facilmente anche contro forti correnti. I suoi forti arti anteriori, inoltre, gli consentono di scavare un metro di tunnel in circa cinque minuti. Tuttavia, i suoi spostamenti a terra sono piuttosto lenti e goffi.\nSono animali timidi e molto prudenti e prima di lasciare la tana per andare a cercare cibo si fermano all'ingresso per una decina di minuti, annusando l'aria e ascoltando. Dopo questa prima ispezione, l'animale lascia la tana e in pochi secondi sar\u00e0 gi\u00e0 a 10 metri (33 piedi) di distanza, dove controller\u00e0 nuovamente l'area in cerca di pericoli, annusando l'aria e drizzando le orecchie, prima di riprendere la ricerca del cibo con un andamento a zigzag.\nOltre a scavare nei termitai e nei formicai, l'oritteropo scava anche le tane in cui vivere, che generalmente rientrano in una delle tre categorie seguenti: tane fatte durante la ricerca del cibo, rifugi e luogo di riposo, tane permanenti. Le tane temporanee sono sparse in un'area intorno alla tana principale e vengono usate come rifugi temporanei, mentre la tana principale \u00e8 usata principalmente per l'allevamento dei cuccioli. Le tane principali possono essere profonde ed estese, avere diversi ingressi e possono essere lunghe fino a 13 metri (43 piedi). Queste tane possono essere abbastanza grandi perch\u00e9 un uomo vi possa entrare. L'oritteropo cambia regolarmente la forma della sua tana principale, spostandosi periodicamente per crearne di nuove. Le tane abbandonate dagli oritteropi sono una parte essenziale per la vita della fauna selvatica africana. Man mano che vengono abbandonate degli oritteropi, queste tane forniscono abitazione e rifugio a molti altri animali selvatici, fra i quali licaoni, sassicoli formichieri meridionali, nitteridi di Tebe, facoceri, pipistrelli, citelli, porcospini, pitoni, sciacalli, iene, gufi, lepri, manguste e lucertole. Senza questi rifugi, molti di questi animali perirebbero durante la stagione degli incendi, in quanto le tane forniscono un ottimo riparo dagli incendi. Solo le madri e i cuccioli condividono le tane; tuttavia \u00e8 noto che gli oritteropi possono vivere in piccoli gruppi familiari, sebbene siano prevalentemente creature solitarie. Se attaccato all'interno dei propri tunnel, l'oritteropo tenter\u00e0 di scappare scavando verso l'esterno e mettendo tra di s\u00e9 ed il predatore la terra appena smossa; se invece decide di combattere, si sdraier\u00e0 sulla schiena attaccando con gli artigli. \u00c8 risaputo che gli oritteropi usano anche i nidi delle termiti e delle formiche appena aperti come rifugi temporanei e la presenza di formiche e termiti \u00e8 sufficiente per tenere alla larga i predatori.\nDistribuzione e habitat.\nL'oritteropo si trova in quasi tutta l'Africa subsahariana, dove pu\u00f2 trovare facilmente habitat (savane, praterie, boschi e boscaglie) e cibo (soprattutto formiche e termiti) in quantit\u00e0. Questi animali trascorrono le ore di luce solare nelle loro tane buie per evitare il forte caldo del giorno. Le uniche zone che evitano sono quelle paludose, dove le falde acquifere impediscono loro di scavare a una profondit\u00e0 sufficiente. Anche i terreni rocciosi non forniscono un habitat ideale, in quanto rendono difficoltoso scavare. Sono state documentate tane profonde fino a 3\u00a0200 metri (10\u00a0500 piedi) in Etiopia. Questi animali sono presenti in quasi tutta l'Africa sub-sahariana, fino al Sudafrica, con poche eccezioni. Queste eccezioni includono le aree costiere della Namibia, della Costa d'Avorio e del Ghana. Non sono presenti sull'isola di Madagascar.\nConservazione.\nUn tempo si pensava che il numero degli oritteropi fosse in calo; tuttavia \u00e8 possibile che ci\u00f2 fosse dovuto al fatto che questi animali non sono facili da individuare. Non esistono conteggi definitivi sul numero degli esemplari, a causa delle loro abitudini notturne e riservate; tuttavia, il loro numero sembra essere complessivamente stabile. Non sono considerati comuni in nessuna parte dell'Africa, ma, grazie alla loro vasta distribuzione geografica, si mantengono in numero sufficiente. Potrebbe esserci una leggera diminuzione del loro numero nell'Africa orientale, settentrionale e occidentale. I numeri dell'Africa meridionale non sono in diminuzione. La IUCN ha fornito una designazione ufficiale, classificando questa specie come a rischio minimo. Tuttavia, gli oritteropi sono una specie piuttosto precaria, in quanto sono estremamente dipendenti dalla presenza di formiche e termiti; quindi, se tale fonte di cibo dovesse venire a mancare o diminuisse, la specie nel suo insieme verrebbe influenzata drasticamente e, data l'importanza delle tane di questi animali, che fungono da rifugio per molte altre specie, la loro scomparsa provocherebbe diversi danni all'ecosistema.\nGli oritteropi gestiscono bene la cattivit\u00e0. Il primo zoo ad averne uno fu quello di Londra nel 1869, che ricevette un esemplare dal Sudafrica.\nMitologia e cultura di massa.\nNel folclore africano l'oritteropo \u00e8 molto ammirato per la sua diligente ricerca del cibo e per la sua reazione impavida agli attacchi delle formiche-soldato. Gli stregoni Haus fabbricano amuleti dal suo cuore, dalla sua pelle, dalla fronte e dalle unghie, che polverizzano insieme alle radici di certi alberi. Avvolto in un lembo di pelle e portato sul torace, l'amuleto conferirebbe al portatore la capacit\u00e0 di passare di notte fra tetti e muri. Si dice anche che esso sia utilizzato dagli svaligiatori e da coloro che vogliono, nottetempo, far visita a giovani donne senza averne il permesso dai genitori. Inoltre alcune trib\u00f9, quali i Mangbetu, gli Ayanda e i Logo, ne utilizzano i denti per fare braccialetti che ritengono portino fortuna a chi li indossa. La loro carne, simile nel gusto a quella di maiale, \u00e8 apprezzata da molti.\nAlcuni sostengono che il dio egizio Seth, spesso raffigurato con la testa di un animale ignoto, avesse la testa di oritteropo o fosse parte di un tale animale.\nIl personaggio principale della serie TV \"Arthur\", una serie animata per bambini basata su una serie di libri, prodotta da WGBH-TV e trasmessa in 180 paesi, \u00e8 un oritteropo.\nNella serie animata \"The Ant and the Aardvark\" \u00e8 presente un oritteropo blu che d\u00e0 una caccia ostinata a una formica rossa. Stessa cosa avviene nel cartone \"La Pantera Rosa &amp; Co.\".\nIl caccia bombardiere supersonico F-111/FB-111 \u00e8 stato soprannominato \"Aardvark\" per via del suo lungo muso che ricorda l'animale. Aveva anche somiglianze con le sue missioni notturne volate ad un livello molto basso utilizzando ordigni che potevano penetrare in profondit\u00e0 nel terreno. Nella Marina degli Stati Uniti, lo squadrone VF-114 fu soprannominato \"Aardvarks\", pilotando F-4 e poi F-14. La mascotte dello squadrone \u00e8 stata adattata dall'animale del fumetto \"B.C.\", a cui si diceva che l'F-4 somigliasse.\nNel romanzo di Patrick O'Brian \"Verso Mauritius\" Maturin disegna un oritteropo.\nCerebus, il protagonista di una lunga saga a fumetti dell'autore canadese Dave Sim, \u00e8 un oritteropo.\nUna coppia di oritteropi \u00e8 presente nel libro \"The Animals Watched - an alphabet book\" (di John Warren Stewig, pubblicato nel 2007), che rivisita in chiave moderna il mito dell'Arca di No\u00e8."}
{"id": "409874", "revid": "86599", "url": "https://it.wikipedia.org/wiki?curid=409874", "title": "Cratere Chapman", "text": "Chapman \u00e8 un cratere lunare di 76,83 km situato nella parte nord-orientale della faccia nascosta della Luna, a nord-est del cratere Rynin e a sud del grande cratere Poczobutt.\nChapman \u00e8 un antico cratere, eroso al punto che ogni dettaglio \u00e8 stato quasi cancellato ed ora \u00e8 poco pi\u00f9 che una depressione a tazza. Il bordo \u00e8 circolare, ma interrotto nella zona sud da Chapman W. Unito al bordo sudorientale si trova un'altra depressione, resto di un cratere pi\u00f9 piccolo e nella zona di contatto i bordi sono ulteriormente assottigliati.\nNumerosi piccoli crateri si trovano sulle pendici sia interne che esterne, con una coppia di impatti unita al bordo nella zona ovest. Una sottile spaccatura si estende attraverso margine interno dal bordo occidentale sino a quello settentrionale. Il pianoro interno \u00e8 povero di caratteristiche rispetto all'accidentato territorio circostante. Vi \u00e8 una moderata concentrazione di piccoli crateri nel quadrante sudorientale.\nIl cratere \u00e8 dedicato all'astronomo inglese Sydney Chapman.\nCrateri correlati.\nAlcuni crateri minori situati in prossimit\u00e0 di Chapman sono convenzionalmente identificati, sulle mappe lunari, attraverso una lettera associata al nome."}
{"id": "409876", "revid": "638792", "url": "https://it.wikipedia.org/wiki?curid=409876", "title": "Fiammetta (Pok\u00e9mon)", "text": ""}
{"id": "409880", "revid": "638792", "url": "https://it.wikipedia.org/wiki?curid=409880", "title": "Norman (Pok\u00e9mon)", "text": ""}
{"id": "409882", "revid": "991694", "url": "https://it.wikipedia.org/wiki?curid=409882", "title": "X-Men 3", "text": ""}
{"id": "409883", "revid": "116106", "url": "https://it.wikipedia.org/wiki?curid=409883", "title": "Apotegma", "text": ""}
{"id": "409885", "revid": "1543377", "url": "https://it.wikipedia.org/wiki?curid=409885", "title": "Winchester (Hampshire)", "text": "Winchester (forma arcaica Winton) \u00e8 una citt\u00e0 britannica situata nell'Inghilterra meridionale che ha una popolazione di 45.181 persone in un raggio di tre miglia dal suo centro. \u00c8 la sede del governo del locale distretto della Citt\u00e0 di Winchester, che si estende per un'area pi\u00f9 vasta del solo nucleo urbano, e della contea amministrativa dell'Hampshire.\nStoria.\nFu fondata dai Romani col nome di \"Venta Belgarum\".\nNel periodo medievale \u00e8 stata capitale del Regno del Wessex, in seguito dell'Inghilterra, grazie al sogno di Re Alfred, fino al 1066, quando Guglielmo il Conquistatore spost\u00f2 la capitale a Londra. Continu\u00f2 per un po' di tempo a essere sede dell'incoronazione reale che avveniva nella famosa cattedrale. Si dice che l\u00ec ci sia stata la tomba di Re Art\u00f9, ma \u00e8 solo una leggenda.\nLa cattedrale.\nLa cattedrale \u00e8 di stile gotico-romanico, \u00e8 una delle pi\u00f9 lunghe d'Europa (170\u00a0m) ed \u00e8 una fra le pi\u00f9 antiche del Regno Unito. \nLa prima chiesa fu costruita nel 648, ma l'edificio attuale fu iniziato nel 1079.\n\u00c8 stata sede di incoronazioni di re inglesi, che le portarono grande notoriet\u00e0 e prestigio.\nLa facciata \u00e8 caratterizzata dalla forma slanciata (tipica del gotico), da un finto portico e da una enorme vetrata.\nLa chiesa \u00e8 a croce latina e dietro l'altare vi \u00e8 un magnifico coro, tra i pi\u00f9 antichi d'Inghilterra (1308). Nei sotterranei vi \u00e8 una cripta dove sono custodite alcune reliquie (resti o spoglie di santi).\nLungo la navata, in alto, \u00e8 collocata la tomba di Canuto il Grande.\nNella parte anteriore della chiesa vi \u00e8 la tomba di Jane Austen, scrittrice britannica e figura di spicco della narrativa preromantica inglese. All'interno vi \u00e8 un piccolo museo, che conserva un'antica copia della Bibbia, un'antica biblioteca e dei reperti archeologici.\nCollegamenti.\nLa citt\u00e0 \u00e8 servita da una stazione ferroviaria e dalla compagnia di bus inglesi National Express, che la collega a Londra e ad altre citt\u00e0."}
{"id": "409887", "revid": "59350", "url": "https://it.wikipedia.org/wiki?curid=409887", "title": "Swif", "text": ""}
{"id": "409890", "revid": "2000453", "url": "https://it.wikipedia.org/wiki?curid=409890", "title": "Katharina von Bora", "text": "\u00c8 una delle figure pi\u00f9 importanti della Riforma protestante per il contributo che diede all'elaborazione del modello di matrimonio del clero e di famiglia protestante. Eppure della sua vita rimangono pochissime testimonianze, oltre agli scritti di Lutero stesso e di qualche contemporaneo.\nBiografia.\nInfanzia e il monastero.\nKatharina von Bora nacque il 29 gennaio 1499 a Hirschenfeld, nei pressi di Meissen, figlia di Hans von Bora, un nobile cavaliere sassone decaduto (lo stemma gentilizio mostrava un leone eretto con una zampa alzata, sormontato da un elmo di cavaliere) e di Katharina von Haugwitz. Ebbe probabilmente tre fratelli e una sorella.\nCome scrive Federico A. Rossi di Marignano nella sua \"doppia\" biografia di Lutero e Katharina, \u00abi due sposi nacquero in due regioni della Sassonia tradizionalmente rivali tra loro, governate da due rami del casato dei Wettin, il ramo ernestino, che aveva conservato il diritto di partecipare all'elezione dell'imperatore del Sacro Romano Impero, e il ramo albertino, che aveva conservato il titolo di duca di Sassonia. Gli ernestini si ritenevano superiori dal punto di vista politico e culturale rispetto agli albertini. La rivalit\u00e0 tra i due popoli si acu\u00ec ulteriormente durante gli anni della riforma, perch\u00e9 gli ernestini appoggiarono Lutero e gli Albertini lo contrastarono\u00bb. Martin Lutero era infatti originario di Eisleben nell'attuale Sassonia Anhalt e discendeva da una famiglia di contadini.\nLa madre mor\u00ec quando ella era ancora in tenera et\u00e0 e il padre si rispos\u00f2 presto. Nel 1504, Katharina, all'et\u00e0 di 5 anni, fu affidata per essere educata al monastero benedettino di Brehna, presso Halle. Nel 1508 il padre la fece trasferire a Marienthron, il monastero cistercense di Nimbschen, presso Grimma, in cui era madre superiora una zia materna della bambina, Margarete von Haubitz, e dove risiedeva anche una zia paterna, Magadalene von Bora. Al monastero Katharina impar\u00f2 a leggere, a scrivere e qualche rudimento di latino. L'8 ottobre 1515, all'et\u00e0 di 16 anni, prese i voti.\nLa fuga dal monastero e le relazioni.\nKatharina cominci\u00f2 a interessarsi del nascente movimento riformatore e a essere insoddisfatta della vita religiosa: assieme ad altre suore progett\u00f2 di abbandonare il monastero e contatt\u00f2 segretamente Lutero, chiedendogli aiuto. La vigilia di Pasqua del 1523, Lutero incaric\u00f2 Leonhard K\u00f6ppe, consigliere comunale di Torgau e mercante, che regolarmente consegnava aringhe al monastero, di favorire la fuga di Katharina e delle sue consorelle che, nascoste tra la merce trasportata nel carro di K\u00f6ppe, raggiunsero Wittenberg.\nNei due anni seguenti, Lutero organizz\u00f2 onorevoli matrimoni per le ex suore. Katharina fu dapprima ospitata dalla famiglia di Philipp Reichenbach, segretario comunale, poi nella casa del pittore Lucas Cranach il Vecchio e di sua moglie. Donna intelligente e per niente timida, si rese utile per la famiglia ospitante e incontr\u00f2 il re Cristiano II di Danimarca, il quale le don\u00f2 un anello d'oro.\nElla ebbe una relazione con lo studente Hieronymus Baumg\u00e4rtner, figlio di un patrizio di Norimberga. Egli era intenzionato a sposarla, ma probabilmente non ebbe il consenso dei genitori (Caterina, ricordiamolo, era una monaca fuggita dal proprio convento) e non diede pi\u00f9 proprie notizie a Caterina: anche Lutero gli invi\u00f2 una lettera chiedendogli di chiudere ufficialmente la relazione. Lutero all'epoca era attratto da un'altra monaca fuggita dal convento insieme a Caterina, Ave von Schonfeld, ma lei si spos\u00f2 con Basilius Axt, che gestiva la farmacia dei Cranach a Wittenberg. Si pens\u00f2 quindi di sistemare Caterina con il pastore Kaspar Glatz di Orlam\u00fcnde, ma ella rifiut\u00f2, non provando nessun sentimento o attrazione verso di lui.\nKatharina e Lutero.\nLutero alla fine del 1524 era ancora intenzionato a non sposarsi: Argula von Grumbach e poi molti dei suoi amici e collaboratori, per\u00f2, fecero notare che egli predicava della possibilit\u00e0 per i monaci e preti di sposarsi, mentre egli stesso si ostinava a non seguire nella propria vita i propri dettami. Egli decise quindi di sposare la ex-monaca, rimasta senza familiari e in pratica \"adottata\" dai Cranach: questa decisione suscit\u00f2 il risentimento dei suoi amici, a partire dal caro amico Melantone, il quale era risentito di non essere stato messo al corrente prima dell'importante decisione dell'amico. Anche il momento non era dei migliori, in quanto si era nella fase pi\u00f9 drammatica della guerra dei contadini tedeschi.\nLutero e Katharina, pur conoscendosi da anni senza essersi prima interessati l'un l'altro, si fidanzarono e sposarono il 13 giugno 1525: la sposa aveva 26 anni (all'epoca considerata non pi\u00f9 giovanissima per un matrimonio), Lutero 42. L'uso prevedeva che tra il fidanzamento e il matrimonio passasse del tempo, ma Lutero concentr\u00f2 tutto il 13 giugno per far tacere le male lingue. La cerimonia fu celebrata dal pastore Bugenhagen alla presenza del giurista Aple (anch'egli sposato con un'ex suora), di Justus Jonas e della famiglia Cranach, che fungeva da famiglia della sposa. Gli anelli furono forniti da Cranach. I festeggiamenti invece furono rimandati al 27 giugno, per dar tempo ai parenti e agli amici di venire. Per i festeggiamenti, il Consiglio di Wittenberg mand\u00f2 quattordici bottiglie di vino, venti fiorini d'argento e un fusto di birra, Spalatino si procur\u00f2 ufficialmente la selvaggina, anche se forse era un dono del principe alla coppia di sposi, che us\u00f2 il nome di Spalatino per non coinvolgere direttamente la sua persona nell'evento. Il principe elettore tuttavia mand\u00f2 come ulteriore regalo di nozze cento fiorini, mentre l'arcivescovo Alberto di Magonza, colui che aveva avviato la raccolta di denaro per le indulgenze il decennio prima per acquisire la propria carica e che tanto aveva indignato Lutero, il quale lo attacc\u00f2 con le sue celebri 95 tesi, mand\u00f2 dieci fiorini come regalo di nozze: Lutero rifiut\u00f2 il dono e lo voleva restituire ma Caterina si impose e li intasc\u00f2, consapevole della mancanza d'abilit\u00e0, da parte del marito, nella gestione del patrimonio.\nPur essendo le nozze celebrate per dimostrare di essere coerente con i propri insegnamenti e la scelta della consorte casuale (Caterina era a Wittenberg a poche centinaia di metri dal monastero in cui viveva Lutero ed era senza pretendenti), il matrimonio fu molto felice e dur\u00f2 per vent'anni. Come ricorda Federico A. Rossi di Marignano nella sua biografia, Lutero rest\u00f2 molto contento del suo matrimonio e di sua moglie: \u00abIo non vorrei scambiare la mia Caterina n\u00e9 per il regno di Francia, n\u00e9 per Venezia, in primo luogo perch\u00e9 Dio ha donato lei a me e ha dato me a lei; 2) perch\u00e9 spesso ho sperimentato che ci sono pi\u00f9 difetti nelle altre donne che nella mia Caterina; e se anche ne ha qualcuno, pure d'altra parte ci sono [in lei] molte pi\u00f9 grandi virt\u00f9; 3) perch\u00e9 osserva la fedelt\u00e0 coniugale, vale a dire la fede e l'onest\u00e0. Cos\u00ec viceversa deve pensare una moglie del marito\u00bb.\nLa coppia and\u00f2 ad abitare nell'ex convento agostiniano di Wittenberg, monastero abitato da Lutero e dai suoi confratelli anni prima, dato in uso a loro dal principe-elettore di Sassonia Johann, figlio del principale protettore di Lutero, Federico III di Sassonia); solo anni dopo don\u00f2 ufficialmente il convento alla coppia. La grandezza del luogo risultava eccessiva anche per una coppia con sei figli come quella di Lutero e Caterina: la loro casa per\u00f2 ospit\u00f2, la sera stessa delle nozze Carlostadio e vi rimase due mesi.; seguirono altri ospiti fissi o saltuari, come ben sei figli di una defunta sorella di Lutero (e altri figli di un'altra defunta sorella), Magdalena von Bora, zia di Caterina e anch'essa ex monaca del monastero benedettino di Brehna (rimase nell'ex convento fino alla sua morte), i membri della famiglia di Lutero, e ospiti illustri come il duca di Anhalt e una principessa di Bradenburgo e altri ancora. Inoltre la coppia, nonostante non fossero particolarmente agiati, aveva ben dieci inservienti, tutti comandati da Caterina, senza contare gli studenti che ospitavano.\nL'Elettore inoltre accord\u00f2 a Lutero un salario annuale di duecento fiorini, una cifra inferiore a quella che intascava Melantone; egli riceveva inoltre una piccola cifra dai cittadini di Wittenberg per il suo lavoro di predicatore e poteva prendere un po' di vino dalle cantine sociali senza pagarlo.\nKatharina si occup\u00f2 di amministrare l'ex convento, una struttura enorme per una sola coppia (la parte orientale del monastero, un terzo dell'intera struttura, non fu mai utilizzata), e fu anche oggetto di ingenti spese per il suo mantenimento. Caterina organizz\u00f2 a met\u00e0 degli anni trenta un allevamento di bestiame minuto per scopi alimentari e una piccola fabbrica di birra (la produzione casalinga di questa bevanda era assolutamente normale all'epoca), e si preoccup\u00f2 di accogliere e ospitare, come in un \"college\", i numerosi studenti che accorrevano da tutte le citt\u00e0 tedesche per vivere per un certo periodo con Lutero: era infatti abbastanza frequente che i professori tenessero delle piccole pensioni per gli studenti. Essi dimoravano nel secondo piano ed erano generalmente tra i dieci e i venti studenti; essi vedevano i loro studi supervisionati da Lutero, con il quale dormivano e mangiavano sotto lo stesso tetto. \u00c8 proprio durante le chiacchiere a tavola che i suoi studenti cominciarono a prendere appunti delle loro conversazioni e ne usc\u00ec il libro Discorsi a tavola.\nKatharina gestiva il patrimonio della coppia: se c'era un risparmio, ella lo reinvestiva in terreni, come ad esempio un terreno non lontano da Wittenberg con uno stagno con pesci e un alveare; ella acquist\u00f2 dal fratello un terreno paterno chiamato Z\u00fcllsdorf, costato caro e che rendeva poco, ma che la inorgogl\u00ec essendo appartenuto alla sua famiglia. Nei periodi in cui impervers\u00f2 la peste, adatt\u00f2 l'azienda ad ospedale, assistendo i malati assieme ad altre donne. Per la sua abilit\u00e0 ed efficienza, Lutero usava chiamarla affettuosamente \"Herr K\u00e4the\" o \"il capo di Z\u00fcllsdorf\", il nome della propriet\u00e0.\nLa vedovanza.\nAlla morte di Lutero, nel 1546, la situazione finanziaria di Katharina e dei figli divenne difficile: pot\u00e9, per concessione del principe Giovanni Federico, continuare vivere nell'ex-convento ma fu costretta a lasciare la sua propriet\u00e0 allo scoppio della guerra della Lega di Smalcalda. Ella fugg\u00ec dapprima a Magdeburgo, quindi a Braunschweig. Nel luglio 1547 pot\u00e9 finalmente tornare a casa, che ritrov\u00f2 per\u00f2 pesantemente danneggiata a causa dei combattimenti. Grazie all'aiuto economico dei principi protestanti, visse confortevolmente a Wittenberg fino al 1552, quando una recrudescenza dell'epidemia di peste e la carestia seguita al cattivo raccolto la costrinsero di nuovo a trasferirsi, questa volta a Torgau. Durante il viaggio verso questa citt\u00e0, uno dei cavalli che trainava il suo carro si imbizzarr\u00ec e scese per calmarlo ma scivol\u00f2 e si fer\u00ec gravemente: tre mesi dopo il suo arrivo, il 20 dicembre dello stesso anno, mor\u00ec all'et\u00e0 di 53 anni.\nI figli.\nDal matrimonio con Lutero nacquero 6 figli: Johannes (Hans) (1526-?), Elizabeth (1527-1528), Magdalena (1529-1542), Martin (1531-?), Paul (1533-1593) e Margarethe (1534-1570). La coppia adott\u00f2 inoltre quattro orfani, tra cui il nipote di Katharina, Fabian. Tutti i figli maschi furono inviati all'universit\u00e0.\nDei figli di Lutero e Katharina che raggiunsero l'et\u00e0 adulta, Hans studi\u00f2 legge e divenne giurista, Martin studi\u00f2 teologia, ma non trov\u00f2 impiego e mor\u00ec povero all'et\u00e0 di 33 anni, e Paul studi\u00f2 medicina e fu quello che ebbe pi\u00f9 successo, in quanto insegn\u00f2 poi all'universit\u00e0 di Jena. Paul ebbe sei figli che proseguirono la discendenza maschile di Lutero, estintasi nel 1759. Margarethe spos\u00f2 un nobile prussiano e la sua discendenza, tra cui figura il famoso feldmaresciallo (e presidente della Repubblica di Weimar) Paul von Hindenburg, i conti di Eulenburg e i principi di Eulenburg e Hertefeld, sopravvive."}
{"id": "409891", "revid": "638792", "url": "https://it.wikipedia.org/wiki?curid=409891", "title": "Tell &amp; Pat", "text": ""}
{"id": "409893", "revid": "88740", "url": "https://it.wikipedia.org/wiki?curid=409893", "title": "Clifford", "text": ""}
{"id": "409894", "revid": "767487", "url": "https://it.wikipedia.org/wiki?curid=409894", "title": "Kris Roe", "text": "Kris Roe nativo di Anderson, piccola cittadina dell'Indiana, si trasferisce in California per seguire il suo sogno: cantare, suonare e scrivere canzoni con il suo gruppo, The Ataris, che, grazie all'interessamento della Kung fu Records, esordisce nel 1992 con un \"punk pop\" pi\u00f9 o meno negli standard dell'hardcore melodico di matrice californiana, la cui formula diviene sempre pi\u00f9 peculiare e personale con il passare del tempo e i frequenti cambi di allineamento.\nLe canzoni degli Ataris, sono sempre state arricchite dalla grande abilit\u00e0 di Kris come autore di canzoni, un'abilit\u00e0 che con il passare del tempo risulta senza dubbio uno dei punti chiave del successo della band. L'artista grazie alla sua innata sensibilit\u00e0 e intelligenza, riesce a parlare di argomenti personali, di amori, di viaggi, di vita senza mai risultare banale. Lo stesso Roe ammette che i testi sono per lui una componente importantissima nei suoi lavori, e che gli piace pensare di avere fans che riescano ad andare oltre la solita canzoncina punk pop proposta da centinaia di bands.\nLe storie raccontate nelle canzoni, vengono arricchite dalle immagini e dai lavori artistici nei fascicoli degli album degli Ataris, che sono spesso complementari con i testi.\nLa necessit\u00e0 di Kris di voler raccontare storie, (o anche solo di dover fornire lavori d'arte per i dischi degli Ataris) lo spinge verso la fotografia, che diventa una vera e propria passione.\nCuriosit\u00e0.\nKris Roe ha una figlia di nome Starla (alla quale sono dedicate le canzoni 1-15-96, \"the saddest song\") che \u00e8 nata da un primo matrimonio. Si \u00e8 recentemente separato dalla seconda moglie, Denice, (vicenda molto dolorosa per l'artista, che ha ispirato gran parte dell'album \"welcome the night\" della band).\nKristopher Roe \u00e8 conosciuto per il suo insolito modo di suonare la chitarra: \u00e8 infatti un destrorso che suona chitarre da destri al contrario (con le corde sottosopra).\nKris \u00e8 un polistrumentista: suona anche altri strumenti, come il piano (notevole il rifacimento di \"Christmas Card from a hooke\" in Minneapois di Tom Waits) e il violoncello.\nNumerose b-sides (lati B) degli Ataris, sono registrati \"in casa\"; in essi Kris si diverte a rileggere il suo repertorio in una veste \"unplugged\", o numerose covers dai musicisti da lui pi\u00f9 amati."}
{"id": "409896", "revid": "228587", "url": "https://it.wikipedia.org/wiki?curid=409896", "title": "MCA", "text": ""}
{"id": "409897", "revid": "638792", "url": "https://it.wikipedia.org/wiki?curid=409897", "title": "Alice (Pok\u00e9mon)", "text": ""}
{"id": "409898", "revid": "765341", "url": "https://it.wikipedia.org/wiki?curid=409898", "title": "Blaise de Vigen\u00e8re", "text": "Biografia.\nIl suo nome \u00e8 famoso per il Cifrario di Vigen\u00e8re, che gli \u00e8 stato erroneamente attribuito nel XIX secolo.\nVigen\u00e8re nacque nel villaggio di Saint-Pour\u00e7ain.\nAll'et\u00e0 di 17 anni intraprese il servizio diplomatico, e vi rimase per 30 anni, ritirandosi nel 1570.\nTrascorsi 5 anni della sua carriera, nonostante la sua giovane et\u00e0, fu mandato come segretario alla Dieta di Worms.\nAll'et\u00e0 di 24 anni entr\u00f2 al servizio del duca di Nevers.\nVisse a Roma per due anni, a partire dal 1549, in missione diplomatica e vi soggiorn\u00f2 nuovamente nel 1566. In entrambi i viaggi venne in contatto con libri riguardanti la crittografia e con crittografi. Egli spos\u00f2 una Marie Var\u00e9.\nQuando Vigen\u00e8re si ritir\u00f2 all'et\u00e0 di 47 anni, don\u00f2 la sua pensione annuale, di 1000 \"lire\", ai poveri di Parigi. Nel 1584 divenne segretario di camera del re Enrico III di Francia.\nNel periodo del suo pensionamento fu autore di oltre 20 libri; fra questi:\nNel \"Traict\u00e9 des Chiffres\", descrive un'autochiave di sua invenzione. Questo fu il primo metodo di cifratura non banalmente accessibile dopo quello del Bellaso.\nVigen\u00e8re mor\u00ec per un cancro alla gola nel 1596."}
{"id": "409900", "revid": "15756", "url": "https://it.wikipedia.org/wiki?curid=409900", "title": "Chiesa della Consolazione (Genova)", "text": "La chiesa della Consolazione o, pi\u00f9 esattamente, chiesa di Nostra Signora della Consolazione e San Vincenzo martire (conosciuta per\u00f2 anche con il nome di chiesa di Santa Rita) \u00e8 uno dei principali luoghi di culto cattolico di Genova. \u00c8 situata nel quartiere di San Vincenzo, nella centrale via XX Settembre e fa parte del vicariato Carignano-Foce dell'Arcidiocesi di Genova.\nStoria.\nLa prima chiesa sul colle dello Zerbino.\nDi una chiesa intitolata a Nostra Signora della Consolazione si hanno notizie, a Genova, a partire dal 1475. Tale chiesa, legata al nome del beato Battista Poggi, era annessa al convento della Congregazione della Consolazione, una congregazione riformata che faceva parte dell'Ordine Agostiniano. La collocazione iniziale era all'esterno delle mura cittadine, nella localit\u00e0 chiamata Artoria, alle pendici del colle dello Zerbino (dal termine genovese \"Zerbo\", che significa \"muschio\"). Il tracciato delle mura Nuove, costruite nel 1632, venne a passare proprio sopra di essa. Nei decenni successivi, la necessit\u00e0 di migliorare le difese cittadine obblig\u00f2 a sgomberare ulteriormente anche l'area in prossimit\u00e0 delle mura, rendendo necessaria l'eliminazione del complesso conventuale, demolito nel dicembre del 1681 nonostante l'opposizione dei padri agostiniani.\nLa chiesa attuale.\nGli agostiniani ottennero nella circostanza dalla Repubblica di Genova l'autorizzazione a edificare un nuovo convento sull'area dove oggi sorge l'attuale chiesa. L'edificazione ebbe luogo dal 1681 al 1706, su progetto incertamente attribuito a Piero Antonio Corradi, ma la chiesa fu aperta al culto gi\u00e0 dal 1693 sotto il patrocinio delle famiglie genovesi Durazzo, Della Torre, Canevari e Lercari-Castiglione. Nel 1769 fu dotata della cupola, disegnata da Simone Cantoni. Nel 1864 fu realizzata la facciata.\nInizialmente gli Agostiniani, ospitati nel vicino palazzo Pinelli, attualmente inglobato nelle pertinenze della chiesa, officiavano le funzioni religiose nella vicina parrocchiale di San Vincenzo. Accanto a questa prima sistemazione iniziarono a costruire la nuova chiesa.\nNel tempo, nella chiesa sono state raccolte opere d'arte provenienti dall'antica sede e da diverse chiese cittadine soppresse, tuttavia gli agostiniani preferirono dedicare le risorse disponibili all'edificazione di un convento che avesse anche una funzione di riferimento culturale, piuttosto che all'abbellimento della chiesa. Se poche infatti sono le opere d'arte settecentesche, peraltro commissionate da benefattori delle gi\u00e0 citate famiglie, il convento si estendeva su un'area di 10.000 metri quadrati ed aveva quattro piani, di cui uno occupato dalla biblioteca.\nFu anche iniziato ma mai terminato un grande chiostro settecentesco, rimasto incompiuto, che verso la fine del XIX secolo divenne sede del Mercato Orientale di via XX Settembre, quale rimane tuttora. Del chiostro originario, il mercato comprende i colonnati ai lati posti verso la chiesa e verso la via XX Settembre nonch\u00e9 il portale chiuso sulla piazzetta di accesso al mercato in via Galata, mentre gli altri due lati sono stati completati quando venne realizzato il mercato Orientale.\nCon la nuova dominazione napoleonica, e i conseguenti editti del Bonaparte di soppressione degli ordini religiosi, nel 1810 gli Agostiniani furono costretti all'abbandono della chiesa che, passata al clero diocesano, nel 1813 fu eretta al titolo di parrocchia, aggiungendo al proprio titolo anche quello della vicina chiesa di San Vincenzo, che aveva dato il nome all'omonimo sestiere, soppressa perch\u00e9 per le esigue dimensioni era divenuta insufficiente per svolgere il ruolo parrocchiale. Gli agostiniani, che tuttora reggono la parrocchia, vi fecero ritorno nel 1816.\nDal ritorno degli Agostiniani, per tutto l'Ottocento, fu completata la decorazione della chiesa, per opera di Michele Canzio, Giuseppe Isola, Giuseppe Paganelli, Giovanni Quinzio e Francesco Semino.\nL'edificio fu ufficialmente consacrato nel 1875 dall'arcivescovo di Pisa monsignor Paolo Micallef. Dopo il 1875 vennero realizzati nuovi cicli di affreschi all'interno della chiesa.\nNel Novecento ebbe grande impulso il culto di santa Rita da Cascia, alla quale \u00e8 stato dedicato un altare, in precedenza intitolato a san Rocco. Il 22 maggio, in occasione della ricorrenza della santa, numerosi fedeli prendono parte alla tradizionale benedizione delle rose.\nIl 12 febbraio 1961 il cardinale Giuseppe Siri ha benedetto il nuovo artistico portone in bronzo, con i due battenti dedicati a sant'Agostino e san Tommaso di Villanova.\nDescrizione artistica.\nEsterno.\nLa facciata barocca \u00e8 stata completata da Carlo Biale solo nel 1864. Sul portale d'ingresso principale \u00e8 collocata la copia di una statua in marmo del XVI secolo, raffigurante la \"Madonna col Bambino\". L'originale, proveniente dalla chiesa di Artoria, assai danneggiato da eventi bellici, \u00e8 ora conservato all'interno della chiesa.\nI portali d'ingresso si trovano oggi ad un livello inferiore rispetto al piano stradale, perch\u00e9 via XX Settembre, aperta nell'ultimo decennio dell'Ottocento, fu realizzata ad una quota superiore rispetto all'antica via della Consolazione, sulla quale si apriva l'entrata della chiesa.\nInterno.\nLa chiesa ha tre navate, separate da pilastri quadrangolari. Sopra all'altare maggiore \u00e8 sospeso un grande crocifisso su tavola (circa 5 m x 4 m), probabilmente proveniente dalla soppressa chiesa di Sant'Agostino in Sarzano, dipinto intorno al 1350 da un ignoto allievo di Pietro Lorenzetti, citato come \"il Maestro di Santa Maria di Castello\", per un'altra tavola conservata presso questa chiesa.\nLa volta della navata centrale e la controfacciata sono state affrescate nel 1874 da Giuseppe Isola (\"Visioni dell'Apocalisse\", \"Gloria di Nostra Signora della Consolazione\" e \"Giuditta rientra trionfante in Betulia\"), mentre gli affreschi delle navate laterali sono opera di Giovanni Quinzio.\nNel presbiterio \u00e8 conservato un frammento di muro con un piccolo affresco in chiaroscuro raffigurante la \"Deposizione\", attribuito a Perin del Vaga e proveniente dalla sacrestia della vecchia chiesa di Artoria. Le pareti del presbiterio sono state affrescate da Cesare Maccari (1889).\nNell'abside, la cui volta \u00e8 stata affrescata nel 1825 da Filippo Alessio si trova il coro, con elaborati stalli lignei settecenteschi.\nCappelle laterali.\nLungo la navata si trovano dieci cappelle, cinque per ciascun lato, che ospitano gli altari secondari.\nOrgani a canne.\nSull'ampia cantoria posta nell'abside si trova l'organo a canne Giacomo Locatelli \"opus 48\", costruito nel 1880 e restaurato dalla ditta Mascioni nel 1975. Lo strumento, a trasmissione integralmente meccanica, ha tre tastiere di 61 note ed una pedaliera concava di 27.\nNella stessa abside, a pavimento, si trova l'organo a canne Giacomo Locatelli \"opus 47\", costruito nel 1879. Lo strumento, interamente espressivo, \u00e8 a trasmissione meccanica ed ha un'unica tastiera di 58 note con prima ottava cromatica estesa e pedaliera concava di 24 note.\nSacrestia.\nLa sacrestia, a cui si accede dal fondo della navata destra, \u00e8 arredata con mobili settecenteschi; sulla volta affreschi raffiguranti la \"Gloria di Sant'Agostino\" di G.B. Merano. Nel corridoio attiguo alla sacrestia \u00e8 collocata una statua di \"Sant'Agostino\", opera di Pasquale Bocciardo, mentre nel vestibolo si trova un grande crocifisso processionale attribuito a Bernardo Schiaffino.\nRefettorio.\nNel refettorio del convento \u00e8 conservata una notevole raccolta di quadri. Tra le opere pi\u00f9 significative:"}
{"id": "409902", "revid": "125524950", "url": "https://it.wikipedia.org/wiki?curid=409902", "title": "Ascorbato di potassio", "text": "L'ascorbato di potassio (o E303, spesso abbreviato in letteratura scientifica come KADH) \u00e8 il sale potassico dell'acido ascorbico (quest'ultimo noto anche come vitamina C).\nSintesi.\nSi ottiene per soluzione estemporanea a freddo in acqua di due parti di bicarbonato di potassio e una parte di acido ascorbico, i quali devono essere in forma cristallizzata purissima (livello di purezza non inferiore al 97%). Nella preparazione \u00e8 bene evitare utensili di metallo per prevenire l'ossidazione dell'acido ascorbico.\nImpieghi.\nViene utilizzato come additivo alimentare antiossidante con l'identificativo E303 (INS 202), ma il suo uso come tale \u00e8 consentito solo in alcuni paesi come Australia e Nuova Zelanda, mentre \u00e8 vietato nell'Unione Europea, nel Regno Unito e negli USA. La motivazione di tale scelta non \u00e8 chiara, in quanto i vari studi presenti in letteratura non riportano alcuna controindicazione o tossicit\u00e0 in assenza di gravi patologie renali pregresse che compromettano la normale eliminazione degli ioni potassio (sono stati dimostrati invece effetti antiossidanti e antitumorali). Inoltre, \u00e8 importante notare che l'uso degli altri due ascorbati comunemente impiegati come conservanti alimentari, ovvero l'ascorbato di sodio (E 301) e l'ascorbato di calcio (E 302), \u00e8 tutt'oggi autorizzato nel Regno Unito, nell'Unione Europea e negli USA, per tutti i prodotti alimentari e senza limiti quantitativi.\nControindicazioni.\nL'alto dosaggio pu\u00f2 portare a ipercalemia."}
{"id": "409904", "revid": "767487", "url": "https://it.wikipedia.org/wiki?curid=409904", "title": "Dinamo Mosca", "text": "La Dinamo Mosca (\"rus.\" \u0414\u0438\u043d\u0430\u043c\u043e \u041c\u043e\u0441\u043a\u0432\u0430) \u00e8 una societ\u00e0 polisportiva di Mosca.\nSezioni polisportive.\nFra le sezioni pi\u00f9 importanti ci sono:"}
{"id": "409909", "revid": "123728181", "url": "https://it.wikipedia.org/wiki?curid=409909", "title": "Omicidio di Annarella Bracci", "text": "L'omicidio di Annarella Bracci venne commesso il 18 febbraio 1950 a Roma, nel quartiere popolare di Primavalle; la vittima fu una bambina dodicenne, Annamaria Bracci detta Annarella, nata il 15 dicembre 1937. \nDopo una serie di processi, l'unico imputato venne scagionato ed \u00e8 rimasto un caso irrisolto. Fu uno dei casi di cronaca nera pi\u00f9 noti del secondo dopoguerra in Italia.\nL'omicidio.\nAnnarella Bracci abitava in via Lorenzo Litta, presso il lotto 25, scala L, nella borgata di Primavalle, assieme ai numerosi fratelli e alla madre, separata dal marito. Annarella cercava di guadagnarsi qualche soldo facendo piccole commissioni per i vicini e badando alle faccende domestiche. La situazione ambientale della borgata era delle pi\u00f9 degradate: nel dopoguerra c\u2019era solo un nugolo di case popolari e scantinati, pochi mezzi pubblici e le fogne erano a cielo aperto. \nAnnarella Bracci scomparve la sera del 18 febbraio 1950 quando, uscita per comperare del carbone, non fece pi\u00f9 ritorno a casa. La forze dell'ordine non diedero immediatamente importanza all'accaduto e le ricerche iniziarono solo sei giorni dopo a seguito della protesta della borgata; i giornali cominciarono a darne evidenza verso il 23 febbraio. Un ricco barone, colpito dalla vicenda, promise una ricompensa di 300.000 lire per chi avesse ritrovato la bambina. \nLa sera del 3 marzo il corpo della bambina fu ritrovato all'interno di un pozzo profondo 13 metri, tra via Torrevecchia e l'attuale via Cogoleto grazie al nonno della vittima che perlustr\u00f2 le campagne vicine dichiarando alla polizia di essere stato spronato nella ricerca dalla \"voce della nipote udita in un sogno\" e pot\u00e9 cos\u00ec avere la ricompensa in denaro promessa dal barone. L'area, oggi densamente urbanizzata, era all'epoca posta in aperta campagna. \nL'impressione sulla gente di Roma fu vivissima e travalic\u00f2 anche i confini cittadini. Al funerale, a spese del Comune data l'estrema povert\u00e0 della famiglia, parteciparono le pi\u00f9 alte cariche istituzionali del Comune, il prefetto, alti dirigenti della polizia e una numerosa folla proveniente soprattutto dalle periferie della citt\u00e0 (quasi tutti i quotidiani dell'epoca concordano su una cifra superiore alle centomila persone); l'evento ispir\u00f2 il famoso disegnatore Walter Molino per la copertina del diffuso settimanale milanese \"la Domenica del Corriere\". L'emozione suscitata dall'evento, oltre a monopolizzare le cronache dei quotidiani romani, provoc\u00f2 gli interventi in prima pagina di Curzio Malaparte sul \"Tempo\" e, in risposta, di Pietro Ingrao sull\"'Unit\u00e0\", nonch\u00e9 una serie di monografie, di cui una quasi agiografica.\nIndagini.\nLe indagini della polizia si concentrarono inizialmente sulla famiglia Bracci. La madre venne fermata il 25 febbraio e interrogata; non aveva un alibi ed emerse che temeva quello che la figlia avrebbe potuto dire in una inchiesta che era in corso a seguito della denuncia di adulterio e procurato aborto da parte del marito, fatta appena tre giorni prima della scomparsa della bambina. \nL'autopsia e le successive indagini accertarono che Anna Bracci fu vittima di un tentativo di stupro; la resistenza provoc\u00f2 la reazione dell'aggressore che la colp\u00ec ripetutamente e poi la gett\u00f2 in un profondo pozzo per l'irrigazione dove, agonizzante, anneg\u00f2. La dinamica dell'omicidio fecero escludere che la madre fosse responsabile del gesto. Le indagini sembravano arrivate a un vicolo cieco, poi la strada sembr\u00f2 spianarsi quando, circa una settimana dopo il rinvenimento del cadavere, qualcuno rivel\u00f2 che quella sera la bambina era stata vista in strada mentre mangiava castagne con Lionello Egidi, amico di famiglia. Questi era un bracciante, di estrazione sociale umilissima, che viveva negli scantinati della famiglia Bracci, e aveva a suo carico delle denunce per aver molestato delle ragazzine dell'et\u00e0 di Annarella. Venne arrestato e agli agenti apparve subito chiaro che \"il biondino\", come lo chiamavano nel quartiere, era incapace di qualunque strategia difensiva. La moglie aveva confermato il suo alibi, ma, interrogandolo (forse anche con metodi poco ortodossi) confess\u00f2 l'omicidio. \nSecondo il suo racconto avrebbe incontrato Annarella quando era uscita a comprare olio e carbone \u2013 che infatti vennero ritrovati accanto al pozzo \u2013 l'avrebbe poi portata in campagna dove l'avrebbe seviziata e accoltellata, gettandola infine nel pozzo dove mor\u00ec. Dopo la confessione, Egidi per\u00f2 ritratt\u00f2 denunciando di essere stato costretto a confessare dalla polizia che lo stava torturando; nel successivo processo nel 1952 venne dichiarato innocente per insufficienza di prove. \nDurante il processo di appello nel 1955 per\u00f2, un\u2019altra ragazzina denunci\u00f2 di essere stata molestata da lui durante una festa campestre e a quel punto venne condannato a 26 anni per l'omicidio di Annamaria e a 3 anni per le molestie, ma nel gennaio 1957 in Cassazione la difesa dell'uomo riesce a dimostrare che la condanna dell'appello era stata influenzata dalle molestie compiute sulla seconda bambina e il 14 dicembre 1957 la condanna viene annullata. Egidi torna libero anche se per poco perch\u00e9 nel 1961 verr\u00e0 nuovamente condannato per aver molestato un bambino.\nAl termine dei processi il caso rimase irrisolto e non fu mai trovato un responsabile.\nMemoria.\nAnna Bracci \u00e8 sepolta presso il cimitero del Verano, nella cappella gentilizia di Raniero Marsili, ricordata da una targa esterna.\nNei pressi della sua abitazione, nel quartiere Primavalle, \u00e8 stato creato un parco pubblico a lei intitolato nel 2011.\nUn murale a lei dedicato \u00e8 stato realizzato nell'estate del 2017 in via Pio IX, non distante dalla Pineta Sacchetti, all'angolo con via Silvestro II.\nConseguenze politiche.\nDopo il primo processo, quanto avvenuto a Egidi che era stato fermato dalla polizia e tenuto in prigione per sette giorni, picchiato e ridotto in maniera tale da non essere riconosciuto dai familiari quando venne liberato, port\u00f2 a modificare il codice di procedura in Italia, anche grazie a una interpellanza al ministro della giustizia. Prima del caso Egidi il fermo di polizia giudiziaria, secondo quanto previsto dal Codice Rocco, poteva durare sette giorni senza l'obbligo di avvertire un avvocato; successivamente venne modificato in modo che potesse durare al massimo 48 ore con la notifica obbligatoria a un difensore dell'avvenuto arresto.\nNei media.\nCinema\nNarrativa\nSaggistica\nTelevisione"}
{"id": "409910", "revid": "2455", "url": "https://it.wikipedia.org/wiki?curid=409910", "title": "Simbolo Niceno-Costantinopolitano", "text": ""}
{"id": "409917", "revid": "124353155", "url": "https://it.wikipedia.org/wiki?curid=409917", "title": "Sven Hassel", "text": "Lo stile dell'autore, peculiare e immaginoso, sa dare vita a vivide scene \"dietro le linee\" ma anche a tragiche e movimentate sequenze di battaglia. Il suo modus narrandi incrocia influenze del romanzo picaresco, da \"Niente di nuovo sul fronte occidentale\" alla serie di racconti del \"Il buon soldato Sc'v\u00e8ik\" di Jaroslav Ha\u0161ek.\nBiografia.\nSecondo la biografia ufficiale, riportata sui libri pubblicati in Italia dalla Sonzogno, Sven Hassel sarebbe lo pseudonimo di Willy Arberg ma i registri delle nascite di Frederiksborg lo riportano col nome di B\u00f8rge Willy Redsted Pedersen, primogenito di Peder Oluf Pedersen e di Maren Hansine Andersen. Per sfuggire alla disoccupazione si arruol\u00f2 nell'esercito tedesco nel 1937. Dopo aver disertato gi\u00e0 nei primi mesi di guerra fu arrestato e condannato e infine reinserito nelle compagnie di disciplina dell'esercito tedesco, formate da disertori, sospettati politici e condannati per gravi reati, con le mansioni pi\u00f9 pericolose. Prese parte a diverse campagne in Russia, Italia e Francia dove combatt\u00e9 sino alla fine della guerra.\nL'autore dichiara di essere nato con il nome di Sven Pedersen a Frederiksborg, in Zelanda, regione della Danimarca. In seguito adott\u00f2 il nome da nubile di sua madre, Hassel. A quattordici anni cominci\u00f2 a lavorare su navi mercantili, fino al 1936, anno in cui fin\u00ec militare. Nel 1937, per sfuggire alla grande depressione, il ventenne disoccupato Hassel and\u00f2 in Germania per arruolarsi nella Wehrmacht. Aspett\u00f2 sette mesi prima di essere accettato nel 7\u00ba Reggimento di cavalleria, dove potevano servire solo cittadini tedeschi, a condizione appunto che diventasse un tedesco naturalizzato; cambi\u00f2 nome nel pi\u00f9 germanico Sven Hassel. Serv\u00ec poi nella 2. Panzer-Division, stanziata a Eisenach; nel 1939 partecip\u00f2 all'invasione della Polonia come carrista.\nNel 1940 dopo aver usufruito di un periodo di licenza disert\u00f2 dalla sua unit\u00e0 e fu condannato ad una pena detentiva. Scarcerato, fu trasferito in un battaglione di disciplina, una \"Sonderabteilung\", formata da criminali e dissidenti politici. Serv\u00ec prima con il 2\u00ba Reggimento di cavalleria e poi nell'11\u00ba e 20\u00ba Reggimento \"Panzer\" della 6. Panzer-Division.\nCombatt\u00e9 su tutti i fronti, eccetto in Africa, rimanendo ferito parecchie volte. Alla fine raggiunse il grado di tenente e fu decorato con le croce di ferro di prima e seconda classe. Nella sua autobiografia afferma di essersi arreso ai sovietici nel corso della battaglia di Berlino del 1945 e divenne un prigioniero di guerra, mentre invece sembra sia stato arrestato nel 1945 in Danimarca e trattenuto come collaborazionista del regime nazista. Durante la prigionia inizi\u00f2 a scrivere il suo primo romanzo, raccontando in prima persona le esperienze sue e dei suoi compagni nel reggimento disciplinare.\nRilasciato nel 1949, stava per arruolarsi nella legione straniera francese quando incontr\u00f2 Dorthe Jensen, che spos\u00f2 nel 1951. Nel 1953 usc\u00ec il suo primo romanzo, i \"Maledetti da Dio\" (Legion Of The Damned).\nDopo un periodo in cui rimase anche paralizzato, a causa della febbre caucasica contratta nei campi di prigionia, scrisse altri libri, con protagonisti i suoi compagni d'arme.\nNel 1964 si trasfer\u00ec in Spagna, a Barcellona, dove visse fino alla morte nel 2012 a 95 anni. In totale scrisse 14 romanzi, tradotti in 18 lingue (negli anni settanta in Italia da Longanesi).\nI romanzi.\nLe opere di Hassel sono scritte in prima persona, al presente, il che rende pi\u00f9 vivido il racconto. Narrano le vicende del 27\u00ba Reggimento \"Panzer\" di disciplina, formato da criminali, \"indesiderati\" politici e da disertori condannati dalla corte marziale. Le vicende sono ambientate sui principali fronti della Seconda Guerra Mondiale, ad esclusione di quello africano; il Reggimento fu particolarmente impiegato in Russia, in Italia, durante la battaglia di Montecassino, fino a fronteggiare le truppe alleate durante lo sbarco in Normandia.\nI personaggi e lo stile.\nDa un'attenta analisi dei romanzi risulta evidente che, oltre ai dati e alle esperienze autobiografiche, siano stati utilizzati elementi fittizi: Hassel e i suoi alcune volte, stando alle date e ai luoghi dei libri, combattono contemporaneamente su pi\u00f9 fronti.\nGli elementi inventati sono anche nei racconti, di argomento bellico e prebellico, degli stravaganti componenti della V compagnia, II sezione in cui militano Hassel e i suoi compagni. Hassel affermava di aver preso spunto dai suoi veri commilitoni, ma le critiche restano aperte. Nonostante la presenza di alcune fotografie, che ritrarrebbero alcuni dei commilitoni di Hassel, non esistono prove sufficienti per stabilirne l'autenticit\u00e0.\nLo stile della narrazione \u00e8 diretto, crudo, e descrive la guerra in tutta la sua violenza. Hassel \u00e8 abilissimo nel passare da situazioni di ilarit\u00e0 e rilassamento al pieno dell'azione bellica, dove emergono le paure, il coraggio, l'ingegno dei personaggi. Raramente, nella narrazione, c'\u00e8 spazio per il militarismo e l'esaltazione della guerra: battute salaci e considerazioni profonde esprimono l'estremo disgusto dei protagonisti verso la guerra e i suoi orrori. Combattono per sopravvivere, senza badare alla convenzione di Ginevra; uccidono per non essere uccisi. Spesso si scontrano con altri soldati tedeschi. Si ubriacano, saccheggiano e stuprano (sebbene, su questo punto, non vi sia sufficiente chiarezza nei vari romanzi), ricattano e commerciano al mercato nero. Sono personaggi amorali, cui la guerra ha tolto ogni illusione. \nMembri principali della Seconda Sezione\nChiamato Vecchio Unno, o semplicemente il Vecchio, comandante della II Sezione e sorta di padre per tutto il gruppo di soldati, assimilabile al \"Kat\" di Erich Maria Remarque; sui trentacinque, sposato e padre di due bambini, in battaglia conserva il sangue freddo, che per\u00f2 perde spesso e volentieri davanti alle mascalzonate compiute dalla sua Sezione durante i momenti di riposo.\nMusulmano, ex membro della Legione Straniera Francese, nella quale ricopriva il grado di caporale, \u00e8 il soldato pi\u00f9 esperto del gruppo, con la perenne sigaretta in bocca, abilissimo col coltello ma impotente a seguito della sua castrazione per mano delle SS al campo di Fagen (come detto in \"Battaglione d'assalto\", \"Kameraden\" e altri). Prega ogni giorno rivolto alla Mecca. In alcuni romanzi \u00e8 scritto che non beva, in quanto musulmano; in altri, beve tranquillamente insieme agli altri. Fuma sigarette Caporal e canta spesso una melodia inneggiante la morte.\nUn veterano della Guerra Civile Spagnola, nostalgico della Spagna e degli aranci; ha combattuto inizialmente coi comunisti repubblicani per poi cambiare schieramento prima della fine della guerra, ma non abbastanza in tempo da evitare la galera e il battaglione disciplinare. \u00c8 il vice comandante della II Sezione. Porta con s\u00e9 un'arancia, in ricordo del rancio che otteneva durante la Guerra Civile Spagnola. Ha combattuto per tre anni nel Tercio ed \u00e8 un tiratore scelto. \nEx autista di un generale (von Kluge, da lui e dagli altri soprannominato \"Culo e braghe\"), non particolarmente coraggioso ma professionista del contrabbando, che spesso aiuta Porta a far \"svanire\" carichi particolarmente grossi (tipo scavatori e trattori Ford americani destinati ai russi). Non compare in \"Colpo di Mano a Mosca\". \nUn nazista fanatico e maniaco del regolamento, incarnazione del perfetto soldato tedesco, anche nell'aspetto fisico, essendo alto e biondo; figlio di proletari (madre onesta e lavoratrice e padre incapace violento e ubriacone), vede la disciplina come metodo di riscatto da quella situazione, e da diversi passaggi nei romanzi si intuisce che il suo fervore nazista \u00e8 solo il modo in cui manifesta la sua assoluta obbedienza a autorit\u00e0 e disciplina, indifferentemente dal colore ideologico: sopravviver\u00e0 alla guerra, diventando maggiore nell'esercito comunista della Germania Est e comandante di un battaglione di carri; \u00e8 un soldato coraggioso e molto capace. I suoi episodi d'eroismo sono secondi solo a quelli di Fratellino, verso il quale nutre una forte rivalit\u00e0 che li porta spesso alle mani. \u00c8 un grande pugile, e per questo \u00e8 il pi\u00f9 forte nel corpo a corpo a mani nude di tutta la II Sezione, in grado persino di sconfiggere Fratellino. \u00c8 stato caporale dei paracadutisti. \nDetto \"Fratellino\" (o anche \"Tiny\" o \"Petit-fr\u00e8re\" a seconda delle edizioni), originario di Amburgo, un gigante dotato di grande coraggio e forza erculea. Suo segno distintivo \u00e8 una bombetta grigia; in pi\u00f9 occasioni Creutzfeld asserisce orgoglioso di esser stato dichiarato \"completamente imbecille\" da tre psichiatri militari, e spesso usa questa sua \"idiozia\" per prendersi gioco anche crudelmente di ufficiali e sottufficiali che recano fastidio a lui o alla sezione coi loro metodi estremisti (esempio lampante \u00e8 l'esasperazione che causa al capitano Von Pader in \"L'ultimo Assalto\"). In diverse occasioni si getta contro carri armati sovietici, abbattandoli con granate o mine. Insieme a Porta, compie incursioni dietro le linee nemiche, per riuscire a trovare rifornimenti. \n\"Caporal maggiore per grazia di Dio\", un magro e astutissimo soldato originario di Berlino, amante della cucina, sempre in cerca di cibo. \u00c8 l'anima degli imbrogli e dei raggiri che si verificano nei romanzi ed \u00e8 l'autore di numerose \"storielle incredibili\" ed aneddoti, che racconta nei momenti pi\u00f9 disparati. Suo segno distintivo \u00e8 un cappello a cilindro giallo, preso in Romania ad un barone a seguito di una epica partita a \"ving-et-un\" descritta in \"Maledetti da Dio\" assieme ad una marsina e ad un monocolo; il cilindro lo accompagna anche in battaglia. Porta pilota il carro armato guidato dal Vecchio, ed \u00e8 il miglior pilota della V Compagnia. Inoltre, ha buone capacit\u00e0 di meccanico, ed \u00e8 un ottimo tiratore. Gestisce loschi affari a Berlino, conosce locandieri e criminali di ogni genere, ed \u00e8 in grado di circuire qualsiasi ufficiale tedesco e sovietico, avendo una buona conoscenza della lingua russa. \u00c8 un ottimo cuoco, e spesso sogna di preparare squisite pietanze ai compagni, che si disperano immaginando il tutto nel bel mezzo delle privazioni. Insieme a Fratellino, si dedica a imprese totalmente amorali, vendicando i soprusi subiti da ufficiali superiori o ingiustizie nei confronti dei civili. Porta \u00e8 l'origine di ogni folle idea della II Sezione. Suona il flauto, l'organo, e ha un gatto di nome Stalin, Obergefreite come lui.\nCompare in diversi romanzi, \"Maledetti da Dio\", \"Germania Kaputt\", \"Kameraden\", \"Gestapo\", \"Colpo di Mano a Mosca\", risultando il pi\u00f9 citato tra i membri \"secondari\" della Sezione. \u00c8 uno studente universitario. Il suo destino \u00e8 sconosciuto. \nSi unisce alla Seconda Sezione in \"Prigione Ghepe\u00f9\". Africano, ma considerato dai medici \"tedesco all'80%\", viene spesso scambiato per un soldato coloniale. Suo padre era un tamburino dell'Esercito. Ne \"Il Commissario\" avviene la sua seconda e ultima apparizione.\nEx SS finlandese, volontario, pieno d'idee naziste. Compare in \"Colpo di Mano a Mosca\" e \"Battaglione d'Assalto\". Porta occhiali costantemente appannati dal gelo, \u00e8 impacciato e preso di mira dal resto della Sezione per i suoi atteggiamenti.\nFra i componenti della sezione si instaura un fortissimo sentimento di cameratismo e fratellanza, che li spinge a rischiare la vita per aiutare un commilitone in difficolt\u00e0 ed a condividere ogni cosa, dal cibo alle emozioni e ai pensieri.\nNei vari romanzi compaiono anche altri personaggi come il Capitano von Barring (Comandante della V compagnia), Gustav \"Pluto\" Eicken, Hugo Stege, (questi ultimi solo nei primi romanzi, poi rimpiazzati man mano dagli altri) il colonnello Hinka, i tenenti L\u00f6we e Ohlsen, il tenente/maresciallo capo Hoffman, il capo-meccanico Wolf con le sue due guardie del corpo cinesi e i cani lupo da guardia, altro famoso contrabbandiere nonch\u00e9 rivale ma partner criminale di Porta.\nOrdine cronologico delle opere.\nMolti romanzi sono ambientati durante la stagione invernale, si cita spesso il Natale, ci\u00f2 implica una sovrapposizione impossibile degli eventi. Inoltre, l'autore non ha seguito un ordine cronologico nella stesura delle opere, e questo rende le stesse spesso sovrapponibili, nonch\u00e9 ricche di errori di continuity anche rilevanti. Tuttavia, collegamenti tra avvenimenti dei vari romanzi ed episodi storici permettono di ordinare cronologicamente le opere, pur con alcune approssimazioni.\n1. Corte Marziale\nFronte finlandese. Compare per la prima volta il personaggio di Sally. \n2. Prigione Ghepe\u00f9\nBattaglie in un luogo imprecisato dell'URSS. Si parla di raggiungere Mosca. Compare per la prima volta Albert, e torna Sally, promosso funzionario del Ministero della Guerra, che cita un episodi di \"Corte Marziale\". Il riferimento a \"L'Ultimo Assalto\" \u00e8 una svista dell'autore. \n3. Il Commissario\n1941. Invasione dell'Ucraina, poi avanzata nell'URSS. Secondo romanzo con Albert. Sally \u00e8 gi\u00e0 funzionario del Ministero della Guerra. \n4. Colpo di Mano a Mosca\nAutunno 1941/Inverno 1942. Battaglia di Mosca e successiva ritirata. Non \u00e8 presente il colonnello Hinka, comandante del battaglione. \n5. General SS \nEstate 1942/Primavera 1943. Battaglia di Stalingrado. \u00c8 chiaramente scritto che le vicende del romanzo terminano il 6 maggio 1943. Nonostante Porta venga promosso Caporale capo in questo volume, risultava esserlo anche nei precedenti. Fratellino ha sempre avuto il medesimo grado, ma viene definito solamente soldato di prima classe. Il tenente L\u00f6we, comandante della V Compagnia, \u00e8 assente, sostituito dal capitano Schwan. \n6. Battaglione d'Assalto\nViene citato il ricongiungimento dei tedeschi con la 4\u00aa Armata Romena, quindi successivo alla Battaglia di Stalingrado. Tuttavia, risulta il romanzo pi\u00f9 difficilmente inquadrabile in una cronologia storica. I personaggi parlano di arrivare a Mosca, come se non vi fossero mai stati, ed \u00e8 presente il \"Professore\", un ex SS svedese che viene introdotto per la prima volta, ma che esce di scena in \"Colpo di Mano a Mosca\". Inoltre, a pi\u00f9 riprese si cita il 1941 come un anno passato da qualche tempo. Molti dei combattimenti narrati avvengono in Ucraina, prima di Natale e poi nel pieno di marzo - non \u00e8 chiaro di quale anno si tratti - ed \u00e8 presente il gatto di Porta, Stalin. Non sono presenti n\u00e9 il colonnello Hinka, n\u00e9 il tenente L\u00f6we, sostituiti rispettivamente dal maggiore \"Mercedes detto \"Guercio\" e dal tenente Ohlsen. Barcelona \u00e8 maresciallo. Risulta il romanzo maggiormente suddiviso in \"episodi\", che possono quindi essere avvenuti in momenti differenti della guerra. La scomparsa di Gustav di Ferro colloca comunque il romanzo come successivo agli altri in cui il personaggio \u00e8 citato. \n7. Maledetti da Dio\nOpera prima dell'autore che spazia dall'inizio della guerra alla Campagna di Russia. Si differenzia dagli altri romanzi per stile e personaggi. Solamente Porta e il Vecchio compaiono, insieme al colonnello Hinka (maggiore, promosso durante il corso del romanzo). Viene dedicato spazio alla vita di Sven durante i periodi di licenza. Si narrano le sue storie d'amore e, in generale, il libro \u00e8 pi\u00f9 focalizzato su di lui, meno sui suoi compagni. Essendo il primo romanzo scritto da Hassel, pu\u00f2 essere considerato un punto zero, da cui tutto ha inizio. Infatti, pur spaziando dal 1938 al 1944, racconta una storia autoconclusiva, per nulla legata agli altri romanzi, eccetto per alcuni personaggi e tematiche. Si pone come settimo romanzo per la sua conclusione, nel '44, e per i successivi collegati a esso, ma potrebbe essere considerato un romanzo a s\u00e9 stante. \n8. Germania Kaputt\nSi narra la ritirata dal Caucaso e la Battaglia di Korsun' , combattuta tra il gennaio e il febbraio 1944. Il romanzo si collega a \"Maledetti da Dio\", per i personaggi presenti e quelli citati. La V compagnia vede, in questo volume, un susseguirsi di tenenti al suo comando, con il capitano Von Barring, comparso nel romanzo precedente, al comando. Il colonnello Hinka guida il battaglione, altri colonnelli si occupano di varie mansioni, come l'approvvigionamento degli uomini. Le incongruenze con gli altri testi della serie sono la comparsa di Fratellino (molto pi\u00f9 \"tardo\" che negli altri romanzi) e Legionario (molto pi\u00f9 fanatico e nostalgico della Legione) nel Capitolo VI e quella di Heide nel Capitolo XVIII, premiato con croce di ferro di prima classe (che non aveva, nei precedenti volumi). Queste incongruenze di continuity sono dovute alla stesura del romanzo, secondo scritto dall'autore e quindi apripista per vari personaggi. Non compaiono n\u00e9 Barcelona, n\u00e9 Gregor. \n9. Kameraden\nSi apre con Hassel, ferito alla schiena, trasportato in un letto d'ospedale, e il suo ferimento \u00e8 descritto nelle ultime pagine di \"Germania Kaputt\". Si citano a pi\u00f9 riprese situazioni di \"Maledetti da Dio\" e \"Germania Kaputt\". Viene nominato il 20 luglio 1944 come data passata. Compaiono Hugo Stege, gi\u00e0 presente nei due romanzi precedenti e in \"Colpo di Mano a Mosca\", Hans Bauer, criminale \"comune\" pr\u00e9sente nel romanzo precedente e il tenente Ohlsen. Si introducono Brandt, citato in altri romanzi precedenti (ma potrebbe non essere il medesimo personaggio), Stein, Trepka, il tenente \"Grosso\" e viene citato, in uno dei capitoli finali, il \" Prussiano dell'Est\". I capitoli finali del romanzo sono dedicati al tenente Ohlsen. \u00c8 il volume in cui vengono narrate meno battaglie, l'ambientazione principale \u00e8 Amburgo, citt\u00e0 a pi\u00f9 riprese bombardata. Viene approfondito e arricchito il personaggio del Piccolo Legionario (caporal maggiore, e non sergente, in questo volume). Nel capitolo finale, tra i morti ricordati da Ohlsen si cita il \"sergente Blom\", ucciso da un cecchino. Il sergente \u00e8 descritto come desideroso di avere un aranceto in Spagna, pur non essendovisi mai recato. Si tratta dunque di una \"prova\" per il personale di Barcelona, che non compare, cos\u00ec come non compare Gregor. \n10. Gestapo\nAmbientato dopo \"Kameraden\", che viene citato a pi\u00f9 riprese, come i volumi \"Maledetti da Dio\" e \"Germania Kaputt\". La vicenda si svolge in gran parte ad Amburgo. Sono presenti Stege e Barcelona, che viene detto abbia militato tre anni nel Tercio. Steiner, personaggio di \"Battaglione d'Assalto, compare, cos\u00ec come il generale Mercedes detto il Guercio (era maggiore, in \" Battaglione d'Assalto\"). Il sergente Brandt e il tenente Ohlsen escono di scena. Nessuna traccia di Gregor. Compare Rudolf Kleber. \n11. Arrestate il Papa (1\u00aa ed.), Gli sporchi dannati di Cassino (2\u00aa ed.) \nAlla fine di \"Gestapo\", i soldati sono in trasferimento verso l'Italia; nel libro \u00e8 descritta la Battaglia di Monte Cassino. Appare la squadra al completo, Gregor compreso. Il Guercio \u00e8 presente, cos\u00ec come Rudolf Kleber, trombettista, ex SS, presentato nel romanzo precedente. Compare Gregor, la Sezione \u00e8 al completo. Compaiono Rudolf Kleber, per la prima volta, il Maresciallo Maggiore Wolf, e il Guercio. \n12. L'Ultimo Assalto\nBattaglie in Grecia e le battaglie di met\u00e0-fine '44 contro i partigiani jugoslavi nei Balcani. Compare Wolf. Viene citata la permanenza a Roma. \n13. Liquidate Parigi \nVon Choltitz e il suo rifiuto di obbedire all'ordine di distruggere Parigi, disobbedienza che, nel romanzo, \u00e8 imputabile alla Seconda Sezione. Compaiono il Guercio e il tenente L\u00f6we. Hinka \u00e8, per qualche ragione, solamente maggiore. Fratellino cita la permanenza a Roma. \n14. Commando Himmler \nRivolta dell'Esercito nazionale a Varsavia, i combattimenti, le atrocit\u00e0 e i soprusi delle brigate Kaminski e Dirlewanger nella citt\u00e0. La Seconda Sezione \u00e8 al completo, compresi Hinka, L\u00f6we, Hoffman e Wolf. Il romanzo si conclude nel gennaio 1945. \nUn ultimo romanzo, intitolato \"The Glorious Defeat\", non ha mai visto la luce a causa della scomparsa dell'autore. Una cinquantina di pagine di quest'ultimo romanzo sono state pubblicate in edizioni finlandesi e danesi dei romanzi di Sven Hassel. In diverse interviste, lo scrittore afferm\u00f2 che la trama sarebbe ruotata attorno alla conquista di Berlino da parte dei russi e la fine della guerra in Europa.\nCritiche.\nErik Haaest, un giornalista scandalistico danese, ha speso molti anni cercando di smontare la biografia e le affermazioni di Hassel. Il padre di Haaest era un antinazista convinto e un membro della resistenza danese. Dopo la guerra rifiut\u00f2 ogni riconoscimento da parte del governo danese, controllato per la maggior parte da ex collaborazionisti. Per questo motivo Haaest afferma di avere intrapreso una ricerca su Sven Hassel, scovando altre verit\u00e0 sull'autore. Haaest afferma che, poich\u00e9 Hassel era nato B\u00f8rge Villy Redsted Pedersen, fa riferimento ad un giornale della resistenza Den Frie Danske pubblicato il 23 agosto 1942 in cui si citava un \"B\u00f8rge Pedersen\" coinvolto in un incidente d'auto del capo della DNSAP (il partito nazionalsocialista danese) Frits Clausen; secondo il giornale, Pedersen, membro dei reparti di intelligence della polizia, era inizialmente fuggito per poi essere arrestato come criminale comune e questo contrasta con le affermazioni di Hassel sull'aver combattutto sul fronte orientale; stando ad Haaest, l'autore ha trascorso la maggior parte della guerra nella Danimarca occupata, scrivendo i suoi libri utilizzando i racconti e le esperienze di reduci delle Waffen SS danesi, stanziate sul fronte russo, incontrati dopo la guerra o nei campi di prigionia.\nIl giornalista afferma di aver intervistato molti reduci delle Waffen SS (di cui riporta nomi e testimonianze). A supportare le sue affermazioni ci sono alcuni episodi narrati nel romanzo \"Germania Kaputt\" (Wheels Of Terror). Il libro contiene molte informazioni dettagliate sull'assedio nella sacca di Korsun-\u010cerkasi, nel 1944, in Ucraina. Come anche la battaglia di Nova Buda e di Lysyanka sono trattate dal punto di vista di un sopravvissuto. Tutti i combattimenti descritti in questa area coinvolgevano i volontari danesi delle Waffen SS della 5. SS-Panzer-Division Wiking.\nSecondo le sue affermazioni Pedersen sarebbe stato un membro della E.T., un reparto di intelligence asservito alla HIPO, la \"Hilfspolizei\", una forza di polizia creata dai tedeschi, composta da collaborazionisti. Sempre secondo il giornalista Hassel doveva affrontare un processo in Danimarca, come molti dei collaborazionisti della HIPO, poi condannati a morte, ma grazie ai suoi romanzi si sarebbe salvato; Haaest non specifica quale articolo del codice penale militare danese prevede la grazia dalla pena di morte per meriti letterari. Inoltre Pedersen risultava davvero arruolato in Germania e poi incarcerato. La stessa DNSAP, all'epoca della pubblicazione del giornale della resistenza aveva poi emesso un comunicato affermando che una persona gi\u00e0 con precedenti penali come Pedersen non avrebbe potuto certo essere un membro della DNSAP, men che meno un membro dell'intelligence.\nHaaest, nella sua ricerca su Hassel, afferma che Hassel sia solo un prestanome; il primo romanzo, \"I maledetti da Dio\" (Legion Of The Damned), sarebbe stato scritto da un altro reduce e tutti i restanti romanzi, pubblicati dopo il successo del primo, sarebbero stati composti dalla moglie di Hassel, Dorthe Jensen.\nI fan e la verit\u00e0.\nLe prove portate da Haaest non sono generalmente accettate dai fans di Sven Hassel, oggi ancora numerosi in molti paesi d'Europa (il fan club pi\u00f9 famoso \u00e8 Porta's Kitchen ). Tuttavia l'avvento di internet ha dato modo ai vecchi e nuovi fan di scambiare opinioni sulla veridicit\u00e0 delle affermazioni di Haaest, nonch\u00e9 sulla vita di Hassel, dando vita, a volte, ad aspre discussioni sui forum dedicati allo scrittore. Esistono fans che apprezzano Hassel pur credendo alla versione di Haaest.\nIn ogni caso Sven Hassel e la sua famiglia smentiscono fermamente Haaest.\nBisogna comunque dire che il 27\u00ba Reggimento \"Panzer\" della 6\u00aa Divisione \"Panzer\" \u00e8 esistito veramente, ma non era un reggimento penale. Inoltre di carri armati Panzer VI Tiger I, che Hassel sostiene fossero in dotazione al reggimento, ne furono prodotti solo 1356 e costituivano battaglioni corazzati pesanti indipendenti, direttamente agli ordini del comando di corpo d'armata. In pi\u00f9 Hassel dichiara di aver combattuto in Finlandia e di aver ricevuto la Mannerheim Cross, un'alta onorificenza militare finlandese. I registri militari finlandesi non riportano il nome di Hassel fra i decorati. L'unico romanzo quasi totalmente autobiografico pu\u00f2 essere considerato il primo, \"Mledetti da Dio\"; gli altri sono meno realistici e Hassel utilizzerebbe maggiormente elementi di sua invenzione.\nIn \"Commando Himmler\", Sven afferma di aver trascorso dodici anni nell'esercito, di cui otto in guerra. Ma essendosi arruolato nel '37, ed essendo il romanzo ambientato nel '44, non si comprende come sia possibile. \nNegli ultimi libri pubblicati Hassel parla di russi armati di fucile automatico Kala\u0161nikov, anche se questo entr\u00f2 in servizio dopo la fine della II G.M (anche se probabilmente \u00e8 un termine improprio usato per indicare il PPSh, dato che spesso i \"Kala\u0161nikov\" sono descritti come dotati di caricatori molto capienti e soprannominati \"balalaika\", un altro nomignolo del mitra russo). Inoltre in \"Gli sporchi dannati di Cassino\" Hassel parla spesso delle truppe americane come \"marines veterani del Pacifico\", molti dei quali combattevano nelle giungle con \"katane trofeo\"; in realt\u00e0, sebbene sia vero che gli americani nel Pacifico prendessero katane come souvenir agli ufficiali nipponici morti o prigionieri, non furono mai riutilizzate in battaglia (anzi erano viste come un \"trofeo\" o come \"valuta non ufficiale\", un po' come con le pistole Luger o i bracciali con la svastica in Europa), e per di pi\u00f9 non ci fu alcun dispiegamento di marines nel teatro europeo, men che meno di soldati che avevano gi\u00e0 combattuto nel Pacifico.\nIn \"Gestapo\" si racconta la tragica morte del generale Dirlewanger, a opera dei suoi stessi uomini, che l'avrebbero bruciato vivo il 21 gennaio 1945. Tuttavia, il genenerale mor\u00ec il 6 giugno di quell'anno, in prigionia, percosso a morte da alcuni ex detenuti. L'errore viene ripetuto in \"Commando Himmler\", spostando la data della morte di Dirlewanger nel febbraio 1945. \nIn \"Liquidate Parigi\" Sven affronta un Gurkha, armato di kriss. Tuttavia, i Gurkha combattono con dei kukri, coltelli nepalesi. \nAnche nella \"continuity\" dei personaggi ci sono forti incongruenze: ad esempio le introduzioni di Fratellino/Creutzfeld e del Legionario/Kalb sono fatte nel Capitolo VI del libro \"Germania Kaputt\" (intitolato appunto \"Fratellino e il Legionario\"), ambientato a met\u00e0 1944, mentre in successivi libri quali \"Il Commissario\", \"Corte Marziale\" e \"Battaglione d'assalto\", ambientati prima di \"Germania Kaputt\", sia Fratellino che il Legionario sono da sempre componenti della Seconda Sezione in cui Hassel milita. Lo stesso vale per Julius Heide, introdotto nel Capitolo XVIII del medesimo romanzo, e per Barcelona Blom e Gregor Martin, introdotti in \"Gestapo\" e \"Gli Sporchi Dannati di Cassino\". I graduati cambiano inspiegabilmente grado di romanzo in romanzo, come venissero degradati e poi riabilitati.\nRisulta inoltre inverosimile che, spesso, alle battaglie cui prende parte il 27esimo rimangano in vita solamente poche decine di uomini, e tra costoro i membri della Seconda Sezione. Talvolta, essi sono gli unici superstiti tra migliaia di vittime. \nStorici militari, cos\u00ec come autorevoli siti e forum sulla storia della Wehrmacht durante la seconda guerra mondiale (ad esempio Feldgrau.com), non ritengono i romanzi di Hassel veritieri e non li considerano come documenti storici.\nOpere.\nIn ordine cronologico di pubblicazione"}
{"id": "409918", "revid": "39692", "url": "https://it.wikipedia.org/wiki?curid=409918", "title": "Acetosa", "text": ""}
{"id": "409921", "revid": "123205041", "url": "https://it.wikipedia.org/wiki?curid=409921", "title": "Joe Valachi", "text": "Biografia.\nNacque a New York nel quartiere di East Harlem il 22 settembre 1904 da una famiglia immigrata originaria di Napoli, e inizi\u00f2 la sua carriera criminale con una piccola banda nota come i Minutemen, poich\u00e9 eseguiva furti con scasso e fuggiva in un minuto. Valachi era il pilota di fuga per questa banda, e la sua abilit\u00e0 nel fuggire in fretta gli ha valso la reputazione di stella nascente nella malavita criminale di New York. Nel 1921 Valachi fu arrestato con l'accusa di furto di grandi dimensioni, e nel 1923 fu arrestato a seguito di una rapina fallita, successivamente dichiarato colpevole di tentato furto con scasso e condannato a 18 mesi di prigione, ma fu rilasciato dopo aver scontato solo nove mesi. Valachi torn\u00f2 e scopr\u00ec che era stato sostituito con un nuovo autista dai Minutemen, cosicch\u00e9 form\u00f2 una nuova banda di ladri.\nNei primi anni 1930 Valachi entr\u00f2 nella Cosa nostra americana attraverso un suo contatto, Dominick \"The Gap\" Petrilli. Divenne un soldato nella famiglia Reina, ora conosciuta come famiglia Lucchese, capeggiata da Gaetano Reina. Nel luglio del 1932 spos\u00f2 Carmela Reina, la figlia pi\u00f9 anziana di Gaetano, e mantenne la posizione di soldato nella famiglia Genovese fino al 1959, quando venne condannato a 15 anni di carcere per traffico di droga. Mor\u00ec il 3 aprile 1971 per un attacco di cuore mentre detenuto alla Federal Correctional Institution, La Tuna (FCI La Tuna) di Anthony (Texas).\nOpere correlate.\nLa sua biografia \"The Valachi Papers\" (in italiano \"La mela marcia\", Mondadori, 1972) scritta dal giornalista Peter Maas nel 1969, \u00e8 stata un bestseller. Dal libro \u00e8 stato tratto il film di Terence Young \"Joe Valachi - I segreti di Cosa Nostra\" (1972), in cui Valachi era impersonato da Charles Bronson.\nLa figura di Valachi ha inoltre ispirato il personaggio di Frankie Pentangeli nel film \"Il padrino - Parte II\"."}
{"id": "409923", "revid": "767487", "url": "https://it.wikipedia.org/wiki?curid=409923", "title": "Three Mile Pilot", "text": "Three Mile Pilot \u00e8 un gruppo indie rock di San Diego, formato da Armistead Burwell Smith IV (anche noto come Zach Smith) al basso e alla voce, Pall Jenkins alla chitarra e alla voce, e Tom Zinser alla batteria.\nNel 1992 esordiscono con \"N\u00e0 Vucc\u00e0 Do Lup\u00f9\", pubblicato da Cargo/Headhunter. L'album \u00e8 realizzato interamente senza chitarre, con Pall Jenkins alla voce, Zach al basso e Tom alla batteria. Jenkins imbraccia la chitarra per il secondo album, \"The Chief Assassin to the Sinister\", pubblicato nel 1994 sempre da Cargo/Headhunter. L'album verr\u00e0 ristampato l'anno successivo dalla Geffen, ma la collaborazione tra la band e l'etichetta finisce qui. Il terzo album, \"Another Desert, Another Sea\" esce nel 1997 con il gruppo allargato a un quartetto vista la presenza di Tobias Nathaniel alle tastiere.\nLe strade dei Three Mile Pilot si dividono; Jenkins e Nathaniel formano i Black Heart Procession, mentre Smith e Zinser entrano a far parte dei Pinback.\nNel 2000 viene pubblicata una raccolta di rarit\u00e0, singoli, e outtakes.\nDopo un lungo periodo di inattivit\u00e0, dovuto probabilmente al relativo successo dei diversi progetti personali, i Three Mile Pilot pubblicano, nel 2010, l'album \"The Inevitable Past is the Future Forgotten\"."}
{"id": "409926", "revid": "599", "url": "https://it.wikipedia.org/wiki?curid=409926", "title": "Kasiski", "text": ""}
{"id": "409928", "revid": "599", "url": "https://it.wikipedia.org/wiki?curid=409928", "title": "Friedrich Wilhelm Kasiski", "text": ""}
{"id": "409931", "revid": "73843", "url": "https://it.wikipedia.org/wiki?curid=409931", "title": "Valle Soprana", "text": "Valle Soprana \u00e8 una frazione del comune di Teramo, in Abruzzo.\nGeografia fisica.\nIl borgo \u00e8 situato a 10\u00a0km dal capoluogo verso l'entroterra, appena fuori dal limite del Parco nazionale del Gran Sasso e Monti della Laga.\nPosto sul fianco di una catena di colline (dove \u00e8 presente anche Colle dell'Asino), sulla cui cresta ha sede un antico tratturo che dai Monti della Laga scende fino a valle. La localit\u00e0 \u00e8 situata in posizione dominante sulla valle del torrente \"Fiumicello\", affluente destro del fiume Tordino, che delimita la frazione a nord.\nStoria.\nIl borgo di Valle Soprana ha origini rinascimentali e fu propriet\u00e0 dalla famiglia Aceti, gi\u00e0 Acito, originaria della citt\u00e0 marchigiana di Fermo e legata a papa Sisto V, che fu vescovo della diocesi di Fermo. Agli inizi del XX secolo la frazione pass\u00f2 dagli Aceti ai Mariani.\nMonumenti e luoghi d'interesse.\nAl centro del borgo si trova la chiesa della Madonna del Rosario, piccolo edificio di culto risalente al XVI secolo, come \u00e8 riportato sulla parete settentrionale (1573). La chiesa, di piccole dimensioni, presenta una copertura a capanna, con ingresso incorniciato in laterizio posto sul fianco laterale dell'edificio. L'interno \u00e8 ad aula unica, con una statua devozionale della \"Madonna del Rosario\" posta in una nicchia sopra l'altare. Sul retro svetta il campanile a vela con una campana.\nGli edifici civili della frazione, risalenti a pi\u00f9 periodi storici, testimoniano la storia del borgo. Sull'architrave di uno degli edifici pi\u00f9 antichi \u00e8 ricordata la data 1693.\nInfrastrutture e trasporti.\nIl paese \u00e8 posto lungo la strada tra Valle San Giovanni e Faieto, diramazione della strada provinciale 47 che da Frondarola sale a Pagliaroli."}
{"id": "409935", "revid": "111176762", "url": "https://it.wikipedia.org/wiki?curid=409935", "title": "Antonio Aniante", "text": "Biografia.\nEsord\u00ec come giornalista per la rivista \"\"900\", Cahiers d'Italie et d'Europe\" di Massimo Bontempelli e Curzio Malaparte, ma si rivel\u00f2 ben presto buon autore teatrale. Fu influenzato inizialmente dal realismo magico e dal futurismo.\nTra le sue opere principali si ricordano le commedie d'avanguardia scritte per il Teatro degli Indipendenti di Roma \"Gelsomino d'Arabia\" (1926) e \"Bob-Taft\" (1927); \"Carmen Darling\" (1929, rappresentata da Carlo Ludovico Bragaglia); inoltre Domenico Modugno nel 1958 present\u00f2 al Festival della Prosa di Venezia la sua commedia \"La rosa di zolfo\".\nCome romanziere, ha scritto \"Sara Lilas. Romanzo di Montmartre\" (1923), \"Amore mortale\" (1928), \"Venere ciprigna. Novelle\" (1929), \"Il paradiso dei 15 anni\" (1929), \"Ricordi di un giovane troppo presto invecchiatosi\" (1939), \"La zitellina\" (1953), \"L'uomo di genio dinnanzi alla morte\" (1958), \"Figlio del sole\" (1965, che ha vinto il Premio Selezione Campiello), \"Memorie di Francia\" (1973) e \"Vita di Bellini\" (Piero Gobetti editore, Torino 1925, altra edizione del 1986)."}
{"id": "409937", "revid": "44638", "url": "https://it.wikipedia.org/wiki?curid=409937", "title": "Commediografo", "text": ""}
{"id": "409944", "revid": "767487", "url": "https://it.wikipedia.org/wiki?curid=409944", "title": "Micrometro filare", "text": "Il micrometro filare, o reticolo micrometrico, \u00e8 uno strumento accessorio dei telescopi utilizzato per misurare distanze angolari di oggetti celesti.\nNella sua forma pi\u00f9 semplice esso consiste in una coppia di fili paralleli, l'uno fisso e l'altro mobile, la cui distanza relativa pu\u00f2 essere letta su una scala graduata; il filo mobile \u00e8 fissato ad un telaio metallico, mobile parallelamente a s\u00e9 stesso e perpendicolare sia ai fili sia all'asse del telescopio.\nTalvolta i micrometri possono ruotare attorno all'asse ottico del telescopio al quale sono fissati, rendendo cos\u00ec possibile la misura di distanze angolari di stelle doppie.\nUn reticolo micrometrico del 1677, un esemplare a filo mobile, \u00e8 conservato presso il Seminario Vescovile di Treviso. Lo splendido manufatto, recentemente restaurato, usc\u00ec dalla bottega di Giacomo Lusverg, costruttore di strumenti scientifici di precisione."}
{"id": "409945", "revid": "62244", "url": "https://it.wikipedia.org/wiki?curid=409945", "title": "Profesionalen Futbolen Klub CSKA", "text": "Il Profesionalen Futbolen Klub CSKA (), noto semplicemente come CSKA Sofia, \u00e8 una squadra di calcio bulgara con sede nella citt\u00e0 di Sofia. Fa storicamente parte della polisportiva OSK CSKA Sofia che, tra l'altro, comprende il (uomini) e il (donne), squadre di pallavolo maschile e femminile, e il PBK CSKA Sofia, squadra di pallacanestro.\nIl PFK CSKA Sofia gioca le partite casalinghe allo Stadio dell'Esercito bulgaro di Sofia (22 015 posti) e milita nella P\u0103rva liga, la massima serie del campionato bulgaro di calcio.\nNel suo palmar\u00e8s pu\u00f2 vantare la vittoria di 31 campionati bulgari, 21 Coppe di Bulgaria e 4 Supercoppe di Bulgaria. A livello internazionale i massimi risultati sono state due semifinali nella Coppa dei Campioni ed un'altra in Coppa delle Coppe.\nNella stagione 1983 1984 partecipa alla Coppa dei campioni; viene eliminata agli ottavi di finale dalla Roma in entrambi i casi per 2 a 0.\nStoria.\nIl club nasce ufficialmente il 5 maggio 1948 col nome di \"Septemvri pri CDV\" dall'unione del \"Septemvri Sofia\" con la \"Centralnia Dom na Voiskata\".\nLe lontane origini risalgono al 28 ottobre 1923 quando dalla fusione delle societ\u00e0 calcistiche \"Atletik Sof\u00eda\" e \"Slava Sof\u00eda\", sotto il patrocinio del ministero della guerra, venne creata la societ\u00e0 AS-23, abbreviazione di \"Sporten Klub Atletik Slava 1923\", vincitrice di un campionato nel 1931 allora denominato \"D\u0103r\u017eavno p\u0103rvenstvo po futbol\" (Coppa di Stato di Calcio), e di una Coppa dello Zar nel 1941.\nLa squadra giocava le sue partite casalinghe all'Atletik Park, ultimato nel 1938 che sorgeva dove attualmente si trova lo stadio B\u01celgarska Armija.\nIl 9 novembre 1944 dalla fusione tra l'AS-23 con lo \"\u0160ipka Pobeda\" e lo \"Spartak Poduene\" venne costituito lo \"\u010cavdar Sofia\", che nel febbraio 1948 divenne Centralnia Dom na Voiskata (Casa Centrale dell'esercito) conosciuta con l'acronimo \"CDV\", e con la fusione del maggio 1948 diede vita al \"Septemvri pri CDV\", squadra che gioc\u00f2 la sua prima partita il 19 maggio 1948, contro lo Slavia Sofia pareggiando 1-1. Nello stesso anno vinse il suo primo campionato battendo nella finale gli eterni rivali del Levski Sofia, in quella che fu l'ultima edizione del campionato bulgaro con la denominazione di \"Severobulgarska\".\nCon la riforma dei campionati, la nuova denominazione del campionato bulgaro nella stagione 1948-49 divenne \"Republikanska futbolna divizija\" (Divisione Calcio Repubblicana) con l'introduzione del girone unico nazionale formato da 10 squadre. In quel campionato il Septemvri Sofija venne separato dal CDV, che eredit\u00f2 il titolo sportivo del Septemvri pri CDV.\nNel 1950 il campionato bulgaro cambi\u00f2 denominazione in \"A Republikanska futbolna grupa\" e nello stesso anno anche il Septemvri pri CDV cambi\u00f2 nome in \"Narodna Vojska\" (Esercito Popolare) per poi ricambiarlo in Centralen Dom na Narodnata Voiska (Casa Centrale dell'Esercito Popolare), abbreviato con l'acronimo \"CDNV\", nel 1951.\nNegli anni cinquanta la squadra vinse 9 titoli nazionali e 3 Coppe di Bulgaria, vincendo entrambi nel 1951, nel 1954 e nel 1955. Nel 1953 la squadra cambi\u00f2 la sua denominazione in \"Otbor na Sofijskija Garnizon\" (Squadra della Guarnigione de Sof\u00eda), che venne nuovamente cambiata nel 1954 in Centralen Dom na Narodnata Armija (Casa Centrale dell'Armata Popolare), abbreviato in \"CDNA\", denominazione che mantenne fino al 1962.\nLa squadra fece il suo esordio nelle competizioni europee nel 1956 partecipando alla Coppa dei Campioni e sconfiggendo agli ottavi di finale la Dinamo Bucarest, ma nel turno successivo fu eliminata dalla Stella Rossa. Partecip\u00f2 consecutivamente ad altre tre manifestazioni continentali per club, tutte concluse senza passare il turno.\nNegli anni sessanta il CDNA continu\u00f2 la scia di vittorie del decennio precedente, vincendo 4 campionati e 3 Coppe. In ambito europeo partecipa alla Coppa dei Campioni nel 1960-61, dove elimin\u00f2 nel primo turno la Juventus, ribaltando con un 4-1 casalingo il 2-0 subito nell'andata a Torino, e nel 1961-62, fermandosi al primo turno.\nA seguito della fusione con la societ\u00e0 \"DSO (Dobrovolna Sportna Organizacija) \u010cerveno Zname\" (Organizzazione Sportiva Volontaria Bandiera Rossa), nel 1962, la denominazione venne cambiata in Centralen Sporten Klub na Armijata \u010cerveno Zname (Club Sportivo Centrale Bandiera Rossa dell'Esercito), abbreviato in \"CSKA \u010cerveno Zname\".\nNella Coppa dei Campioni 1966-1967 il CSKA compie il suo massimo cammino in una competizione europea raggiungendo le semifinali, dove venne eliminato dall'Inter. La squadra italiana vinse 1-0 la partita di spareggio, dopo che entrambe le partite si erano concluse sull'1-1. Verso la fine del decennio venne ingaggiato Pet\u0103r \u017dekov, scarpa d'oro nel 1969 e capocannoniere del campionato per quattro volte con il CSKA.\nNel 1968 il CSKA si fuse dopo diciannove anni di nuovo con il \"Septemvri Sofija\", che nel 1960 riusc\u00ec a vincere una Coppa di Bulgaria, cambiando la denominazione in \"CSKA Septemvrijsko Zname\" (CSKA Bandiera di Settembre), unione che sarebbe durata fino al 1988, anno in cui il Septemvri Sofija torn\u00f2 ad essere definitivamente indipendente.\nAll'inizio degli anni settanta il CSKA vince 3 titoli consecutivi tra il 1971 e il 1973. Nel 1973 partecipa alla Coppa dei Campioni dove viene eliminato dai futuri campioni del Bayern Monaco nei quarti, ma nel turno precedente riesce ad eliminare l'Ajax, squadra che aveva vinto consecutivamente le ultime tre edizioni.\nGli anni ottanta si aprono con altri quattro campionati vinti consecutivamente. In Coppa dei Campioni il club elimina al primo turno dell'edizione 1980-81 i campioni in carica del Nottingham Forest, per poi essere eliminato solo nei quarti di finale dai futuri vincitori della manifestazione, il Liverpool, che nella stagione successiva ritrovano i bulgari ai quarti e vengono eliminati, prima che il CSKA esca sconfitto dalla semifinale contro il Bayern Monaco.\nIl 18 giugno 1985 la finale della Coppa di Bulgaria tra il CSKA Sofia e i rivali del Levski Sofia finisce in rissa e le due squadre vengono espulse dal campionato e sciolte. Il CSKA Sofia viene rifondato con il nome di \"CFKA Sredec\" e riammesso al campionato. Nell'edizione 1988-1989 della Coppa delle Coppe raggiunge la semifinale, dove viene eliminato dai futuri campioni del Barcellona. In campionato si aggiudica il venticinquesimo titolo bulgaro. Nella stagione 1989-1990 la squadra riprende la denominazione di CSKA, confermando il titolo vinto la stagione precedente. Nello stesso anno vince la prima edizione della Supercoppa di Bulgaria.\nNegli anni novanta il CSKA si aggiudica per altre due volte il campionato, nel 1991-1992 e nel 1996-1997, e per tre volte la Coppe di Bulgaria, nel 1992-1993, nel 1996-1997 e nel 1998-1999.\nNella stagione 2002-2003 il CSKA vince il ventinovesimo titolo e nella stagione 2004-2005 il trentesimo. Nel dicembre 2006 la squadra viene acquistata da Lakshmi Mittal, magnate indiano leader mondiale dell'industria dell'acciaio, e uno dei suoi figli, Pramod Mittal, ne diventa presidente. Nella stagione 2007-2008 la squadra vince il campionato, ma viene esclusa dalla UEFA Champions League a causa dei debiti contratti con lo stato e con le banche. Nelle edizioni di Europa League 2009-2010 e 2010-2011 la squadra si qualifica alla fase a gironi, ma in entrambe le edizioni conclude il girone in ultima posizione, venendo eliminato. Nella stagione 2010-2011 vince per la diciannovesima volta la Coppa di Bulgaria e successivamente mette in bacheca per la quarta volta Supercoppa di Bulgaria.\nRifondazione.\nA causa dei debiti con il fisco bulgaro, al termine della stagione 2014-2015 la societ\u00e0 fallisce e viene retrocessa nella terza divisione nazionale. Nella stagione 2015-2016 chiude al primo posto il girone sud-ovest della terza divisione, con 31 vittorie e un pareggio in 32 partite, e viene promosso. Tramite un'ardita operazione finanziaria, in estate acquisisce la struttura societaria del , club a sua volta con problemi disciplinari, nel quale trasferisce la propria azienda sportiva, mentre il vecchio asset societario del CSKA viene sganciato in una \"bad company\" avviata al fallimento. Tutta questa operazione avviene sotto l'attenzione della federcalcio bulgara, che a sua volta scioglie la vecchia Lega calcio sostituita dalla P\u0103rva Profesionalna Futbolna Liga, cui il nuovo CSKA viene affiliato con una \"wild card\", riportandolo cos\u00ec gi\u00e0 nel massimo campionato. Nella stagione 2017-2018 il club termina secondo in campionato alle spalle del Ludogorec. Dalla Coppa di Bulgaria, dopo aver eliminato il Ludogorec, esce in semifinale contro i rivali del Levski Sofia.\nSociet\u00e0.\nDi seguito gli sponsor tecnici e ufficiali che si sono legati alla societ\u00e0.\nGiocatori.\nDiversi campioni hanno vestito in passato la maglia del CSKA Sofia. I pi\u00f9 celebri sono stati Dimitar Berbatov e Hristo Stoichkov. \nOrganico.\nRosa 2021-2022.\n\"Aggiornata al 16 settembre 2021.\"\nStatistiche e record.\nRecord.\nTra il 17 agosto 1996 e il 20 aprile 1997 il CSKA Sofia resta imbattuto per 23 giornate consecutive di campionato, che alla fine verr\u00e0 vinto dal club con 4 punti di vantaggio sul Neftochimic Burgas. Record eguagliato tra il 10 agosto 2002 e il 5 aprile 2003 quando il CSKA non perde per altre 23 partite di fila tra campionato e Coppa UEFA. Tra il 19 settembre 2004 e il 21 maggio 2005 il CSKA Sofia ottiene 29 risultati utili consecutivi tra campionato, Coppa bulgara e Coppa UEFA. Tra il 18 aprile 2007 e l'8 novembre 2008 \u00e8 rimasto imbattuto in casa per 29 incontri tra campionato, Coppa UEFA e Supercoppa di Bulgaria. Tra il 18 aprile 2007 e il 26 aprile 2009, per pi\u00f9 di due anni, il CSKA Sofia non ha mai perso in casa nella massima divisione bulgara, collezionando 28 successi e 3 pareggi in 31 sfide: l'imbattibilit\u00e0 cadde il 9 maggio nel derby contro il Levski Sofia 0-2, che per coincidenza aveva vinto anche l'ultima partita prima che iniziasse la serie positiva dei rivali, il 7 aprile 2007, col punteggio di 0-1. Da quando la societ\u00e0 \u00e8 retrocessa in terza divisione ha vinto tutte le 16 partite giocate, subendo un solo gol, ovvero alla media di 0,06 a partita; ha inoltre vinto anche le tre partite di Coppa bulgara disputate, subendo un'altra rete."}
{"id": "409946", "revid": "1632387", "url": "https://it.wikipedia.org/wiki?curid=409946", "title": "Gonadi", "text": "Le gonadi, dal greco \"gone\" (seme) e \"aden\" (ghiandola), sono gli organi anatomici che, negli animali, producono i gameti, cellula riproduttiva. Negli organismi dove l'uovo viene fecondato all'interno del corpo della madre sono presenti in numero variabile, sia nell'organismo maschile sia in quello femminile.\nIn alcuni organismi ermafroditi in cui nell'organo si producono entrambi i tipi di gameti, si possono denominare \"ovotestis\", come avviene nei gasteropodi polmonati, come le chiocciole, mentre sono generalmente denominati testicolo quando producono esclusivamente gameti maschili e ovaio quando producono gameti femminili. In molti organismi possiedono anche funzioni endocrine. I gameti hanno corredo cromosomico aploide; al momento della fecondazione i due gameti mettono in comune i due corredi e ricostituiscono il corredo diploide del nuovo individuo discendente.\nNella specie umana.\nNella specie umana, sotto il diretto controllo dell'ipofisi, funzionano anche come ghiandole endocrine. In estrema sintesi le gonadi umane sono controllate per via endocrina dall'ormone luteinizzante (LH) e dall'ormone follicolo-stimolante (FSH), secreti dalla parte anteriore della ghiandola pituitaria. Questa secrezione \u00e8 a sua volta controllata dall'ipotalamo (GnRH).\nLe gonadi femminili si dicono ovaie e producono gli ovociti. Quelle maschili sono dette testicoli e producono gli spermatozoi. Le prime sono situate nella pelvi e i secondi sono posti nello scroto. Bersaglio delle gonadotropine sono i testicoli che si sviluppano durante la vita fetale intorno al 2\u00ba mese. Si sviluppano partendo da una gonade indifferente, cio\u00e8 un organo che ha potenzialit\u00e0 di diventare sia testicolo sia ovaio. Il differenziamento avviene al 2\u00ba mese di gravidanza e dipende dal tipo di cromosomi sessuali presenti nel feto."}
{"id": "409947", "revid": "66387", "url": "https://it.wikipedia.org/wiki?curid=409947", "title": "Lobacevskij", "text": ""}
{"id": "409948", "revid": "78273", "url": "https://it.wikipedia.org/wiki?curid=409948", "title": "Lobachevski", "text": ""}
{"id": "409949", "revid": "78273", "url": "https://it.wikipedia.org/wiki?curid=409949", "title": "Lobatchevsky", "text": ""}
{"id": "409950", "revid": "78273", "url": "https://it.wikipedia.org/wiki?curid=409950", "title": "Lobatschewsky", "text": ""}
{"id": "409951", "revid": "78273", "url": "https://it.wikipedia.org/wiki?curid=409951", "title": "Loba\u010devski", "text": ""}
{"id": "409952", "revid": "599", "url": "https://it.wikipedia.org/wiki?curid=409952", "title": "Hermann Grassmann", "text": ""}
{"id": "409954", "revid": "1442080", "url": "https://it.wikipedia.org/wiki?curid=409954", "title": "Piazza De Ferrari", "text": "Piazza De Ferrari \u00e8 la principale piazza di Genova. Situata nel pieno centro della citt\u00e0 - e in particolare presso l'antico sestiere di Portoria - ne rappresenta il fulcro commerciale, finanziario ed economico, oltre a essere principale punto di riferimento in occasione degli eventi pi\u00f9 importanti della vita cittadina.\nDescrizione.\nLa piazza, intitolata a Raffaele De Ferrari, duca di Galliera, uomo politico e banchiere, ha una forma irregolare, dovuta a successivi interventi urbanistici, che hanno determinato l'accorpamento di due aree contigue, urbanisticamente differenziate, come evidenziato anche dai diversi stili architettonici degli edifici. Occupa una superficie complessiva di circa 11.000 m\u00b2.\nL'aspetto attuale della piazza prende forma nei primi due decenni del Novecento, con la realizzazione delle tre vie che vi convergono da levante, via XX Settembre (1892-1901), via Dante e via Petrarca (1901-1915), e dei quattro grandi palazzi in stile eclettico, sedi di aziende e istituzioni, edificati tra il 1899 e il 1923 nell'area ottenuta dallo sbancamento del colle di S. Andrea. A questi si contrappone, sul lato opposto, il profilo neoclassico degli edifici realizzati nella prima met\u00e0 dell'Ottocento da Carlo Barabino in quella che era l'antica piazza San Domenico: il teatro Carlo Felice (1827) e il palazzo dell'Accademia Ligustica (1831).\nInfine, sul lato della piazza rivolto verso il centro storico si affacciano il prospetto laterale del Palazzo Ducale ed altri due storici palazzi, risalenti al XVI secolo ma rimaneggiati nell'Ottocento.\nVerso ponente, a fianco del teatro Carlo Felice, si aprono altre due importanti arterie: leggermente in salita, in direzione di piazza Corvetto, l'elegante via Roma, ricca di negozi e boutique, affiancata dalla galleria Mazzini e, in leggera discesa, con sbocco in Piazza delle Fontane Marose, la via XXV Aprile, un tempo intitolata al re Carlo Felice.\nNello spazio antistante il teatro, dov'era un tempo la facciata della chiesa di S. Domenico, si trova la statua equestre di Giuseppe Garibaldi, opera dello scultore Augusto Rivalta (1893).\nAl centro della piazza dal 1936 \u00e8 collocata la grande fontana in bronzo, disegnata dall'architetto Giuseppe Crosa di Vergagni e divenuta ben presto, assieme alla Lanterna, uno dei principali simboli cittadini.\nDai primi anni del Novecento la piazza \u00e8 il punto di riferimento per misurare le distanze di altre citt\u00e0 e localit\u00e0 da Genova. Bench\u00e9 non sia la piazza pi\u00f9 grande del centro di Genova, \u00e8 comunque il principale punto di riferimento per eventi sociali e culturali, quali comizi politici e manifestazioni sindacali e studentesche, concerti rock, spettacoli di danza e di teatro.\nIn alcune di queste occasioni si \u00e8 trovata anche al centro di disordini, come avvenne nel giugno 1960, durante le proteste contro la convocazione a Genova del congresso del MSI, o durante il G8 del luglio 2001.\nIl 27 gennaio 1979 vi si tenne una grande manifestazione in occasione dei funerali di Guido Rossa, operaio e sindacalista, assassinato dalle Brigate Rosse tre giorni prima sotto casa nel quartiere di Oregina. Alla presenza del Presidente della Repubblica Sandro Pertini, in un clima di grande tensione, parteciparono 250.000 persone; questa manifestazione segn\u00f2 un punto di svolta nella lotta al terrorismo brigatista, testimoniando la grande distanza tra i gruppi eversivi e la popolazione, in particolare quella classe operaia nella quale i terroristi speravano di trovare consenso.\nFino agli anni settanta ha costituito anche il maggiore punto di aggregazione dei pi\u00f9 giovani, prima che la \"movida\" genovese si trasferisse nella vicina piazza delle Erbe.\nIn anni pi\u00f9 recenti, e in occasioni non drammatiche ma festose, De Ferrari ha salutato con \"caroselli\" e con l'ormai rituale bagno nella fontana, i successi calcistici delle due principali squadre cittadine (Genoa e Sampdoria) e della nazionale azzurra, come \u00e8 avvenuto dopo le vittorie ai Mondiali di Calcio del 1982 e del 2006.\nLa piazza, oggi quasi completamente pedonalizzata, negli anni novanta ha riacquistato l'antico splendore dopo una massiccia operazione di rifacimento architettonico, che ha riguardato principalmente la pavimentazione stradale, la fontana e il Palazzo Ducale, sulla base di un progetto di rinnovamento di Bernhard Winkler.\nStoria.\nPiazza San Domenico.\nDove oggi sorge la piazza, anticamente era poco pi\u00f9 di uno slargo di forma all'incirca triangolare che prendeva il nome dalla chiesa di San Domenico, demolita negli anni venti dell'Ottocento per costruire il Teatro Carlo Felice.\nLa piazza era racchiusa tra la chiesa dalla quale traeva il nome, l'annesso convento dei Domenicani, il palazzo Forcheri e altri palazzi che proseguivano le facciate degli edifici sul lato meridionale di via Giulia. Al centro della piazza era un barchile del 1536.\nA piazza San Domenico accedevano la gi\u00e0 citata via Giulia a oriente, via dei Sellai (attuale via Cardinal Boetto), e a ponente via San Sebastiano, all'incirca dove iniziano le odierne via Roma e vico della Casana. La maggior parte dell'attuale piazza era ancora occupata dalle case che sorgevano alle pendici e ai piedi del colle di S. Andrea, che sarebbe stato poi totalmente sbancato all'inizio del Novecento.\nL'Ottocento.\nDopo l'annessione dei territori della ex Repubblica Ligure al Regno di Sardegna stabilita nel 1814 dal Congresso di Vienna le autorit\u00e0 locali decisero di aprire un varco nel cuore del sestiere di Portoria, che facesse da snodo per la nuova viabilit\u00e0 cittadina tra ponente e levante, creando anche un grande spazio pubblico, destinato a divenire luogo di incontro sociale e culturale; proposero inoltre di costruire un teatro sul sito dell'ex complesso di San Domenico, chiuso nel 1797 per le leggi di soppressione degli ordini religiosi e trasformato in caserma (con la chiesa utilizzata come magazzino).\nIl 2 giugno 1818 il re Vittorio Emanuele I autorizzava la sola demolizione della chiesa, negando inizialmente la demolizione della caserma sistemata nell'ex convento. Ma negli anni seguenti, con gli sviluppi urbanistici che venivano maturando, che avrebbero fatto dell'antica piazza San Domenico un punto cruciale della nuova viabilit\u00e0 cittadina, anche questo edificio sarebbe stato demolito.\nLa chiesa di San Domenico fu quindi demolita e sulla sua area fu costruito il teatro Carlo Felice, su progetto dell'architetto Carlo Barabino. I lavori, iniziati nel 1826, terminarono due anni pi\u00f9 tardi; il teatro fu inaugurato il 7 aprile 1828.\nIn seguito venne progettata la costruzione di una nuova caserma sull'area dell'ex convento, ma poi l'idea fu accantonata e al suo posto fu costruito un edificio di due piani, completato nel 1831 e inaugurato il 28 aprile 1832, destinato a sede dell'Accademia Ligustica e della biblioteca Berio, consegnando cos\u00ec alla piazza il suo nuovo volto, sul lato nord-orientale.\nNel frattempo veniva realizzata una strada, inaugurata il 30 marzo 1828, che congiungeva il nuovo centro monumentale a \"piazza delle Fontane Amorose\" (piazza Fontane Marose), alla quale fu dato, come al vicino teatro, il nome del re Carlo Felice (oggi via XXV Aprile).\nQuesto intervento veniva a realizzare il collegamento, pi\u00f9 volte auspicato fin dal XVII secolo, tra le vie della nobilt\u00e0 cittadina, strada Balbi, strada Nuova (via Garibaldi) e strada Nuovissima (via Cairoli), con l'uscita orientale della citt\u00e0 (strada Giulia). Pochi anni dopo fu aperta anche via S. Lorenzo per collegare la zona del porto con via dei Sellai e quindi con la stessa strada Giulia. I due percorsi si univano in piazza S. Domenico, ponendo le premesse per la creazione di un nuovo importante snodo viario e in prospettiva lo spostamento del centro cittadino dalla zona del porto a quest'area.\nNella seconda met\u00e0 del secolo, dopo i numerosi interventi sulla viabilit\u00e0 la piazza assunse sempre pi\u00f9 la funzione di fulcro della viabilit\u00e0 cittadina. Nel 1865 due progetti prevedevano il collegamento di via Assarotti a piazza S. Domenico. Nel 1868 si scelse un tracciato retto, progettato dall'ingegnere civico che prolungando la via raggiungesse la zona a ponente del teatro: via Roma, e la realizzazione di una strada parallela coperta: Galleria Mazzini. Il 10 Dicembre 1875, un anno prima della sua morte, fu deciso di intitolare la piazza a Raffaele De Ferrari; nel 1893 davanti al colonnato del teatro Carlo Felice venne inaugurato il monumento a Giuseppe Garibaldi, opera di Augusto Rivalta. Alla cerimonia di inaugurazione parteciparono numerose personalit\u00e0, tra le quali Francesco Crispi, il generale Stefano Canzio e lo scrittore Anton Giulio Barrili.\nNel 1893 l'ingegnere Cesare Gamba present\u00f2 un progetto (poi approvato) per la realizzazione di un asse viario tra piazza San Domenico e porta Pila che prender\u00e0 nel 1896 il nome di via XX Settembre, in sostituzione dell'antica via Giulia, divenuta inadeguata al crescente traffico tra il centro cittadino e i quartieri della bassa Val Bisagno, inglobati nel comune di Genova nel 1874.\nFino agli ultimi anni dell'Ottocento nella piazza si teneva il mercato dei prodotti ortofrutticoli provenienti dalla Val Bisagno e dei fiori provenienti dalla Riviera, trasferito nel 1899 nel nuovo Mercato Orientale, costruito nella zona di levante di via XX Settembre.\nIl Novecento.\nI lavori di ampliamento della piazza proseguirono nei primi decenni del Novecento quando l'attenzione si spost\u00f2 sul lato sud-orientale, dove sopravvivevano il colle di Sant'Andrea e i palazzi sottostanti. Nel 1904 l'intero colle, sul quale sorgeva l'antica chiesa di Sant'Andrea con l'annesso convento, trasformato in carcere all'inizio dell'Ottocento, fu spianato, demolendo anche tutte le case che vi sorgevano e una parte delle \"mura del Barbarossa\", risalenti al 1155. Con questo intervento la piazza fu ampliata, sull'area gi\u00e0 occupata dal colle a sud di via XX Settembre tra il 1904 e il 1915 furono aperte via Dante, che formando con la stessa un angolo di 45 gradi si dirigeva anch'essa verso levante, e via Petrarca.\nNel 1912 venne inaugurato il Palazzo della Nuova Borsa all'angolo fra via Dante e via XX Settembre, la cui tipica forma a semicerchio della facciata fu aggiunta in corso d'opera.\nNel 1914 vi era ancora un lato della piazza da rinnovare, quello accanto alla chiesa del Ges\u00f9. Su questo lotto fu realizzato, di fianco alla chiesa, il palazzo della Navigazione Generale Italiana, poi sede degli uffici di presidenza della Regione Liguria.\nIl 24 aprile 1936 fu collocata al centro della piazza la celebre fontana. La grande vasca in bronzo, opera dell'architetto Giuseppe Crosa di Vergagni fu donata dall'ingegner Carlo Piaggio per celebrare l'entrata in guerra dell'Italia contro l'Abissinia.\nLa seconda guerra mondiale.\nDurante la seconda guerra mondiale, un bombardamento distrusse quasi completamente il teatro Carlo Felice; rimasero in piedi i muri perimetrali con la facciata neoclassica verso la piazza ma dell'interno poco o nulla si salv\u00f2. Il teatro, dopo un lungo dibattito, fu poi ricostruito tra il 1987 e il 1991.\nNei giorni precedenti il 25 aprile 1945 la piazza fu teatro di violenti scontri tra i partigiani e l'esercito tedesco; nei giorni seguenti la piazza fu testimone degli eventi legati alla liberazione, con la discesa dei partigiani dalle montagne per partecipare alla parata nella quale essi conducevano le truppe del generale G\u00fcnter Meinhold, che proprio il 25 aprile al Comitato di Liberazione Nazionale della Liguria, rappresentato dal presidente Remo Scappini; fu questo l'unico caso in Italia nel quale l'esercito tedesco si arrese alle forze partigiane e non alle truppe alleate, non ancora giunte in citt\u00e0.\nIl dopoguerra.\nNel dopoguerra, la piazza fu in varie occasioni al centro di manifestazioni di protesta. Questi eventi, pur nella loro drammaticit\u00e0, diedero una dimostrazione dell'importanza del ruolo sociale di questo grande spazio urbano.\nLa prima di queste fu, nel 1948, la grande manifestazione di protesta per l'attentato a Palmiro Togliatti.\nGli scontri del 30 giugno 1960.\nIl 30 giugno 1960 gran parte della cittadinanza si oppose allo svolgimento del congresso del Movimento Sociale Italiano autorizzato dal governo presieduto dal democristiano Fernando Tambroni, anche perch\u00e9 nell'occasione sarebbe intervenuto Carlo Emanuele Basile, gi\u00e0 prefetto della provincia di Genova durante la Repubblica Sociale. Parte consistente delle dimostrazioni, molto violente, avvenne nella piazza.\nAnni Duemila.\nIl G8 del luglio 2001.\nPunto centrale dell'inaccessibile \"zona rossa\" durante la riunione del G8 che si teneva in Palazzo Ducale, le aree prospicienti furono assediate dai manifestanti che tentarono invano di accedere alle zone interdette. In quella circostanza, essendo proibito l'accesso alla piazza, le manifestazioni di protesta si svolsero in altre aree della citt\u00e0 e portarono ai tragici fatti di piazza Alimonda e della scuola Diaz.\nLe ristrutturazioni a cavallo del nuovo millennio.\nLa piazza ha riacquistato splendore architettonico dopo una massiccia operazione di ristrutturazione compiuta sulla fontana centrale, sulla pavimentazione stradale, sulle facciate degli edifici e sul Palazzo Ducale, in base ai progetti dell'urbanista tedesco Bernhard Winkler. Operazioni di restauro sono state condotte tra gli anni novanta e i primi anni duemila, una prima volta in occasione delle celebrazioni colombiane per il cinquecentenario della scoperta dell'America, e poi, pi\u00f9 sensibilmente, in occasione della riunione dei G8 nel 2001 grazie anche a fondi europei. In quest'ultima occasione la piazza \u00e8 stata ampiamente pedonalizzata e ripavimentata in lastricato. La fontana, in precedenza pi\u00f9 volte ristrutturata, sempre per\u00f2 rispettando l'originale progetto del 1936, \u00e8 stata arricchita da tre teorie di nuovi getti e una vasca supplementare.\nIn particolare, il progetto dell'architetto Winkler ha riguardato la pavimentazione e la fontana, oltre alla parziale chiusura al traffico. Inizialmente la piazza fu completamente chiusa al traffico, ma dopo poche settimane la circolazione fu di nuovo consentita ai soli mezzi pubblici su un lato, a causa del traffico intenso nelle vie circostanti. Nel dettaglio, questi sono stati gli interventi principali:\nIl 2005 ha visto l'apertura della stazione della metropolitana, di fronte all'ingresso del teatro Carlo Felice.\nDai primi anni 2000, a causa degli ingenti consumi d'acqua e delle infiltrazioni nella sottostante stazione delle metropolitana, i nuovi getti a pavimento inaugurati nel 2001 sono stati pi\u00f9 volte disattivati e talora anche coperti da manto erboso (poi definitivamente rimosso nel 2008). I getti sono stati riattivati nel 2018 dopo una ristrutturazione completa del massetto sottostante e dell'impianto di riciclo dell'acqua.\nArchitetture.\nSulla piazza si affacciano alcuni fra i principali palazzi genovesi. Partendo dal Palazzo Ducale, che presenta verso la piazza un prospetto laterale ed un ingresso secondario (l'ingresso principale si apre sulla piazza Matteotti), in senso antiorario si incontrano:\nIl lato nord-occidentale, che corrisponde all'antica piazza S. Domenico e presenta sostanzialmente l'aspetto voluto dal Barabino, forma una rientranza con al centro il monumento equestre a Giuseppe Garibaldi, opera dello scultore Augusto Rivalta (1893), sulla quale si affacciano il teatro, il palazzo dell'Accademia Ligustica e, dalla parte opposta, due palazzi allineati con la facciata del Palazzo Ducale, i pi\u00f9 antichi fra quelli che circondano la piazza, anche se molto rimaneggiati nell'Ottocento:"}
{"id": "409959", "revid": "104458", "url": "https://it.wikipedia.org/wiki?curid=409959", "title": "Malbun", "text": "Malbun (pronuncia \"Malb\u00f9n\") \u00e8 una localit\u00e0 abitata del Liechtenstein, amministrativamente compresa nel comune di Triesenberg.\nGeografia fisica.\nEssendo racchiuso dalle Alpi a nord, est e sud \u00e8 centro di un'importante stazione sciistica."}
{"id": "409962", "revid": "767487", "url": "https://it.wikipedia.org/wiki?curid=409962", "title": "Bollion", "text": "Bollion (toponimo francese) \u00e8 una frazione di 151 abitanti del comune svizzero di Lully, nel Canton Friburgo (distretto della Broye).\nStoria.\nGi\u00e0 comune autonomo istituito nel 1801 con la divisione del comune di Font-Ch\u00e2bles-Ch\u00e2tillon (ma il territorio di Bollion fu definito solo nel 1806) e che si estendeva per 0,87\u00a0km\u00b2, 2006 \u00e8 stato accorpato a Lully assieme all'altro comune soppresso di Seiry.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "409963", "revid": "1776051", "url": "https://it.wikipedia.org/wiki?curid=409963", "title": "Murist", "text": "Murist (toponimo francese) \u00e8 una frazione di 631 abitanti del comune svizzero di Estavayer, nel Canton Friburgo (distretto della Broye).\nStoria.\nGi\u00e0 comune autonomo istituito nel 1816 con la divisione del comune di Murist-La Moli\u00e8re, 1981 aveva inglobato i comuni soppressi di La Vounaise e Montborget e 1992 quello di Franex; si estendeva per 8,20\u00a0km\u00b2. Il 1\u00ba gennaio 2017 \u00e8 stato a sua volta accorpato agli altri comuni soppressi di Bussy, Estavayer-le-Lac, Morens, Rueyres-les-Pr\u00e9s, Vernay e Vuissens per formare il nuovo comune di Estavayer.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "409964", "revid": "18323", "url": "https://it.wikipedia.org/wiki?curid=409964", "title": "Cultura dello stupro", "text": "Cultura dello stupro \u00e8 il termine usato a partire dagli studi di genere, dalla letteratura femminista e postmoderna, per analizzare e descrivere una cultura nella quale lo stupro e altre forme di violenza sessuale sono comuni, e in cui gli atteggiamenti prevalenti, le norme, le pratiche e atteggiamenti dei media, normalizzano, minimizzano o incoraggiano lo stupro e altre violenze sulle donne.\nLa prima definizione del concetto viene attribuita al documentario dal titolo \"Rape culture\" del 1975 in cui la regista Margaret Lazarus descrive come lo stupro sia rappresentato nel cinema, nella musica ed in altre forme di \"intrattenimento\". Patricia Donat e John D'Emilio, in uno scritto del 1992 apparso sul \"Journal of Social Issues\", suggeriscono invece che il termine ha origine nel libro del 1975 \"Against Our Will: Men, Women, and Rape\" di Susan Brownmiller come \"cultura solidale con lo stupro\". Le autrici di \"Transforming a Rape Culture\", testo pubblicato nel 1993, definiscono la cultura dello stupro come:\nCultura dello stupro nella letteratura.\nSi \u00e8 parlato di \"cultura dello stupro\" nella mentalit\u00e0 occidentale perch\u00e9 si possono trovare diversi pensatori che hanno in qualche misura legittimato l'uso della forza nel corteggiamento. In queste testimonianze, si presume che la donna rifiuti qualunque approccio sessuale, anche se gradito, per difendere il proprio \"onore\".\nFra i Greci, Erodoto sostiene che il matrimonio forzato per rapimento \u00e8 desiderato dalle donne e quindi \u00e8 saggio non preoccuparsi del loro destino:\nFra i Latini Ovidio, nel suo trattato \"Ars amatoria\", che ebbe enorme successo anche nei secoli successivi, afferma che la donna ama subire violenza: la frase \"Grata est vis ista puellis\" \u00e8 all'origine dell'espressione latina Vis grata puellae, utilizzata ancora recentemente nella giurisprudenza sulla violenza sessuale. \nNel Medioevo, il genere letterario della \"pastorella\", diffuso nella letteratura provenzale e in quella italiana del \"dolce stil novo\", ritrae una pastora avvicinata da un cavaliere che la corteggia. Nel componimento, la pastora pu\u00f2 accettare o rifiutare le offerte amorose del cavaliere; quest'ultimo pu\u00f2 aver ragione dell'ingenuit\u00e0 della ragazza con l'inganno, come una falsa proposta di matrimonio, o con l'aggressione sessuale.\nAnche in India, Mallanaga Vatsyayana scrivendo il K\u0101ma S\u016btra contempla fra le modalit\u00e0 di conquista di una donna (seppure fra le peggiori e relegate in fondo alla lista) quella di drogarla o rapirla e quindi violentarla Tuttavia, Vatsyayana mette in guardia sul fatto che:.\nIn altre culture, come in Kirghizistan, la donna non pu\u00f2 esprimere il proprio assenso nemmeno ad una proposta di matrimonio, che infatti nella sua forma tradizionale avviene per rapimento. Ernest Abdyjaparov, regista kirghiso autore del film \"Boz Salkyn\" (2007), spiega:\nLo stupro come atto di potere.\nNel 1975 fu l'attivista Susan Brownmiller a far emergere il paradigma della cultura dello stupro, rendendo popolare la risposta a questo problema presa in prestito da vari teorici precedenti. Nel suo libro polemico \"Against Our Will: Men, Women and Rape\" \u2013 successivamente inserito nei \"Books of the Century\" della New York Library \u2013 Brownmiller ripercorre le idee di Karl Marx, Sigmund Freud e Ayn Rand e fornisce la linea immortale del paradigma, secondo cui lo stupro \u00e8 \u00abun processo cosciente di intimidazione con cui tutti gli uomini mantengono tutte le donne in uno stato di paura\u00bb. Secondo Brownmiller e secondo l'attuale paradigma, il fenomeno dello stupro non ha nulla a che fare con uomini immorali che cercano la gratificazione sessuale; piuttosto, lo stupro \u00e8 un'invenzione dell'uomo per mantenere un sistema di dominio psicologico sulle donne. Agli uomini viene insegnato, dal prevalente ethos sessista nella societ\u00e0 occidentale, ad usare lo stupro come strumento per sviluppare paura nelle donne, e le donne imparano dallo stesso sistema a temere gli uomini:\nQuesto paradigma si \u00e8 esteso nelle scienze sociali e negli studi di genere, dove, seguendo lo schema tradizionale di Brownmiller, si teorizza che lo stupro non riguarda l'orientamento sessuale o il desiderio sessuale: \u00e8 al contrario un atto di potere e di controllo in cui la vittima viene brutalizzata e umiliata. Inoltre l'atto dello stupro \u00e8 in realt\u00e0 normalizzato nella societ\u00e0 patriarcale occidentale e gli uomini stuprano perch\u00e9 hanno imparato ed appreso che lo stupro \u00e8 accettabile ed \u00e8 un comportamento normale. Il nucleo della cultura dello stupro, \u00e8 spesso espresso con lo slogan \"Rape is about power, not sex\" (ovvero, \"lo stupro ha che fare con il potere, non con il sesso\") o con espressioni simili. In un memorandum online sui fraintendimenti nei confronti dello stupro e della violenza sessuale, il SAPAC (\"Sexual Assault and Prevention Awareness Center\") dell'Universit\u00e0 del Michigan afferma che \u00abla violenza sessuale ha a che fare con il potere e il controllo\u00bb e che \u00e8 un'idea fortemente sbagliata pensare che essa avvenga \u00abperch\u00e9 le persone hanno bisogno di sesso\u00bb o perch\u00e9 \u00able persone si lasciano trasportare dai loro desideri e/o ormoni sessuali\u00bb.\nLa giornalista Joan Beck del Chicago Tribune scrisse che: \u00abse c'\u00e8 ancora qualche malinteso persistente sul fatto che lo stupro sia un crimine di passione sessuale, \u00e8 importante colpire al cuore questa idea il pi\u00f9 rapidamente possibile\u00bb. Un altro scrittore definisce il vecchio modello dello stupro (che lo intendeva come espressione di libido e del desiderio sessuale), come \u00abfantasie ideologiche di coloro che giustificano la coercizione sessuale\u00bb e afferma che ammettere che lo stupro \u00e8 radicato nei desideri umani \u00abin realt\u00e0 equivale a un incitamento allo stupro\u00bb.\nEspressioni della cultura dello stupro.\nAll'interno di questo paradigma, gli atti di \"blando\" sessismo vengono comunemente usati per validare e razionalizzare pratiche normative misogine; ad esempio, si pu\u00f2 dire che le barzellette sessiste promuovano la mancanza di rispetto per le donne e una contestuale mancanza di rispetto per il loro benessere, che in ultima analisi fanno sembrare accettabile il loro stupro e abuso.\nEsempi di comportamenti che tipizzano la cultura dello stupro comprendono la colpevolizzazione della vittima, la banalizzazione dello stupro carcerario, lo slut-shaming e l'oggettivazione sessuale.\nLa cultura dello stupro \u00e8 stata descritta come dannosa per gli uomini oltre che per le donne. Alcuni scrittori come Jackson Katz e Don McPherson, hanno detto che \u00e8 intrinsecamente collegata al ruolo di genere che limita l'auto-espressione degli uomini e causa loro danni psicologici. \u00c8 stata collegata anche all'omofobia. Ad esempio, Andrea Dworkin, nel 1983 scrisse: \u00abSe volete fare qualcosa contro l'omofobia, dovete fare qualcosa contro il fatto che gli uomini stuprano e che il sesso forzato non \u00e8 incidentale alla sessualit\u00e0 maschile, ma \u00e8 in pratica paradigmatico\u00bb.\nI Centri antiviolenza, i Telefoni donna, le Case delle donne, oltre ad aiutare e assistere le donne che hanno subito violenza, hanno organizzato sia in Italia che in tutto il mondo, molte manifestazioni e iniziative a partire dagli anni '70 per porre fine alla cultura dello stupro basato sul potere dell'uomo sulla donna.\nRecentemente, nell'ambito del processo a carico di Ciro Grillo per il presunto stupro di gruppo ai danni di una studentessa, il video con cui Beppe Grillo padre dell'imputato ha cercato di difendere il figlio dall'accusa \u00e8 stato criticato in quanto espressione di una cultura dello stupro. A tale proposito l'avvocata Giulia Bongiorno, legale della famiglia della presunta vittima, dichiar\u00f2 che avrebbe portato il video in Procura come prova a carico dell'imputato.\nCritiche del paradigma.\nLa concettualizzazione della cultura dello stupro \u00e8 stata criticata da diversi autori e organizzazioni per ragioni anche estremamente differenti. \nIl RAINN (\"Rape, Abuse &amp; Incest National Network\"), una delle principali organizzazioni del Nord America contro la violenza sessuale, in un rapporto che riporta alcune raccomandazioni alla Casa Bianca sulla lotta allo stupro nei campus universitari, identifica tra i problemi anche l'enfasi eccessiva data al concetto di \"cultura dello stupro\", sia come causa degli stupri che come mezzo per comprenderli e prevenirli, constatando: \u00abNegli ultimi anni, c'\u00e8 stata una sfortunata tendenza a incolpare la \"cultura dello stupro\" per l'ampio problema della violenza sessuale nei campus. Mentre \u00e8 utile evidenziare le barriere sistemiche per affrontare il problema, \u00e8 importante non perdere di vista un fatto semplice: lo stupro non \u00e8 causato da fattori culturali ma dalle decisioni consapevoli, fatte da una piccola percentuale della comunit\u00e0, di impegnarsi in un crimine violento\u00bb.\nNel rapporto, il RAINN cita uno studio di David Lisak, che stima che \u00e8 solo il 3% degli uomini nei college ad essere responsabile del 90% degli stupri nei college stessi. Il RAINN sostiene che lo stupro \u00e8 il prodotto di individui che hanno deciso di ignorare il messaggio culturale travolgente secondo cui lo stupro \u00e8 sbagliato. Il rapporto sostiene che la tendenza a concentrarsi su fattori culturali che presumibilmente condonano o normalizzano lo stupro \u00abha l'effetto paradossale di rendere pi\u00f9 difficile fermare la violenza sessuale, poich\u00e9 rimuove l'attenzione dall'individuo in errore, e apparentemente attenua la responsabilit\u00e0 personale delle proprie azioni\u00bb.\nIn un'intervista del 2013, la professoressa Camille Paglia ha descritto le preoccupazioni di certe femministe nei confronti di un'ipotetica \"cultura dello stupro\" come \u00abridicole\u00bb e \u00abnevrotiche\u00bb, interpretandole come un artefatto delle ideologie liberali borghesi, secondo cui le persone sono tutte essenzialmente buone e dunque tutti i problemi sociali possono essere risolti con l'educazione. Questo concetto di cultura dello stupro andrebbe, secondo Paglia, molto a scapito delle giovani donne istruite. Paglia sostiene, che - con questa concettualizzazione dello stupro - le giovani donne non sono preparate a prevedere o affrontare quella piccola minoranza di persone profondamente malvagie nel mondo, a cui semplicemente non importa seguire le leggi o obbedire alle convenzioni sociali. Inoltre, dice Paglia, le sostenitrici femministe della cultura dello stupro tendono a ignorare completamente le vittime maschili di violenza sessuale.\nCaroline Kitchens, in un articolo del 2014 sulla rivista \"Time\", intitolato \"\u00c8 ora di finirla con l'isteria sulla cultura dello stupro\" (\"It's Time to End \"Rape Culture\" Hysteria\") ha suggerito che: \u00abSebbene lo stupro sia certamente un problema serio, non ci sono prove che sia considerato una norma culturale. [...] Nei campus universitari, l'ossessione per l'eliminazione della \"cultura dello stupro\" ha portato alla censura e all'isteria\u00bb. Heather MacDonald ha suggerito che \u00abIn una deliziosa ironia storica, i \"baby boomer\" che hanno smantellato l'architettura intellettuale dell'universit\u00e0 in favore del sesso sfrenato e della protesta ora hanno burocratizzato entrambe\u00bb. Secondo Joyce E. Williams, \u00abla critica principale alla cultura dello stupro e alla teoria femminista da cui essa viene fuori, \u00e8 l'implicazione monolitica che alla fine tutte le donne sono vittime di tutti gli uomini\u00bb.\nChristina Hoff Sommers ha contestato l'esistenza della cultura dello stupro, sostenendo che lo stupro \u00e8 sovrariportato e sovraenfatizzato. Ad esempio, secondo Sommers, la convinzione comune che \u00abuna donna su quattro verr\u00e0 violentata nel corso della sua vita\u00bb si basa su uno studio errato, ma frequentemente citato perch\u00e9 conduce a gruppi anti-stupro nei campus che ricevono finanziamenti pubblici. Sommers e altri, come detto, hanno specificamente messo in discussione lo studio del 1984 citato da Mary Koss secondo cui 1 donna su 4 nei college \u00e8 stata vittima di stupro, accusandola di aver sopravvalutato lo stupro sulle donne e di aver minimizzato l'incidenza degli uomini come vittime di sesso non desiderato. Secondo Sommers, ben il 73% dei soggetti dello studio di Koss non era d'accordo con la sua caratterizzazione di essere stati stuprati, mentre altri hanno sottolineato che lo studio di Koss si concentrava solo sulla vittimizzazione delle donne, sottovalutando l'importanza della vittimizzazione sessuale degli uomini, anche se i dati indicavano che un uomo su sette nei college era stato vittima di sesso non voluto. Sommers sottolinea che Koss aveva deliberatamente ristretto la definizione di \"incontri sessuali indesiderati\" per gli uomini nei casi in cui gli uomini erano le vittime.\nAnche Barbara Kay, una giornalista canadese, ha criticato la discussione della femminista Mary Koss sulla cultura dello stupro, descrivendo la nozione secondo cui \u00ablo stupro rappresenta un comportamento estremo, che si trova su un continuum con un comportamento maschile normale all'interno della cultura\u00bb come \u00abstraordinariamente misandrico\u00bb.\nAltri studiosi, come bell hooks, hanno criticato il paradigma della cultura dello stupro con un approccio estremamente diverso e ancor pi\u00f9 radicale, basato sull'intersezionalit\u00e0, sulla base del fatto che il paradigma \u2013 per quanto corretto \u2013 tende a focalizzarsi solo sulla violenza sessuale, ignorando la posizione dello stupro in una sovrastante \"cultura della violenza\" che opprime in generale le minoranze etniche, sociali e sessuali. Questi critici affermano che isolare lo stupro e i suoi sostegni sociali da altre forme di violenza, rende meno efficaci gli sforzi per combatterlo e ignora o banalizza altre forme di violenza. Ad esempio, nel 1993 hooks ha contribuito alla stesura di un capitolo in un libro sulla cultura dello stupro, concentrandosi sulla cultura dello stupro nel contesto del patriarcato nella cultura afroamericana.\nCritiche scientifiche: il ruolo dell'evoluzione.\nI critici scientifici della cultura dello stupro, rifacendosi all'approccio della psicologia evoluzionista e ai dati statistici, pur non negando a priori l'effettivo peso del contesto culturale e sociale, ritengono per\u00f2 che il fenomeno della violenza sessuale piuttosto che legato al concetto di potere, abbia origini pi\u00f9 strettamente biologiche ed evolutive e sia legato al desiderio sessuale.\nNel libro \"Against Our Will: Men, Women, and Rape\" di Susan Brownmiller, la scrittrice femminista fa un'incursione anche nel mondo dell'antropologia e della zoologia, e ritiene di dover disgiungere lo stupro dal desiderio sessuale teorizzando che si tratta di un fenomeno sociale umano non trovato altrove in natura: \u00abNessuno zoologo, per quanto ne so, ha mai osservato animali che si stupravano nel loro habitat naturale, la natura selvaggia\u00bb.\nIn realt\u00e0 la letteratura scientifica ha da tempo documentato a pi\u00f9 riprese casi di \"coercizione sessuale\" (un fenomeno di forzatura violenta dell'attivit\u00e0 sessuale) in molte variet\u00e0 di specie animali tra i quali: cervi, pesci, mosche, anatre e soprattutto nei primati (scimmie, oranghi, scimpanz\u00e9 e gorilla). \nIn uno dei casi pi\u00f9 eclatanti in primatologia, l'eminente ricercatrice di oranghi Birut\u0117 Galdikas ha dovuto assistere impotente mentre una delle sue assistenti veniva violentata da un grande orangotango. In effetti la letteratura empirica zoologica che osserva la coercizione sessuale tra gli animali allo stato selvatico \u00e8 notevolmente estesa.\nUna revisione sistematica della letteratura zoologica attuata sotto l'egida dell'American Psychological Association conclude sulla questione dicendo: \nI critici affermano che se lo stupro tra gli umani riguardasse solo ed esclusivamente il potere invece del desiderio sessuale, allora le donne trovate pi\u00f9 sessualmente desiderabili, tra cui le giovani donne nelle fasi pi\u00f9 fertili della vita, non dovrebbero essere sovra-rappresentate nelle statistiche sugli stupri. Nella logica femminista, infatti, secondo la teoria del potere, il comportamento umano dovrebbe discostarsi da quello degli altri animali su questo fronte. Un opuscolo dell'associazione australiana CASA (\"Centre Against Sexual Assault\"), che riassume il concetto della cultura dello stupro, affermava: \u00abPoich\u00e9 l'aggressione sessuale riguarda esclusivamente il potere, e non il sesso, allora l'et\u00e0 o l'aspetto della vittima \u00e8 irrilevante [...] I rapporti della polizia mostrano che anche bambine e donne a novant'anni sono state violentate\u00bb.\nI dati, replicano i critici, non sono per\u00f2 ambigui, al contrario: le donne giovani hanno molte pi\u00f9 probabilit\u00e0 di essere stuprate rispetto a bambini o alle donne anziane, il che \u00e8, secondo gli scettici, esattamente quello che ci si aspetterebbe se lo stupro riguardasse il sesso \u2013 come \u00e8 normale tra le altre specie animali \u2013 ma non quello che ci si aspetterebbe se il desiderio sessuale fosse irrilevante, come pretende la logica femminista. Trovare prove aneddotiche di stupro nei bambini e negli anziani, come hanno fatto alcune ricerche, secondo i critici non pu\u00f2 invalidare questo risultato aggregato, soprattutto perch\u00e9 \u00e8 nota l'esistenza di piccole minoranze di persone sessualmente attratte (parafilie) da bambini e anziani.\nDi fronte a queste statistiche, una risposta coerente con la cultura dello stupro potrebbe essere che le giovani donne abbiano maggiori probabilit\u00e0 di essere violentate solo perch\u00e9 sono pi\u00f9 vulnerabili alla criminalit\u00e0 in generale, e quindi gli stupratori che vogliono dimostrare il loro potere e il loro dominio cercheranno vittime vulnerabili (come le donne giovani) che rendano pi\u00f9 facile l'obiettivo. Una critica all'ipotesi della vulnerabilit\u00e0 \u00e8 per\u00f2 la gi\u00e0 citata bassa rilevanza statistica di donne anziane e bambini, che rientrano nel concetto di vittime vulnerabili, ma rimangono statisticamente sotto-rappresentati nei casi di stupro. Un critico della teoria sociologica della cultura dello stupro, l'ecologista comportamentale John Alcock, scrive nel suo libro, \"The Triumph of Sociobiology\": \u00abla diffusione dello stupro attraverso le specie animali \u00e8 coerente con le previsioni evolutive e devastante per la spiegazione delle scienze sociali\u00bb. Alcock utilizza i dati statistici a sua disposizione per dimostrare che un crimine generico come la rapina \u00e8 molto pi\u00f9 omogeneo tra i gruppi di et\u00e0 rispetto allo stupro, indicando che la vulnerabilit\u00e0 \u00e8 probabilmente una scarsa spiegazione della differenza nei livelli di stupro tra donne giovani e anziane. Inoltre Alcock, cos\u00ec come altri studiosi, dati alla mano, sottolinea che una giovane donna ha pi\u00f9 probabilit\u00e0 di essere violentata durante una rapina rispetto a una donna anziana. Le giovani donne fertili - quelle generalmente considerate pi\u00f9 attraenti - hanno maggiori probabilit\u00e0 di essere violentate, e secondo Alcock nessun sociologo lo ha mai adeguatamente spiegato con la semplice logica del potere.\nAltre evidenze che indicano il desiderio sessuale come motivo principale della violenza sessuale vengono per\u00f2 respinte dagli scienziati sociali che si occupano di cultura dello stupro. In \"Stopping Rape\", un libro del 2015 scritto da un gruppo di sociologi, si osserva che lo stupro \u00e8 strettamente correlato alla povert\u00e0, ai senzatetto e alla disuguaglianza di genere. Anche la guerra \u00e8 un importante catalizzatore per lo stupro. Gli autori concludono che \u00abci sono prove considerevoli che i crimini sessuali contro le donne non sono guidati biologicamente\u00bb.\nTutte queste variabili sociali (guerra, povert\u00e0, ecc.), controbattono per\u00f2 i critici, rendono s\u00ec le donne pi\u00f9 vulnerabili ai desideri maschili, ma non riescono comunque a dare spiegazione dello stupro indipendentemente da tali desideri. Inoltre nel riesaminare gli studi sui metodi che mirano a ridurre il desiderio sessuale negli stupratori, compresa la castrazione chimica e chirurgica, gli stessi autori di \"Stopping Rape\" sono stati costretti ad ammettere che gli studi statistici tendono a confermare il successo di tali metodi. Questi studi infatti provano che gli stupratori che non ricevono la castrazione chirurgica hanno una probabilit\u00e0 15 volte maggiore di recidiva rispetto agli stupratori che la attuano. L'esame di questa letteratura empirica sull'efficacia della castrazione chimica, secondo i critici della cultura dello stupro, tende dunque a confermare il successo nel targeting del desiderio biologico, e quindi a maggior ragione conferma la correlazione tra lo stupro e il desiderio sessuale.\nUno dei lavori pi\u00f9 importanti e ampiamente discussi sullo stupro negli ultimi anni, \"A Natural History of Rape: Biological Bases for Sexual Coercion\", scritto a quattro mani dall'antropologo Craig Palmer e dal biologo Randy Thornhill, sostiene che lo stupro \u00e8 profondamente legato alla sessualit\u00e0 animale e umana. Le ragioni dello stupro, secondo Thornhill e Palmer, potrebbero essere due: o esso \u00e8 un sottoprodotto (\"spandrel\") del desiderio sessuale, oppure potrebbe essere un adattamento psicologico specificamente evoluto che ha permesso agli uomini nel passato di propagare la prole. Ci\u00f2 che importa a Thornhill e Palmer comunque \u00e8 che lo stupro, che sia un adattamento evolutivo a s\u00e9 stante oppure un sottoprodotto del desiderio sessuale, rimane in ogni caso strettamente intrecciato con il desiderio sessuale e l'evoluzione biologica piuttosto che con il potere, e che se si vuole eradicarlo dalla societ\u00e0, bisogna comunque tenere conto di tali fattori e non negarli come fa l'attuale paradigma.\nAnche lo psicologo evoluzionista Steven Pinker, professore all'Universit\u00e0 di Harvard, \u00e8 critico nei confronti della teoria di potere alla base della cultura dello stupro e difende il lavoro di Palmer e Thornhill, riassumendo la situazione nel suo celebre libro \"Tabula rasa\" (\"The Blank Slate: The Modern Denial of Human Nature\"), finalista al premio Pulitzer:"}
{"id": "409968", "revid": "1711941", "url": "https://it.wikipedia.org/wiki?curid=409968", "title": "Congresso mondiale amazigh", "text": "Il Congresso mondiale amazigh (in berbero: \u2d30\u2d33\u2d54\u2d30\u2d61 \u2d30\u2d4e\u2d30\u2d39\u2d4d\u2d30\u2d4f \u2d30\u2d4e\u2d30\u2d63\u2d49\u2d56, Agraw Ama\u1e0dlan Amazi\u0263; in francese: Congr\u00e8s mondial amazigh) \u00e8 una organizzazione non governativa che mira a rappresentare le associazioni culturali berbere di tutto il mondo e a difendere gli interessi e i diritti di tutti i berberi nei loro paesi d'origine.\nStoria.\nDouarnenez.\nL'idea di dare ad un'organizzazione che rappresentasse le associazioni culturali berbere di tutto il mondo nacque nell'estate del 1994 a Douarnenez, in Bretagna), dove erano convenuti i rappresentanti di molte associazioni, per partecipare al 17\u00ba festival del Cinema di Douarnenez (21-28 agosto), dedicato quell'anno alla cultura dei berberi. Alla conclusione dell'iniziativa venne adottata la \"Dichiarazione di Douarnenez sui diritti identitari, culturali e linguistici degli Imazighen\", in cui tra le altre cose si affermava:\nIl precongresso e la fondazione.\nLa fondazione ebbe luogo in occasione di un \"pre-congresso\", convocato i giorni 1-2-3 settembre 1995 a Saint-Rome-de-Dolan, un piccolo borgo nel sud della Francia. I lavori si protrassero fino all'alba del 4 settembre, ed \u00e8 questa la data ufficiale della nascita del CMA. Dal punto di vista giuridico, esso \u00e8 una associazione retta dalle norme del diritto francese (in particolare la legge sulle associazioni 1\u00ba luglio 1901 e successivo decreto 16 agosto 1901). La sua costituzione venne riportata sulla Gazzetta Ufficiale francese del 18 ottobre 1995.\nLa sede venne fissata a Parigi, presso i locali dell'Associazione Tamazgha, che li mise a disposizione fino a che non si trovasse una sede pi\u00f9 appropriata. Alla nascita il Congresso mondiale Amazigh prevedeva un consiglio federale (\"Conseil F\u00e9d\u00e9ral\") di non pi\u00f9 di 32 membri. Il consiglio elesse un direttivo (\"Bureau du Congr\u00e8s\") di 11 membri. Mabrouk Ferkal venne eletto presidente del Bureau del C.M.A., insieme a tre vicepresidenti: Hassan Idbelkassem, Abdoulahi Attayoub e Ouzzin Aherdane. Segretario fu eletto Mouloud Lounaouci e tesoriere Boujemaa Zoulef.\nI Congresso: Tafira 1997.\nIl primo congresso del CMA si \u00e8 tenuto dal 27 al 30 agosto 1997 nella localit\u00e0 di Tafira (Las Palmas, isole Canarie). Erano presenti pi\u00f9 di 350 delegati provenienti da tutti i paesi ove si parla berbero, nonch\u00e9 dalla \"diaspora\". Erano rappresentate 75 associazioni (19 del Marocco, 13 dell'Algeria, 8 delle Canarie, 35 della diaspora, soprattutto Francia ma anche Germania, Paesi Bassi, Belgio, Svezia, Spagna, Regno Unito, Stati Uniti pi\u00f9 una delegazione libica di 3 persone e una tuareg di 5).\nNonostante la lunga preparazione e l'entusiasmo per un evento che poteva ben essere definito storico, il Congresso di Tafira si svolse in un clima di improvvisazione che ne condizion\u00f2 fortemente gli esiti e pose le basi per una forte conflittualit\u00e0 all'interno dell'organizzazione. Le associazioni marocchine non raggiunsero un accordo per una loro rappresentanza all'interno delle istanze federali del CMA, lasciando un \"vuoto\" che sarebbe stato colmato con volontari di dubbia legittimazione. Per evitare spaccature tra i berberi di diverse nazionalit\u00e0, venne eletto presidente lo scrittore canario Antonio F\u00e9lix Mart\u00edn Hormiga. Inoltre, nella risoluzione conclusiva venne dato in modo maldestro un tale risalto al principio di autodeterminazione da far insorgere i partiti governativi spagnoli, che accusarono il CMA di essere stato sovvenzionato da separatisti in cerca di una legittimazione come rappresentanti di una identit\u00e0 berbera ormai estinta.\n1999-2002: La spaccatura.\nTra la fine del 1998 e l'inizio del 1999 i nodi irrisolti di Tafira cominciarono a venire al pettine. Il presidente Hormiga diede le dimissioni. In conseguenza della situazione di grave instabilit\u00e0 che le dimissioni del presidente non facevano che acuire, alla riunione del 30 e 31 gennaio 1999 del Consiglio Federale, tenuta a Cr\u00e9teil (Francia), quest'organo chiese al direttivo (\"bureau mondial\") di rimettere il potere esecutivo nelle mani del Consiglio stesso, unica istanza delegata a decidere l'orientamento generale dell'Organizzazione, ma il \"bureau\" si rifiut\u00f2, e in particolare mantenne per s\u00e9 la prerogativa di preparare il Congresso (l'assemblea generale). Di fronte a questo rifiuto, il Consiglio Federale, nella sua riunione del 26-27 giugno 1999, dichiar\u00f2 decaduti dalle loro funzioni i membri del \"Bureau\" e annull\u00f2 il congresso ormai imminente.\nIl Bureau non si dette per vinto ed organizz\u00f2 comunque il congresso per l'agosto dello stesso anno a Lione (qualificato di \"supercherie\", \"frode\", dal Consiglio Federale).\nII Congresso: Lione 1999.\nIl secondo congresso del CMA, indetto dal \"Bureau\" e considerato nullo dal Consiglio Federale, si svolse a Lione dal 13 al 15 agosto 1999. La partecipazione fu pi\u00f9 ridotta rispetto al primo Congresso, ma a detta degli organizzatori avrebbe visto la presenza di circa 200 persone in rappresentanza del 75% delle associazioni membri del CMA venute da 12 paesi del Nordafrica e dalla \"diaspora\" (il gruppo contendente contestava queste cifre e sosteneva che erano rappresentate solo il 20% delle associazioni presenti a Tafira: un altro punto conteso era quello dell'accesso incontrollato di nuove associazioni).\nIn questo congresso venne eletto come nuovo presidente Rachid Raha, mentre segretario generale fu eletto Loun\u00e8s Belkacem. Fu inoltre costituito un nuovo Consiglio Federale di 39 membri.\nDa questo momento si pu\u00f2 parlare di una vera scissione tra \"due CMA\" concorrenti.\nTentativi di conciliazione.\nConsumata la frattura politica, i due gruppi passarono ad affrontarsi nelle aule dei tribunali. Nel dicembre 1999 il gruppo \"di Lione\" invest\u00ec il Tribunale di Cr\u00e9teil della questione della legittimit\u00e0 dell'\"altro\" CMA.\nLa notizia fece scalpore presso tutti quei Berberi che speravano in una rapida ricomposizione dell'unit\u00e0 del CMA. Per scongiurare una lunga e defatigante azione giudiziaria, da pi\u00f9 parti vennero inviti a soprassedere, e si costitu\u00ec anche un GBR \"Groupe B\u00e9n\u00e9vole pour une R\u00e9conciliation\", \"Gruppo Volontario per una Riconciliazione\", formato da persone esterne ai due gruppi in lotta, con lo scopo di promuovere un arbitrato accettato da entrambi i contendenti. Malgrado gli sforzi che il GBR non lesin\u00f2 per diversi mesi all'inizio del 2000, non si pot\u00e9 addivenire ad alcun accordo, e il processo fece il suo corso, con i tempi della giustizia francese.\nL'\"altro\" II Congresso: Bruxelles 2000.\nIl secondo Congresso mondiale Amazigh (non riconosciuto dal gruppo che aveva partecipato al Congresso di Lione), si tenne a Bruxelles dal 7 al 9 agosto 2000. Le istanze elette dal congresso furono: Presidente Mabrouk Ferkal, vicepresidente Ali Harcherras, segretario Boudris Bela\u00efd, tesoriere Ch\u00e9rif Hadmis. Completavano il \"Bureau Mondial\", oltre ai suddetti: Mohand Sa\u00efd Younsi (tesoriere aggiunto); e A\u00efssa Mousselmal (assessore).\nNel documento conclusivo si fa cenno alla spaccatura prodottasi, che sarebbe dovuta a \"tentativi di porre la nostra organizzazione al rimorchio degli Stati nordafricani\". Tra le decisioni prese, si afferma che \"il nostro presente Congresso ha deciso di fare della tamazight la sua lingua ufficiale e della bandiera amazigh il suo emblema ufficiale\"\nIII Congresso: Roubaix 2002.\nIl terzo congresso si svolse a Roubaix (Francia) dal 29 al 31 agosto 2002. Le associazioni rappresentate furono meno del previsto, sia per le note contese con una parte delle associazioni, schierate con l'\"altro\" CMA\", sia per un boicottaggio attuato dalle autorit\u00e0 algerine contro i delegati provenienti da tale paese.\nNel rinnovo delle cariche vennero eletti 34 membri del Consiglio Federale. Vennero inoltre eletti presidente Loun\u00e8s Belkacem (segretario generale uscente) e quattro vicepresidenti: Mohamed Handaine (Marocco), Mohamed Si Belkacem (Algeria), Abdoulahi Attayoub (Touareg), e Jaime Saenz (Canarie). Inoltre: Khadija Boulmedarat (segretario generale), Mohand Ouramdane Khacer (segretario generale aggiunto), Ahcene Bozetine (tesoriere) e Said Zamouche (tesoriere aggiunto).\nLa fine della divisione.\nLa questione dei due CMA venne alla fine risolta da un tribunale francese, il Tribunal de Grande Instance di Cr\u00e9teil (Val-de-Marne) che il 12 settembre 2002 diede ragione al CMA \"dei Lionesi\", presieduto da Loun\u00e8s Belkacem, e torto al CMA \"parigino\" presieduto da Mabrouk Ferkal. Da ci\u00f2 deriv\u00f2 il divieto formale per quest'ultimo di agire a nome del CMA.\nSe la sentenza forniva una legittimazione giuridica ad una parte, rendendo nuovamente \"uno\" il CMA, non per questo si sono sopiti i rancori e la mancanza di collaborazione tra le parti. Inoltre, si rileva che anche tra molte delle associazioni che non presero parte n\u00e9 per gli uni n\u00e9 per gli altri manca oggi un reale impulso ad entrare nel CMA ed a partecipare attivamente alle sue attivit\u00e0. L'asprezza delle accuse tra entrambi i contendenti ha insomma finito per squalificare un po' tutti e ci vorr\u00e0 del tempo perch\u00e9 l'organizzazione possa riconquistare quella autorevolezza che ebbe nei suoi primi tempi.\nA queste intrinseche cause di debolezza ne va aggiunta un'altra, che ha molto condizionato la vita dell'associazione, vale a dire una cronica scarsit\u00e0 di fondi (legata anche al frequente mancato pagamento delle quote da parte delle associazioni aderenti), ragion per cui, ad esempio, in mancanza di un'associazione parigina che \"fornisca\" una sede, attualmente l'indirizzo del CMA \u00e8 una casella postale di Parigi.\nIV Congresso: Nador 2005.\nIl quarto Congresso mondiale Amazigh si \u00e8 tenuto a Nador (Rif, Marocco), dal 5 al 7 agosto 2005\nAttivit\u00e0 del CMA.\nTra le diverse attivit\u00e0 che il Congresso mondiale Amazigh svolge per la tutela dei diritti degli Imazighen e per il riconoscimento della loro lingua e della loro cultura, si segnalano, in particolare:\nPartecipazione a Conferenze internazionali in rappresentanza del popolo berbero (amazigh):\nLettere aperte a istituzioni e leader politici:\nInvio di delegazioni per incontri con personalit\u00e0 politiche:\nCollegamenti esterni.\n Sito ufficiale"}
{"id": "409969", "revid": "729019", "url": "https://it.wikipedia.org/wiki?curid=409969", "title": "Porta Soprana", "text": "La Porta Soprana o Porta di Sant'Andrea (in ligure \"P\u00f2rta de Sant'Andria\") fu una delle porte di ingresso alla citt\u00e0 di Genova. Fra le principali architetture medioevali in pietra del capoluogo ligure, \u00e8 situata sulla sommit\u00e0 del Piano di Sant'Andrea (a poca distanza dall'omonimo colle, spianato agli inizi del XX secolo), da cui prende il nome (l'appellativo \"Soprana\" \u00e8 invece una corruzione da \"Superana\": la porta era cos\u00ec chiamata perch\u00e9 si trovava rialzata rispetto al piano cittadino).\nSi trattava di una delle porte d'accesso alla citt\u00e0 gi\u00e0 all'epoca della seconda cinta muraria genovese (IX o X secolo); tuttavia, la costruzione attuale - in seguito agli ingenti restauri realizzati sotto la direzione di Alfredo D'Andrade - riproduce l'aspetto che la porta doveva avere al momento della sua ricostruzione durante la realizzazione della terza cinta (Mura del Barbarossa, 1155-1159). Questa era la porta verso Roma.\nPoco distante da essa si trova la casa-museo di Cristoforo Colombo. Sia i poli museali delle torri della porta sia la casa di Colombo sono aperti al pubblico.\nLe iscrizioni sulla porta.\nNella parte sinistra della porta (rispetto a chi entra dall'esterno) \u00e8 riportata un'incisione in cui a parlare al cittadino che si accinge a valicarla \u00e8 la citt\u00e0 stessa:\nLunga la parte opposta \u00e8 riportata l'iscrizione seguente:\nI restauri.\nVenuto meno il ruolo prettamente difensivo e ampliata la cinta di mura, a partire dal XIV secolo la porta rimase letteralmente inghiottita dallo sviluppo edilizio, con la costruzione del quartiere di Ponticello. Sull'arco di entrata tra le due torri venne inoltre costruita una casa ad un piano (aumentata poi di un altro nell'Ottocento), nelle cui stanze abit\u00f2 il figlio di \"Sanson\" (il boia che aveva ghigliottinato Luigi XVI al tempo della rivoluzione francese).\nLe due torri, sempre nell'Ottocento, furono adibite a carcere cos\u00ec come avvenne per il vicino convento di Sant'Andrea (la prigione \"della Torre\"), ed in essa trovava posto anche l'abitazione dei carcerieri.\nIl monumento, ridotto a fine secolo in una serie di edifici, una volta scomparsi i merli dai suoi spalti venne restaurato a cominciare all'incirca dal 1890 ad opera dell'architetto Alfredo d'Andrade, direttore della Sovrintendenza di Belle Arti.\nSempre a cura del laboratorio di d'Andrade venne ripristinata in questo periodo la torre settentrionale e, con essa, anche l'arco che sovrasta l'entrata della porta; furono integrate pure le sculture dei capitelli (le aquile di stile romanico pisano).\nLa torre meridionale rimase invece racchiusa nel perimetro di un edificio di civile abitazione sino agli anni 1930 quando, con la demolizione del quartiere di Ponticello, la struttura venne restaurata sotto la direzione di Orlando Grosso."}
{"id": "409971", "revid": "110157", "url": "https://it.wikipedia.org/wiki?curid=409971", "title": "Ch\u00e2bles", "text": "Ch\u00e2bles (toponimo francese) \u00e8 una frazione di 788 abitanti del comune svizzero di Cheyres-Ch\u00e2bles, nel Canton Friburgo (distretto della Broye).\nGeografia fisica.\nCh\u00e2bles si affaccia sul Lago di Neuch\u00e2tel.\nStoria.\nGi\u00e0 comune autonomo istituito nel 1801 con la divisione del comune di Font-Ch\u00e2bles-Ch\u00e2tillon e che si estendeva per 4,80\u00a0km\u00b2, 2017 \u00e8 stato accorpato all'altro comune soppresso di Cheyres per formare il nuovo comune di Cheyres-Ch\u00e2bles.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "409973", "revid": "339392", "url": "https://it.wikipedia.org/wiki?curid=409973", "title": "Violenza alle donne", "text": ""}
{"id": "409975", "revid": "104265", "url": "https://it.wikipedia.org/wiki?curid=409975", "title": "Piazza della Passera", "text": "Piazza della Passera \u00e8 una piccola piazzetta dell'Oltrarno di Firenze, in fiorentino un Canto, il cui toponimo ufficiale infatti \u00e9 \"Canto ai Quattro Pagoni\" ed \u00e9 posto all'intersezione tra \"via dello Sprone\", \"via Toscanella\" e \"via dei Vellutini\". Pagoni in fiorentino \u00e8 la traslitterazione di pavoni. All'angolo tra via Toscanella e via dello Sprone \u00e8 ancora visibile il resto di una scultura su pietra serena che rappresentava un pavone.\n\u00c8 probabile che, come per il Canto ai Quattro Leoni,\nanche in quell'antico palazzo fossero stati apposti negli angoli quattro pavoni. Il nuovo toponimo, mai ufficialmente autorizzato, nacque intorno al 1995 per iniziativa di alcuni ristoratori della zona per promuovere la loro attivit\u00e0.\nStoria.\nLa piazza (gi\u00e0 detta piazza dei Sapiti, che fu creata all'inizio del XX secolo con l'abbattimento di un edificio ad opera di un benefattore inglese che voleva dare maggior aria e luce ad un dedalo di viuzze che ancor oggi caratterizza questa parte della citt\u00e0).\nSolo nel maggio 2005 la piazza \u00e8 stata ribattezzata ufficialmente con il suo nomignolo popolare per iniziativa dell'assessore Eugenio Giani. La ridenominazione ha portato a polemiche relative all'opportunit\u00e0 di istituzionalizzare un simile toponimo, dal momento che a Firenze si indica con il termine \"passera\" l'organo genitale femminile.\nToponimo.\nRiguardo alle origini del toponimo, ci sono due diverse versioni. La prima fa riferimento alla presenza in loco di un'antica e rinomata casa di tolleranza (pare frequentato persino dal granduca Cosimo I de' Medici), il cui rudere fu appunto demolito negli anni venti del XX secolo. \nPeraltro anche nella vicina Via dei Vellutini fino agli anni venti del XX secolo esisteva un altro bordello, che potrebbe essere all'origine del rinnovato nomignolo popolare della neo-realizzata \"piazza dei Sapiti\". Va detto che questo non \u00e8 l'unico toponimo \"sconveniente\" dello stradario fiorentino, basti pensare a \"Via dell'Amorino\" (un tempo strada di case di tolleranza), \"Via delle Belle Donne\", \"Via delle Serve Smarrite\" (oggi \"Via del Parlagio\") e \"Via Vergognosa\" (oggi \"Via Borgognona\"; anch'essa sede un tempo di alcuni postriboli).\nUna seconda ipotesi, supportata anche dallo storico Piero Bargellini (che per\u00f2 riguardava in antico un'altra piazza di Firenze), fa riferimento ad un evento del 1348: in quell'anno alcuni bambini del quartiere trovarono in questa piazza una passera morente e, credendo che fosse stata vittima di qualche monello o di un gatto, cercarono di salvarla senza riuscirci. La storia fin\u00ec tragicamente, perch\u00e9 il volatile era ammalato di peste e questo fu l'inizio della tragica epidemia, descritta da Giovanni Boccaccio nel \"Decameron\" che doveva portare in pochi mesi alla morte di 40.000 fiorentini su 96.000 ed al crollo della potenza economica della citt\u00e0. \nUna leggenda simile, che per\u00f2 ha per protagonista una gazza, esiste anche a Siena."}
{"id": "409976", "revid": "767487", "url": "https://it.wikipedia.org/wiki?curid=409976", "title": "Chavannes-le-Ch\u00eane", "text": "Chavannes-le-Ch\u00eane (toponimo francese) \u00e8 un comune svizzero di 300 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "409978", "revid": "110157", "url": "https://it.wikipedia.org/wiki?curid=409978", "title": "Cheyres", "text": "Cheyres (toponimo francese) \u00e8 una frazione di 1\u00a0434 abitanti del comune svizzero di Cheyres-Ch\u00e2bles, nel Canton Friburgo (distretto della Broye).\nGeografia fisica.\nCheyres si affaccia sul Lago di Neuch\u00e2tel.\nStoria.\nGi\u00e0 comune autonomo che si estendeva per 5,16\u00a0km\u00b2 e che comprendeva anche la frazione di Granges-de-Cheyres, 2017 \u00e8 stato accorpato all'altro comune soppresso di Ch\u00e2bles per formare il nuovo comune di Cheyres-Ch\u00e2bles, del quale Cheyres \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCheyres \u00e8 servito dall'omonima stazione sulla ferrovia Friburgo-Yverdon.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "409979", "revid": "119765373", "url": "https://it.wikipedia.org/wiki?curid=409979", "title": "Wood Badge", "text": "Il Wood Badge (o Woodbadge) \u00e8 nelle associazioni scout l'insieme dei distintivi portati da coloro che hanno completato un percorso di Formazione Capi riconosciuto dall'Organizzazione Mondiale del Movimento Scout (OMMS o WOSM) come equivalente a quello di Gilwell Park. \u00c8 composto dal fazzolettone Gilwell, dai \"tizzoni\", il laccio di cuoio e dal portafazzolettone a testa di turco.\nOrigini.\nNel 1919 l'associazione scout inglese acquist\u00f2 la tenuta di Gilwell Park, nella foresta di Epping, vicino a Londra. Lo scopo era farne un luogo di formazione per i capi, richiesti in numero sempre maggiore da un'associazione in forte crescita.\nAlla conclusione del primo corso, Baden-Powell decise di lasciare a tutti i partecipanti un segno distintivo.\nPrese dunque i grani (che solitamente in Italia vengono chiamati \"tizzoni\") di una collana appartenuta al capo Dinuzulu kaCetshwayo, cui lui diede la caccia in Sudafrica nel 1888. Col tempo a questi due tizzoni si aggiunse anche il fazzolettone Gilwell e il portafazzolettone a Testa di Turco.\nFra il 1922 e il 1925, i capi che frequentavano il corso per capi branco ricevevano un distintivo diverso, detto \"Akela Badge\", costituito da una zanna di lupo appesa a un laccio di cuoio. Dopo poco, tuttavia, le insegne Wood Badge furono adottate per tutte le branche.\nI capi che completano la formazione Gilwell e ricevono il Wood Badge sono anche membri del gruppo scout Gilwell 1, l'unico gruppo composto solo di capi. Questo gruppo si riunisce ogni anno il primo venerd\u00ec di settembre a Gilwell Park per la \"Gilwell Reunion\", che dura fino alla domenica.\nDescrizione.\nLe insegne Gilwell sono composte di quattro elementi.\nFazzolettone Gilwell.\n\u00c8 un fazzolettone color grigio-rosato (tortora) all'esterno e arancione-rossiccio all'interno. Secondo la tradizione sono le braci rosseggianti dello Spirito Scout che covano sotto la cenere dell'Umilt\u00e0. Su un angolo \u00e8 apposto un rettangolo del tartan del Clan dei MacLaren, in ricordo della donazione effettuata da William De Bois MacLaren, che consent\u00ec l'acquisto della tenuta di Gilwell Park e la ristrutturazione dei primi edifici.\nInizialmente lo staff del campo usava un fazzolettone interamente composto da questo Tartan; poi, probabilmente per motivi di costo, se ne prese un semplice rettangolo, cucito su un angolo del fazzoletto, cos\u00ec come \u00e8 oggi.\nTizzoni.\nSono piccoli pezzi di legno di forma cilindrica, forati per farvi passare un laccetto di cuoio, e tagliati in modo da lasciare uno spigolo su entrambe le estremit\u00e0 che poi vengono annerite al fuoco.\nCome detto, i primi venivano dalla collana di Dinuzulu. Questa collana, lunga oltre 3 metri, era composta di oltre 1.000 pezzi di legno di acacia, anneriti col fuoco alle estremit\u00e0, detti \"iziqu\" in lingua zulu. Erano assegnati come segno di riconoscimento ai guerrieri Zulu, ed era raro averne tanti come ne aveva Dinuzulu.\nIn occasione del primo campo scuola a Gilwell, Baden-Powell si ricord\u00f2 della collana e ne diede a ogni partecipante al corso un grano. Il distintivo fu chiamato \"Wood Badge\", letteralmente \"insegna di legno\". Inizialmente Baden-Powell aveva previsto che potessero essere uno o due da portare sulla giacca o sul cappellone a seconda della preparazione e del livello raggiunto. Nel 1922 queste distinzioni vennero abolite e furono adottati i due \"tizzoni\" da portare al collo per chi avesse superato tutti i livelli di formazione.\nPertanto, contrariamente a quanto credono in molti, \"non\" sono pezzi di carbone dell'ultimo fuoco di Baden-Powell, che quando inizi\u00f2 a distribuirne aveva ancora oltre vent'anni di vita davanti a s\u00e9. Il termine \"Tizzoni\" (pur lasciando la possibilit\u00e0 di equivoco sulla leggenda dell'ultimo fuoco) evoca comunque in chi li porta l'idea di prendere sempre parte a un nuovo fuoco cui prendono parte Baden-Powell e tutti i capi che hanno completato i corsi Wood Badge.\nLa collana originale \u00e8 stata ricomposta dopo la morte di Baden-Powell ed \u00e8 oggi visibile a Gilwell Park, in un piccolo museo.\nGli allievi che hanno superato i corsi di formazione Gilwell e il resto dell'iter previsto dalla propria associazione ricevono due tizzoni.\nEcco lo schema di tutte le possibilit\u00e0:\nI sei tizzoni erano indossati inizialmente solo da Baden-Powell stesso. In seguito, ne diede un set a Sir Percy Everett, come riconoscimento dell'immenso lavoro fatto da questi per il movimento, dal campo a Brownsea nel 1907 in poi. Nel 1949, Sir Percy port\u00f2 i propri sei tizzoni a Gilwell Park e li lasci\u00f2 come distintivo del capo campo. Li indoss\u00f2 cos\u00ec John Thurman e in seguito Bryan Dodgson. Nel 1983 ci fu una riorganizzazione degli incarichi, il ruolo di \"Capo Campo\" fu abolito, e i sei tizzoni passarono a Derek Twine, Executive Commissioner for Programme and Training (Commissario Centrale per il Metodo e la Formazione Capi). Dopo un'ulteriore ristrutturazione sono passati a Stephen Peck, Director of Programme and Development (Direttore del Metodo e dello Sviluppo).\nIl titolo di Deputy Camp Chief venne dato ai responsabili della Formazione Capi delle singole associazioni scout, ai quali spetta ancor oggi. Nel 1929, infatti, fu tenuto a Kandersteg il primo campo Gilwell fuori da Gilwell Park. Col tempo, anche altre associazioni nazionali sono state autorizzate a tenere dei campi Gilwell che si concludono col riconoscimento del Wood Badge. I rispettivi dirigenti incaricati di gestire a livello nazionale la Formazione Capi erano dunque considerati, appunto, dei vice capi campo, in quanto gestivano le \"succursali\" di Gilwell Park all'estero.\nVa ricordato che il numero di tizzoni (dopo il secondo) \u00e8 legato al ruolo ricoperto nella formazione capi, e solo in questa. Non \u00e8 un riconoscimento della capacit\u00e0 in generale di fare il capo. Inoltre i tizzoni da Deputy Camp Chief e Camp Chief vanno consegnati al proprio successore alla fine dell'incarico.\nDalla fine degli anni sessanta a oggi la formazione \u00e8 stata completamente riorganizzata e demandata progressivamente e definitivamente alle organizzazioni scout nazionali.\nLaccio.\nVerso la fine dell'assedio di Mafeking, Baden-Powell incontr\u00f2 un vecchio indigeno che gli chiese perch\u00e9 aveva l'aria cos\u00ec depressa (cosa peraltro rara nel \"Fondatore\"), e gli regal\u00f2 un laccetto di cuoio che aveva attorno al collo, un portafortuna donatogli dalla madre. Pochi giorni dopo Mafeking venne liberata, dimostrando il \"potere\" di questo portafortuna. Baden-Powell si ispir\u00f2 a questo laccio per appendere i tizzoni del \"Wood Badge\".\nPortafazzolettone a testa di turco o testa di moro.\nIl \"Gilwell Woggle\" \u00e8 un classico nodo a testa di turco ottenuto intersecando due volte una striscia di cuoio rotonda.\nQuesta striscia di cuoio era considerata l'elemento principale per fabbricare l'archetto necessario per accendere il fuoco senza fiammiferi e da portare al fazzolettone quando non in uso.\nFu pensato da Bill Shankley, dello Staff di Gilwell Park. Oltre ai Capi che avevano ottenuto il brevetto, nella tradizione Gilwell, fu dato anche agli allievi che avevano completato la prima parte della formazione, (ci\u00f2 \u00e8 ancora in uso nella scuola capi di CNGEI, FederScout, FSE e Nuova ASCI, mentre indica il conseguimento del secondo livello di formazione, ovvero il corso tecnico, per l'Assoraider).\nIl Wood Badge nelle varie associazioni.\nNella Conferenza Scout Internazionale del 1955, tenuta a Niagara Falls, in Canada, furono fissate le norme cui le varie associazioni scout devono attenersi nell'assegnare il Wood Badge.\nCon due decisioni successive nel 1969 e nel 1977 la Conferenza Mondiale del Movimento scout demand\u00f2 alle Associazioni locali l'intera formazione capi. Pur mantenendo le insegne di Gilwell, la Conferenza stabil\u00ec che ogni Associazione era libera di elaborare i propri iter di formazione e di definirne i contenuti.\nNon tutte le associazioni, a oggi, fanno uso del Wood Badge.\nVa ricordato che il Wood Badge \u00e8 un riconoscimento dello Scautismo e non del Guidismo. Per questo motivo, il suo uso \u00e8 riservato ai membri di associazioni di scautismo maschile aderenti all'Organizzazione Mondiale del Movimento Scout (OMMS/WOSM) anche se, ovviamente in alcuni paesi, queste associazioni iscrivono anche ragazze.\nAlcuni sostengono che coloro che abbiano ottenuto il brevetto di \"Leader Trainer\" (4 tizzoni) a Gilwell o attraverso corsi OMMS siano abilitati a organizzare dei campi scuola secondo il metodo Gilwell, e a concederne il relativo brevetto. Questa scuola di pensiero legittimerebbe anche le associazioni che oggi non si riconoscono nell'OMMS a organizzare corsi di Formazione Gilwell, concedendo le relative insegne. Tuttavia va precisato che brevetti cos\u00ec ottenuti sono validi solo internamente, dato che i capi brevettati come \"Leader Trainer\" in un'associazione riconosciuta dall'OMMS, non potranno, nel caso non ne facessero pi\u00f9 parte, brevettare a loro volta un \"Leader Trainer\" in grado di chiedere i brevetti Gilwell (non appartenendo a un'associazione OMMS infatti il suo brevetto LT non risulterebbe nei registri di Gilwell). La questione \u00e8 ancora molto dibattuta.\nProbabilmente anche per evitare problemi legali legati allo sfruttamento di insegne altrui, alcune di queste associazioni preferiscono non utilizzare tutte le insegne del Wood Badge, ma solo alcune. Ad esempio, nella FSE il fazzolettone che si riceve con il Wood Badge \u00e8 blu, e nell'angolo che va dietro c'\u00e8 il giglio simbolo della promessa FSE.\nL'esperienza ha dimostrato che da Gilwell Park vengono inviate le insegne anche a richiesta di Leader Trainer che non fanno parte di associazioni aderenti all'OMMS, visto che non \u00e8 praticamente possibile verificare le loro dichiarazioni di appartenenza a un'associazione riconosciuta. Ultimamente, inoltre, \u00e8 possibile acquistare le insegne di Gilwell senza troppe difficolt\u00e0 attraverso internet, e anche se \u00e8 obbligatorio indicare il proprio numero di brevetto, la cosa in parte potrebbe svilirne il significato.\nAssociazione Guide e Scouts Cattolici Italiani.\nNell'Associazione Guide e Scouts Cattolici Italiani (AGESCI) il socio adulto, per ottenere la Nomina a Capo e il Wood Badge, deve partecipare a tre campi:\nPrima del CFT \u00e8 preferibile aver partecipato a una ROSS (Route di Orientamento alle Scelte di Servizio) se si \u00e8 stati Rover/Scolte, oppure a un CAEX (Campo per Adulti di provenienza EXtrassociativa) se non lo si \u00e8 stati, o si rientra in Associazione dopo una lunga pausa. Non \u00e8 un obbligo.\nPer chi cambia Branca tra il CFM e il CFA \u00e8 necessario partecipare al CAM (Campo di Aggiornamento Metodologico, su una Branca in particolare) per poter fare il capo unit\u00e0; questo campo \u00e8 suggerito anche a quei Capi brevettati che cambiano o ritornano in una particolare Branca dopo anni di servizio in un'altra, o per la prima volta.\nTrascorso un anno di servizio associativo dopo il CFA, la Comunit\u00e0 Capi di appartenenza pu\u00f2 fare la richiesta di Nomina a Capo. Per far ci\u00f2 invia una presentazione del socio adulto alla quale si allegano le valutazioni dei campi di formazione eseguiti. Dopo un parere (vincolante) della Zona e della Regione, la domanda viene esaminata dal livello nazionale. I Capi vengono nominati dalla Capo Guida e dal Capo Scout. Con la nomina a capo si ottiene anche il Wood Badge.\nIl 9 agosto 1986, durante la Route Nazionale Rover/Scolte ai Piani di Pezza (Rocca di Mezzo, AQ), l'AGESCI ha donato il Wood Badge a papa Giovanni Paolo II, rendendolo capo onorario dell'AGESCI.\nCorpo Nazionale Giovani Esploratori ed Esploratrici Italiani.\nNel Corpo Nazionale Giovani Esploratori ed Esploratrici Italiani (CNGEI) la formazione ha una tradizione antica e consolidata riconosciuta da WOSM e da WAGGGS ed \u00e8 rivolta a tutti i ruoli presenti nell'associazione. Nel tempo si \u00e8 evoluta, pur mantenendosi fedele alle tradizioni del Campo Gilwell, per essere accessibile (a livello di tempo e vicinanza alla sede) al maggior numero di Capi e Dirigenti.\nDal 2006 il Settore Formazione ha avviato una riforma che prevede la \"modularizzazione\" dell'iter, per permettere di proseguire il proprio cammino formativo anche a chi non avesse la disponibilit\u00e0 di un'intera settimana per il Campo Scuola. La formazione di un Adulto come educatore diretto (Capo) o educatore indiretto (Dirigente) prevede queste fasi:\nTerminata questa prima fase riceve la \"Testa di Moro\".\nTerminata questa seconda fase, l'adulto CNGEI riceve i Tizzoni, il foulard Gilwell e il brevetto.\nFederazione del Movimento Scout Italiano.\nLa Formazione Capi nella Federazione del Movimento Scout Italiano (FederScout) \u00e8 basata su due livelli e segue il sistema sperimentato a Gilwell Park. Tutte le Associazioni aderenti alla FederScout hanno la formazione capi in comune e demandata alla Federazione, esclusi i corsi Basali pre Scuola Federale obbligatori e di pertinenza associativa. Una nuova struttura dei corsi di formazione \u00e8 entrata in vigore dall'Agosto 2007\nSolo per chi si dedicher\u00e0 alla Formazione sono previsti altri due livelli che si raggiungono dopo aver seguito gli iter previsti e i relativi Corsi. Pi\u00f9 esattamente il livello di Assistant Leader Trainer (A.L.T.), che ha come insegna i tre tizzoni, e il livello di Leader Trainer (L.T.) che ha come insegna i 4 tizzoni.\nAssociazione Italiana Guide e Scouts d'Europa Cattolici.\nNell'Associazione Italiana Guide e Scouts d'Europa Cattolici (FSE) la preparazione e formazione del Capo si attua attraverso un iter articolato in tre periodi: formazione di 1\u00ba tempo, formazione di 2\u00ba tempo, formazione di 3\u00ba tempo (o permanente)..\nAssociazione Scouts Cattolici Italiani.\nLa formazione capi dell'Associazione Scouts Cattolici Italiani (ASCI) prevedeva due campi di formazione o Campi Scuola (detti Primo Tempo e Secondo Tempo). Dopo questi campi il capo doveva stilare una tesina su un argomento del metodo. Il capo che aveva completato l'iter nazionale di formazione riceveva come distintivo un fazzolettone verde e un rettangolo di cuoio con sopra incisa l'isegna della Branca di competenza (la testa di lupo, il giglio dell'esploratore, la forcola del rover) da portare sulla tasca destra della camicia; il fazzolettone Gilwell e i tizzoni venivano invece attribuiti solo ai capi che avevano completato l'iter di formazione in un corso internazionale riconosciuto idoneo dal Bureau Internazionale dello Scautismo (oggi Organizzazione Mondiale del Movimento Scout). Negli anni della fusione fra ASCI e AGI i campi scuola divennero regionali e nazionali, essendo ormai collaudate le pattuglie di formazione capi regionali. Venne anche introdotto un livello regionale di formazione riservato prevalentemente a giovani Rover e Scolte appena usciti dai noviziati, denominato R.O.S.A. (Route di Orientamento al Servizio Associativo).\nAgli inizi, solo una piccola percentuale di capi dell'ASCI completava la formazione (molti nemmeno la iniziavano, in quanto era possibile fare il capo unit\u00e0 anche senza formazione); in seguito a una maggiore sensibilizzazione associativa dei capi al problema e con una pi\u00f9 ampio numero di campi Gilwell disponibili per la formazione capi, a partire dalla met\u00e0 degli anni sessanta, questa percentuale ha cominciato a innalzarsi lasciando intravedere l'ipotesi di pattuglie di formazione capi regionali adeguate e consistenti.\nAssociazione Guide Esploratori Cattolici Sammarinesi.\nL'Associazione Guide Esploratori Cattolici Sammarinesi (AGECS) segue la formazione capi dell'AGESCI, e i suoi capi partecipano ai campi dell'AGESCI.\nScouts Australia.\nLa formazione Gilwell in Australia segue in larga parte lo schema britannico. Tuttavia, nel 2003 l'associazione \"Scouts Australia\" ha istituito lo \"Scouts Australia Institute of Training\", riconosciuto dal governo australiano nell'albo dei \"National Vocational &amp; Education Training (VET) Provider\". I Capi australiani che conseguono il Wood Badge ottengono dunque anche un \"Diploma in Leadership\", riconosciuto in tutta l'Australia sia dalla pubblica amministrazione sia dai privati, ed \u00e8 considerato una qualifica professionale. \u00c8 probabilmente il primo caso in cui un iter di formazione scout viene riconosciuto anche al di fuori dello scautismo.\nBoy Scouts of America.\nIl primo corso Wood Badge dei Boy Scouts of America (BSA) risale al 1936. Divenne tuttavia ufficiale solo dal 1948. Inizialmente vi erano varie versioni del corso, le pi\u00f9 popolari quella per i formatori di branca Cubs e quella per i capi di branca Scouts. All'inizio del nuovo millennio, i corsi sono stati unificati e si rivolgono ai capi di qualunque branca, non ai formatori. Prima del corso Wood Badge occorre aver seguito i corsi \"Fast Start\", \"New Leader Essentials\" e \"Leader Specific Training\" (quest'ultimo specifico per branche).\nIl vecchio corso Wood Badge per capi reparto era molto interessante. L'enfasi sulle squadriglie era talmente forte che spesso e volentieri l'aver fatto parte di pattuglie con lo stesso nome ma in campi diversi portava a un fortissimo spirito di comunit\u00e0 fra capi che non si erano mai incontrati prima.\nIl corso veniva offerto anche in formula \"week end\", che veniva considerata molto pi\u00f9 efficace ma anche pi\u00f9 impegnativa rispetto alla formula settimanale. Richiedeva infatti non solo la partecipazione a tre week end di campo, ma anche a due riunioni di pattuglia intermedie, e dei \"compiti a casa\" da svolgere organizzando attivit\u00e0 specifiche col proprio reparto di provenienza."}
{"id": "409985", "revid": "1318658", "url": "https://it.wikipedia.org/wiki?curid=409985", "title": "XIV legislatura", "text": ""}
{"id": "409986", "revid": "123817522", "url": "https://it.wikipedia.org/wiki?curid=409986", "title": "Very Large Array", "text": "Il Karl Guthe Jansky Very Large Array (VLA) di Socorro, Nuovo Messico, USA \u00e8 un raggruppamento di radiotelescopi entrati in funzione nel 1980.\nEsso \u00e8 costituito da 27 antenne paraboliche del diametro di 25 metri ciascuna, disposte lungo 3 bracci, ciascuno lungo , a forma di una gigantesca Y. L'intero gruppo di radiotelescopi \u00e8 in grado di sfruttare i principi dell'interferometria per operare come un'unica antenna ricevente di 40\u00a0km di diametro. Ciascuno dei telescopi \u00e8 montato su doppi binari paralleli per poter cambiare il raggio e la densit\u00e0 del raggruppamento per bilanciare la risoluzione angolare con la sensibilit\u00e0 alla luminosit\u00e0 superficiale.\nA settembre 2017 \u00e8 iniziata una campagna osservativa che si sviluppa in 3 cicli, per una durata complessiva di sette anni. Per l'indagine, il VLA sonder\u00e0 emissioni radio cosmiche a frequenze comprese tra 2 e , L'indagine, denominata VLA Sky Survey (VLASS), produrr\u00e0 la pi\u00f9 nitida visione radio mai effettuata di una cos\u00ec grande parte del cielo e si prevede di individuare 10 milioni di oggetti celesti distintivi emettenti segnali radioattivi.\nIl VLA \u00e8 a un'altitudine di s.l.m. e fa parte del National Radio Astronomy Observatory (NRAO). Il NRAO \u00e8 un complesso della National Science Foundation gestito secondo gli accordi di cooperazione da Associated Universities, Inc.\nCaratteristiche.\nCiascuna delle 27 antenne indipendenti ha un disco del diametro di 25 m e una massa di 209 tonnellate. Le antenne sono distribuite lungo i tre bracci di una guida a forma di Y, (ciascuno dei quali \u00e8 lungo 21 km). Usando questi binari, che intersecano la U.S. Route 60 in un passaggio a livello, e un'apposita locomotiva (\"Hein's Trein\"), \u00e8 possibile spostare le antenne, permettendo una sintesi d'apertura con fino a 351 baseline: sostanzialmente, la rete funziona come una singola antenna con un diametro variabile. La risoluzione angolare che si pu\u00f2 raggiungere va da 0,2 e 0,04 arcosecondi.\nSono usate comunemente quattro configurazioni, indicate con la A (la pi\u00f9 larga) fino alla D (la pi\u00f9 stretta, con tutti i dischi distanti dal centro). L'osservatorio di solito cicla su tutte le possibili configurazioni (incluse molte ibride) ogni 16 mesi; le antenne vengono spostate ogni tre o quattro mesi. Gli spostamenti alle configurazioni pi\u00f9 piccole sono fatti in due fasi, per prima cosa accorciando i bracci a est e a ovest e dopo accorciando il braccio a nord. Questo permette di avere un breve periodo di immagini di sorgenti estremamente settentrionali o meridionali migliorate. Le frequenze coperte vanno dai ai (da 400 a ). Il Pete V. Domenici Science Operations Center (DSOC) per il VLA \u00e8 posizionato sul campus del New Mexico Institute of Mining and Technology a Socorro. Il DSOC serve anche da centro di controllo per il Very Long Baseline Array (VLBA), una rete VLBI di dieci dischi da 25 metri posizionati dalle Hawaii a ovest fino alle Isole Vergini americane a est. Il VLBA costituisce lo strumento dedicato a tempo pieno alla ricerca astronomica pi\u00f9 grande al mondo.\nPotenziamento e cambio nome.\nNel 2011, un progetto di potenziamento lungo un decennio ha portato a un'espansione delle capacit\u00e0 del VLA circa di un fattore 8000. L'elettronica degli anni 1970 \u00e8 stato sostituito con attrezzatura allo stato dell'arte. Per rispecchiare questo potenziamento, fu chiesto dagli operatori del VLA al grande pubblico e alla comunit\u00e0 un nuovo nome per l'array. e nel gennaio del 2012 fu annunciato che il nome sarebbe stato Karl Guthe Jansky Very Large Array. Il VLA fu rinominato ufficialmente il 31 marzo 2012, durante una cerimonia all'interno dell'Antenna Assembly Building.\nUtilizzi scientifici.\nIl VLA \u00e8 uno strumento polivalente ideato per studiare molti oggetti astronomici, tra cui radiogalassie, quasar, pulsar, resti di supernova, lampi gamma, stelle che emettono onde radio, il sole e i pianeti, maser astrofisici, buchi neri, e il gas idrogeno che costituisce una grande parte della Via Lattea e galassie esterne. Nel 1989 il VLA fu usato per ricevere comunicazioni radio dalla sonda Voyager 2 mentre volava vicino a Nettuno. Da dicembre 2014 a gennaio 2015 fu condotta una ricerca delle galassie M31 e M32 con lo scopo di cercare rapidamente in bilioni di sistemi segnali provenienti da civilt\u00e0 avanzate. \n\u00c8 anche stato usato per eseguire molte indagini di sorgenti radio, tra cui la NRAO VLA Sky Survey e la Faint Images of the Radio Sky at Twenty-Centimeters. \nLa VLA Sky Survey (VLASS) cominci\u00f2 nel settembre 2017. Questa indagine coprir\u00e0 l'intero cielo visibile al VLA (l'80% del cielo terrestre) in tre scansioni totali. Gli astronomi si aspettano di trovare circa 10 milioni di nuovi oggetti\u2014quattro volte pi\u00f9 di quelli attualmente noti.\nNell'aprile 2020 \u00e8 stato reso noto che il VLA, sfruttando anche il telescopio spaziale Spitzer, \u00e8 stato in grado di misurare la velocit\u00e0 dei venti che soffiano sulla nana bruna 2MASS J10475385+2124234 superando i 2000\u00a0km/h."}
{"id": "409988", "revid": "767487", "url": "https://it.wikipedia.org/wiki?curid=409988", "title": "Radiointerferometro", "text": "Il radiointerferometro \u00e8 uno strumento astronomico derivato da pi\u00f9 radiotelescopi che serve a determinare la posizione e la struttura geometrica e fisica delle radiosorgenti. Esistono radiointerferometri di svariate dimensioni: il Very Large Array, nel Nuovo Messico, ad esempio, ha una dimensione di circa 21 km, mentre il VLBA corrisponde ad una antenna virtuale grande quanto l'intero pianeta Terra. \nPrincipi di funzionamento.\nI radiointerferometri nascono dal bisogno di aumentare la risoluzione nelle osservazioni nella banda radio. Il raggio del disco di diffrazione entro cui \u00e8 possibile osservare \u00e8 fornito dalla legge: \nformula_1\nDove \u03bb corrisponde alla lunghezza d'onda a cui si osserva, e D al diametro dell'antenna. \u00c8 dunque evidente che per ottenere una migliore risoluzione occorre osservare con strumenti di grandi dimensioni. In particolare nella banda radio occorrono parabole molto grandi, perch\u00e9 le onde radio hanno lunghezza d'onda variabile da qualche millimetro a parecchi chilometri. Per questo sono stati costruiti strumenti come il VLA, in cui vengono fatti interferire i segnali provenienti da 27 antenne. \nI radiointerferometri pi\u00f9 piccoli, come VLA, funzionano in modo relativamente semplice. Consideriamo il sistema pi\u00f9 semplice, formato da due antenne collegate fra loro che ricevono un segnale proveniente dallo stesso oggetto. \u00c8 ovvio che il fronte d'onda non colpisce le due antenne contemporaneamente, dunque si misurer\u00e0 un ritardo fra le onde radio. I segnali ricevuti vengono inviati ad uno strumento detto \"correlatore\", che li fa interferire ottenendo una figura a frangia d'interferenza. Tale figura viene poi studiata per trarre le conclusioni sull'oggetto. \nPer quanto riguarda le reti di interferometri, come VLBA, esse funzionano in modo piuttosto diverso, perch\u00e9 \u00e8 impossibile collegare fisicamente dei radiotelescopi posti a grande distanza l'uno dall'altro. Ciascuna antenna registra la posizione del vettore di Poynting, ovvero la posizione dei campi elettrico e magnetico che formano l'onda radio, nello stesso istante, regolandosi con un orologio atomico. Noti questi dati, \u00e8 possibile far interferire i segnali in un momento successivo, ottenendo ancora una figura di interferenza. Strumenti simili possono per\u00f2 operare solamente a grandi lunghezze d'onda; nelle onde elettromagnetiche a frequenza pi\u00f9 alta, come la luce visibile, le informazioni contenute nel vettore di Poynting vengono perse non appena il fronte d'onda colpisce il telescopio."}
{"id": "409990", "revid": "2161151", "url": "https://it.wikipedia.org/wiki?curid=409990", "title": "Interferometria", "text": "In fisica l'interferometria \u00e8 un metodo di misura che sfrutta le interferenze fra pi\u00f9 onde coerenti fra loro, utilizzando degli strumenti detti interferometri, permettendo di eseguire misurazioni di lunghezze d'onda, di distanze e di spostamenti dello stesso ordine di grandezza della lunghezza d'onda utilizzata; con essa vengono misurate anche le velocit\u00e0 di propagazione della luce in vari mezzi e per vari indici di rifrazione.\nL'interferometria di conseguenza risulta essere un'importante tecnica diagnostica e/o investigativa utilizzata in diversi campi come astronomia, fibre ottiche, metrologia ingegneristica, metrologia ottica, oceanografia, sismologia, meccanica dei quanti, fisica del plasma, rilevamento a distanza, analisi forensi.\nPrincipi di base.\nL'interferometria fa uso del principio di sovrapposizione, per il quale l'onda risultante dalla combinazione di onde separate (interferenza) ha propriet\u00e0 legate a quelle dello stato originale delle onde.\nIn particolare, quando due onde con la stessa frequenza si combinano, l'onda risultante dipende dalla differenza di fase fra le due onde: onde che sono in fase subiranno interferenza costruttiva, mentre le onde che sono fuori fase subiranno interferenza distruttiva.\nLa maggior parte degli interferometri usano la luce o alcune altre forme di onde elettromagnetiche.\nTipicamente un singolo raggio di luce in arrivo viene diviso in due raggi identici da un reticolo o uno specchio semiriflettente. Ognuno di questi raggi percorrer\u00e0 una strada differente, detto \"cammino ottico\", prima che essi siano ricombinati insieme in un rivelatore grazie anche degli specchi riflettenti; la differenza di cammino ottico crea una differenza di fase tra i due segnali ricombinati.\nLa differenza di fase, che pu\u00f2 essere accuratamente misurata in termini di interferenza costruttiva o distruttiva, pu\u00f2 essere dovuta alla diversa lunghezza della traiettoria stessa o un cambiamento nell'indice di rifrazione lungo il percorso potendo quindi risalire ad ognuno di questi parametri.\nRilevamento omodino.\nNell'interferometria, l'interferenza avviene fra raggi della stessa lunghezza d'onda (o frequenza portante).\nLe differenze di fase tra i due raggi danno luogo ad una variazione dell'intensit\u00e0 della luce su un rilevatore. La misura dell'intensit\u00e0 risultante della luce dopo il mescolarsi di questi due raggi \u00e8 noto come rilevamento omodino.\nNel rilevamento omodino per un dato mutamento di fase relativa, l'output \u00e8 un livello di segnale costante (DC). Questo livello \u00e8 indirettamente correlato al cambiamento di fase.\nSe i valori possibili minimo e massimo del livello del segnale sono noti (in seguito ad una calibratura), allora si pu\u00f2 calcolare lo sfasamento relativo.\nIn pratica, la calibratura precisa \u00e8 difficile poich\u00e9 i raggi ottici:\nRilevamento eterodino.\nNel rilevamento eterodino, si modula, di solito variando la frequenza, uno dei due raggi prima del rilevamento.\nUn caso speciale di rilevamento eterodino \u00e8 il rilevamento eterodino ottico, che rileva l'interferenza nella frequenza dei battimenti. Il segnale ondulatorio oscilla fra i livelli minimi e massimi ad ogni ciclo della frequenza dei battimenti. Poich\u00e9 la modulazione \u00e8 nota, la fase relativa della frequenza del battimento pu\u00f2 essere misurata molto precisamente anche se le intensit\u00e0 dei raggi variano (di poco). Questa fase ha lo stesso valore di quella che si misura nel caso omodino.\nCi sono molti vantaggi addizionali di rilevamento eterodino ottico, tra cui un migliore rapporto segnale rumore quando uno dei due raggi \u00e8 debole.\nAlcuni interferometri.\nInterferometri a divisione del fronte d'onda.\nSi parla d\u2019\"interferometro a divisione del fronte d'onda\" quando le onde che interferiscono tra loro provengono da differenti punti dell'onda.\nLa maniera pi\u00f9 semplice di realizzare delle interferenze \u00e8 quella di utilizzare delle fessure di Young che sono semplicemente due fessure poste fianco a fianco a distanza opportunamente piccola rispetto alla lunghezza dell'onda. Esse permettono di dividere il fascio di luce in due parti, che vengono in seguito fatte interferire (un esempio d'immagine ottenuta \u00e8 quella a fianco).\nUn reticolo di diffrazione \u00e8 costituito da una serie di fessure. \u00c8 quindi, in qualche modo, una generalizzazione delle fessure di Young, poich\u00e9 il fascio di luce viene diviso in numerose parti che interferiscono fra loro. Lo si considera tuttavia raramente di per s\u00e9 un interferometro, ma pu\u00f2 essere utilizzato insieme ad altre apparecchiature come il goniometro.\nInterferometri a divisione d'ampiezza.\nSi parla di \"interferometro a divisione d'ampiezza\" quando le onde che interferiscono fra loro derivano dalla divisione in pi\u00f9 fasci dell'ampiezza dell'onda su tutta la sua superficie. Questi interferometri sono spesso di migliore qualit\u00e0, e sono quindi utilizzati nelle misure dell'ottica di precisione.\nIl principio dell'interferometro di Michelson \u00e8 di dividere il fascio di luce incidente in due, dopo aver sfasato un fascio rispetto all'altro, e infine farli interferire: si tratta d'interferenze a due onde.\nL'interferometro di Mach-Zehnder e l'interferometro di Sagnac funzionano con il medesimo principio del precedente, ma loro scopo \u00e8 differente.\nUn interferometro di Fabry-P\u00e9rot \u00e8 costituito da due lame parallele fra le quali la luce effettua delle \"andate\" e \"ritorni\", e le deboli frazioni che ne risultano ad ogni \"andata\" e \"ritorno\" interferiscono fra loro: si tratta d'interferenze ad onde multiple.\nIl prisma di Wollaston pu\u00f2 essere utilizzato per realizzare un'interferometria.\nEsempi di applicazioni.\nInterferometria astronomica.\nL'interferometria \u00e8 una tecnica particolarmente utilizzata nel campo della radioastronomia. Si basa sul principio di interferenza delle onde elettromagnetiche e permette di ottenere elevati poteri risolutivi combinando coerentemente le informazioni che provengono da pi\u00f9 osservatori astronomici distanti fra loro. La distanza pu\u00f2 variare da pochi metri a migliaia di chilometri. Il potere risolutivo risultante \u00e8 proporzionale alla distanza tra gli osservatori stessi. L'interferometria, quindi, permette di superare i limiti imposti dalle difficolt\u00e0 tecniche di realizzazione di radiotelescopi a grande apertura. Per contro, l'applicazione di tecniche interferometriche comporta una elaborazione matematica dei dati, chiamata riduzione, pi\u00f9 pesante e laboriosa rispetto a quella necessaria sui dati grezzi ottenuti da un singolo osservatorio.\nLe osservazioni interferometriche, proprio per il grande potere risolutivo equivalente, vengono utilizzate, in campo astronomico, per la misura di distanze nei sistemi stellari binari o multipli stretti e per la ricerca e lo studio di pianeti extrasolari.\nL'interferometria \u00e8 utilizzata in astronomia sia con i telescopi ottici sia con i radiotelescopi. Il suo vantaggio \u00e8 di permettere una risoluzione equivalente a quello di uno specchio (o radiotelescopio) di diametro equivalente alla distanza fra gli strumenti combinati. Il contrasto delle frange permette in seguito d'ottenere un'informazione sulla dimensione dell'oggetto osservato o sulla separazione angolare tra due oggetti osservati (per esempio, un sistema stella-pianeta). Questo metodo fu inizialmente sviluppato dal francese Antoine Labeyrie negli anni '70.\nLa risoluzione angolare che un telescopio pu\u00f2 ottenere \u00e8 determinata dal suo limite di diffrazione (che \u00e8 proporzionale al suo diametro). Pi\u00f9 grande \u00e8 il telescopio, migliore \u00e8 la sua risoluzione, ma occorre tener conto che il costo della costruzione di un telescopio \u00e8 proporzionale alla sua grandezza. Lo scopo dell'interferometria astronomica \u00e8 quello di permettere osservazioni ad alta risoluzione usando un gruppo efficiente di telescopi relativamente piccoli, invece che un singolo enorme telescopio molto costoso. L'unit\u00e0 fondamentale dell'interferometria astronomica \u00e8 costituita da una coppia di telescopi. Ogni coppia di telescopi \u00e8 un interferometro di base e la loro posizione nello spazio u,v viene chiamata \"linea base\".\nLa prima interferometria astronomica fu realizzata con una singola \"linea di base\" usata per misurare la somma della potenza su una particolare piccola scala angolare. Pi\u00f9 tardi gli interferometri astronomici furono un apparato telescopico consistente di un gruppo di telescopi, generalmente identici, disposti sul terreno secondo uno schema. Un limitato numero di \"linee base\" risulter\u00e0 insufficiente per la copertura dello spazio u,v. Ci\u00f2 pu\u00f2 essere attenuato usando la rotazione della Terra per far ruotare l'apparato relativamente al cielo. Questo fa s\u00ec che i punti nello spazio u,v verso i quali punta ogni \"linea base\" varino con il passare del tempo. In questo modo, una sola \"linea base\" pu\u00f2 valutare l'informazione lungo una traccia nello spazio u,v prendendo in modo adeguato misurazioni ripetute. Questa tecnica \u00e8 chiamata \"sintesi di rotazione terrestre\". \u00c8 anche possibile avere una linea base di decine, centinaia, o anche migliaia di kilometri usando una tecnica detta interferometria a base molto ampia (VLBI).\nPi\u00f9 lunga \u00e8 la lunghezza d'onda della radiazione in arrivo, pi\u00f9 facile \u00e8 misurare l'informazione della fase. Per questa ragione, inizialmente l'interferometria a \"formazione di immagini\" (\"imaging\") fu quasi esclusivamente data da radiotelescopi aventi una elevata lunghezza d'onda. Esempi di radio interferometri includono il VLA e il MERLIN. Con l'aumento della velocit\u00e0 dei \"correlatori\" e il perfezionarsi delle tecnologie associate, la lunghezza d'onda della minima radiazione osservabile dall'interferometria \u00e8 diminuita. Ci sono diversi interferometri che gestiscono lunghezze d'onda al di sotto del millimetro, di cui il pi\u00f9 grande, l'Atacama Large Millimeter Array, \u00e8 stato ultimato nel 2013. Gli interferometri astronomici ottici sono stati tradizionalmente strumenti specialistici, ma sviluppi recenti hanno ampliato le loro capacit\u00e0.\nInterferometria in altri campi.\nSi utilizzano correntemente degli interferometri per ricerca in numerosi campi della fisica. Per esempio, degli interferometri di Michelson hanno permesso di realizzare l'esperimento di Michelson-Morley che ha mostrato che la velocit\u00e0 della luce \u00e8 isotropa e indipendente dal sistema di riferimento, e che ha potuto invalidare l'ipotesi dell'etere. Ugualmente vengono utilizzati in alcuni tentativi di rilevare le onde gravitazionali (come il progetto VIRGO)\nLe misure effettuate con gli interferometri dipendono spesso dalla lunghezza d'onda. Se ne servono dunque in spettroscopia per determinare lo spettro luminoso di differenti sorgenti di luce.\nL'interferometria \u00e8 utilizzata anche per stimare la qualit\u00e0 dell'ottica. In moltissime applicazioni di precisione, l'ottica utilizzata non deve avere \"difetti\" (per es.: nessuna rigatura, o gobbe, ...); proprio grazie alla figura d'interferenza ottenuta si possono rilevare i difetti di un vetro per poterli cos\u00ec correggere.\nGli interferometri sono utilizzati per la formazione scientifica nel campo dell'ottica.\nL'interferometria \u00e8 ugualmente utilizzata nel campo dell'acustica sottomarina: esistono infatti dei Sonar ad interferometria.\nInterferometria nel telerilevamento.\nIl termine interferometria, nel telerilevamento attivo (\"iconografia\" a partire da un radar), designa la tecnica o i metodi che utilizzano almeno due immagini complesse di un radar ad apertura sintetica (in inglese SAR, \"Synthetic Aperture Radar\"), al fine d'ottenere delle informazioni supplementari sugli oggetti presenti in una sola immagine SAR, sfruttando l'informazione contenuta nella fase del segnale di ritorno. In particolare la differenza di fase del segnale ottenuta a partire da due diverse misurazioni dello stesso pixel al suolo da due diverse posizioni del satellite in orbita pu\u00f2 essere correlata alla quota altimetrica del pixel studiato o alle variazioni minime della quota dello stesso (interferometria differenziale) attraverso l'interpretazione dell'interferogramma relativo. \nQuesta tecnica trova applicazioni dirette sia in topografia per il tracciamento di precisione di carte geografiche su territori non ancora esplorati (immagini DEM), sia in geofisica grazie alla capacit\u00e0 di svelare spostamenti anche dell'ordine del centimetro della crosta terrestre (subsidenza vulcanica, bradisismi, movimenti tettonici ecc...).\n\"* un'immagine radar grezza consiste in una matrice di numeri complessi, che contengono le informazioni di ampiezza e fase.\""}
{"id": "409992", "revid": "1977557", "url": "https://it.wikipedia.org/wiki?curid=409992", "title": "William Huggins", "text": "Unico figlio di William Thomas Huggins (ca. 1780 - 1856), commerciante di tessuti, e della moglie Lucy Miller (forse 1786 - 1868). Dal 1837 al 1839 frequent\u00f2 la City of London School, in seguito, fino al 1842 ebbe un istitutore privato.\nPioniere dell'astrofisica, individu\u00f2 la natura gassosa delle nebulose diffuse e planetarie tramite misure spettroscopiche. Ottenne inoltre la prima misura di velocit\u00e0 radiale delle stelle.\nFu presidente della Royal Society dal 1900 al 1905.\nRiconoscimenti.\nNel 1885 gli fu assegnata la Medaglia d'oro della Royal Astronomical Society. Nel 1904 ricevette la Medaglia Bruce della Astronomical Society of the Pacific.\nGli sono stati dedicati un cratere di 65\u00a0km di diametro sulla Luna e un cratere di 90\u00a0km di diametro sul pianeta Marte."}
{"id": "409993", "revid": "119623082", "url": "https://it.wikipedia.org/wiki?curid=409993", "title": "Nintendo Wii", "text": ""}
{"id": "409994", "revid": "46291", "url": "https://it.wikipedia.org/wiki?curid=409994", "title": "Caprifoliaceae", "text": "La famiglia delle Caprifoliaceae (Caprifoliaceae ) prende nome dal caprifoglio (\"Lonicera caprifolium\").\nCaratteristiche.\nLe Caprifoliaceae hanno portamento cespuglioso o rampicante (eccezionalmente anche arboreo).\nLe foglie opposte, semplici, a margine intero, sono caratteristicamente fuse tra loro con varie modalit\u00e0 secondo le specie.\nI fiori, monoclini, sono simpetali (i petali sono fusi tra loro in un tubo) con 4 o 5 lobi. L'ovario \u00e8 infero e il calice \u00e8 molto ridotto.\nI frutti sono bacche o drupe.\nDistribuzione.\nLe Caprifoliacee sono largamente distribuite nell'emisfero boreale (Europa, Asia, Nordamerica e Nordafrica) e sono assenti dall'emisfero australe, salvo qualche piccola sbordatura in Indonesia.\nSistematica.\nLa famiglia delle Caprifoliaceae appartiene all'ordine delle Dipsacales.\nLa moderna classificazione APG IV assegna alla famiglia i seguenti generi, alcuni dei quali erano in precedenza attribuiti a Dipsacaceae e Valerianaceae:\nTra i generi suddetti, \"Linnaea\" e \"Lonicera\" sono presenti nella flora spontanea d'Italia.\nDue generi molto conosciuti in Italia, \"Sambucus\" e \"Viburnum\", una volta inclusi nelle Caprifoliaceae, sono ora inclusi nelle Adoxaceae o Viburnaceae.\nSimbolismo.\nNell'arte il caprifoglio \u00e8 noto come simbolo di fedelt\u00e0 matrimoniale, come ad es. nel quadro di Pieter Paul Rubens: \"Rubens e la moglie Isabella Brant nella pergola di caprifoglio\" presso la Pinacoteca Vecchia di Monaco di Baviera"}
{"id": "409995", "revid": "92723", "url": "https://it.wikipedia.org/wiki?curid=409995", "title": "Liste reali egizie", "text": "Con il termine Liste reali egizie si intendono tutte quelle fonti che ci forniscono informazioni sulla sequenza dei sovrani dell'antico Egitto.\nPremessa.\nLa civilt\u00e0 egizia, come peraltro molte culture antiche, aveva un concetto di cronologia diverso dal nostro principalmente per la mancanza di un punto \"0\" da cui contare il passare del tempo.&lt;br&gt;\nCome in molti altri casi gli anni venivano contati a partire dalla salita al trono del sovrano, sistema con cui erano datati anche i documenti sia ufficiali che privati, e quindi la \"memoria storica\" era limitata al ricordo dei sovrani che avevano preceduto quello attuale.&lt;br&gt;\nDa queste considerazioni discende, per noi, l'importanza di poter definire la corretta sequenza dei sovrani, e la durata dei loro regni, allo scopo di poter definire una cronologia relativa da mettere poi in relazione con la nostra.\nLe \"Liste\".\nManetone.\nFino alle scoperte archeologiche degli ultimi due secoli e alla decifrazione della lingua egizia l'unica fonte storica sui sovrani egizi era l'opera di Manetone composta durante la fase \"tolemaica\" della storia egizia.&lt;br&gt;\nA Manetone dobbiamo la suddivisione in trenta dinastie della storia dell'antico Egitto, tale suddivisione \u00e8 in parte confermata anche da altre fonti come il Canone Reale.&lt;br&gt;\nIn realt\u00e0 l'opera di Manetone, \"Aegyptiaca\", non ci \u00e8 pervenuta e ne conosciamo solamente alcuni frammenti attraverso le opere di storici posteriori che scrissero delle epitomi utilizzando l'opera manetoniana.&lt;br&gt;\nPrincipali epitomatori di Manetone sono Giuseppe Flavio, Sesto Africano, Eusebio di Cesarea e Giorgio Sincello.&lt;br&gt;\nManetone attinse, per la propria opera a liste e documenti originali che sono andati ora perduti.&lt;br&gt;\nLa divisione in dinastie \u00e8 stata fondamentalmente confermata dalle altre fonti in nostro possesso anche se non del tutto (la settima dinastia di Manetone \u00e8 oggi considerata del tutto \"spuria\" ossia inesistente) mentre meno affidabili sono i computi degli anni di regno (sommando tutti gli anni di regno forniti si raggiunge una cifra superiore a 5000 anni, ben al di sopra dei circa 3000 che attualmente si attribuisce allo stesso periodo) in quanto tutti i sovrani sono considerati essere successori uno dell'altro mentre oggi siamo a conoscenza di molte contemporaneit\u00e0 durante i cosiddetti \"periodi intermedi\".&lt;br&gt;\nNella lista manetoniana mancano anche molti sovrani, che noi oggi conosciamo soprattutto grazie ai ritrovamenti archeologici, considerati alla loro epoca degli usurpatori e quindi spesso condannati alla \"damnatio memoriae\" dai loro successori con la conseguente cancellazione dei loro nomi dalle liste ufficiali.&lt;br&gt;\nUlteriore problema dell'uso della lista di Manetone \u00e8 quello dei nomi, che l'estensore dell'opera rese in lingua greca, e che non sempre sono riconducibili a quelli, scritti in lingua egizia, riportati da altre fonti.\nIl Canone Reale.\nIl \"Canone reale\" (conservato nel Museo Egizio di Torino) \u00e8 un papiro risalente, verosimilmente, alla XIX dinastia che riporta, su un verso, un elenco dei re dalle origini al regno di Ramesse II.&lt;br&gt;\nIl documento \u00e8, attualmente, ridotto in frammenti e quindi fortemente lacunoso ed anche talora ambiguo a causa dei dubbi su dove vadano inseriti certi frammenti.&lt;br&gt;\nIn alcune parti, meglio conservate, conferma, a grandi linee, l'opera di Manetone e le altre liste conosciute.\nPur nella sua incompletezza e lacunosit\u00e0, dovute allo stato di conservazione, il Canone Reale \u00e8 una preziosa fonte proprio per quei periodi di \"transizione\" della storia dell'antico Egitto che spesso sono ignorati dagli altri documenti.\nLa Pietra di Palermo.\nLa \"Pietra di Palermo\" (dalla citt\u00e0 che ne ospita il principale frammento) era in origine una tavola di una pietra nera che riportava un elenco di re da Aha (I dinastia) a Neferirkhara (V dinastia) con l'indicazione degli anni di regno, misurati in \"computi del bestiame\", di norma biennali, delle imprese principali di ciascun re, del livello del Nilo e dei nomi della madre e della moglie principale del sovrano.&lt;br&gt;\nDi tale testo quello che ci \u00e8 pervenuto \u00e8 un grosso frammento, la pietra conservata a Palermo, ed altri frammenti minori conservati a Londra ed in altri musei. Per almeno uno dei frammenti \u00e8 persino dubbia l'appartenenza alla stessa tavola.\nNella Pietra di Palermo i sovrani sono identificati attraverso il loro nome Horo.\nLa lista di Abido.\nLa \"Lista di Abido\" (incisa su una parete del tempio funerario di Seti I), rappresenta il re ed il figlio, il futuro Ramesse II, che offrono offerte ai cartigli di 76 predecessori (alcuni sono andati persi) a partire dalla I dinastia.&lt;br&gt;\nDall'elenco mancano molti sovrani ritenuti \"usurpatori\" e non vengono considerati i sovrani dei periodi di \"transizione\".&lt;br&gt;\nLa tavola di Abido elenca i sovrani riportando il \"prenomen\" ed il nomem.\nLa lista di Saqqara.\nLa Lista reale Saqqara consiste di un dipinto parietale, rinvenuto nella tomba di un funzionario reale nella necropoli di Saqqara, risalente alla XIX dinastia, che rappresenta Ramesse II che offre libagioni a 57 suoi predecessori, identificati dai cartigli del nome.&lt;br&gt;\nA differenza delle fonti precedenti il primo sovrano non \u00e8 Nemes bens\u00ec Aha.&lt;br&gt;\nIl dipinto \u00e8 parzialmente rovinato e non tutti i nomi sono leggibili.\nLa lista di Karnak.\nNella Sala degli antenati, realizzata da Thutmose III nel Akh-Menu a Karnak sono riportati i nomi di 61 sovrani predecessori appunto di Thutmose.&lt;br&gt;\nA differenza delle altre liste in questo caso non venne rispettato un ordine cronologico rendendo il documento meno utile dal punto di vista storico. Nella lista compaiono anche alcuni nomi, riferibili alla XII dinastia che si suppone siano stati semplici principi locali.\nAltre fonti.\nAlle precedenti vanno aggiunte altre fonti, meno esaustive, e spesso pi\u00f9 limitate dal punto di vista cronologico."}
{"id": "409999", "revid": "228587", "url": "https://it.wikipedia.org/wiki?curid=409999", "title": "Offerta votiva", "text": "L'offerta votiva \u00e8 un oggetto lasciato in un luogo sacro per scopi rituali, quali ad esempio un ex voto.\nSi tratta di una pratica diffusa sia nelle societ\u00e0 moderne sia in quelle antiche, solitamente per guadagnare il favore delle forze soprannaturali.\nStoria.\nIn Europa i depositi votivi (luoghi che raccolgono le offerte votive) risalgono al Neolitico, con apice nella tarda et\u00e0 del Bronzo.Anche i greci e i romani facevano offerte votive, cos\u00ec come gli stessi cattolici: le offerte sono fatte a Dio, alla Madonna o ai santi come richiesta di aiuto o come ringraziamento per un favore ottenuto (ex voto). \nNei secoli passati, si erigevano dei Capitelli votivi.\nOggi questa pratica \u00e8 estrinsecata con fiori, statue, abiti da cerimonia e donazioni (in denaro) o con riproduzioni legate al voto o alla grazia ricevuta: parti del corpo, mezzi di trasporto, etc."}
{"id": "410002", "revid": "1568601", "url": "https://it.wikipedia.org/wiki?curid=410002", "title": "Gruppo dell'Adamello", "text": "Il Gruppo dell'Adamello \u00e8 un massiccio montuoso delle Alpi Retiche meridionali situato tra le province di Brescia e Trento, la cui altitudine massima, raggiunta dalla vetta omonima, \u00e8 di 3539 m. Secondo la classificazione della SOIUSA si tratta di un supergruppo delle Alpi Retiche meridionali che insieme al Gruppo della Presanella costituisce la \"sottosezione\" chiamata Alpi dell'Adamello e della Presanella.\nDescrizione.\nMorfologia del gruppo.\nI due gruppi dell'Adamello e della Presanella costituiscono un'entit\u00e0 ben definita all'interno delle Alpi centro-orientali, essendo separati dai massicci montuosi circostanti da larghe e profonde vallate. L'Adamello-Presanella \u00e8 delimitato a ovest dalla media Val Camonica, e a nord dai solchi dell'alta Val Camonica e dell'alta Val di Sole, che convergono al Passo del Tonale (1884\u00a0m); ad est, prima la Val Meledrio (laterale della Val di Sole), poi le Giudicarie lo separano dal gruppo delle Dolomiti di Brenta e dai rilievi posti a sud rispetto ad esse. Il confine meno evidente \u00e8 quello meridionale, dove una serie di valli minori (la pi\u00f9 nota \u00e8 sicuramente la Valle del Caffaro) lo scinde dalle pi\u00f9 modeste Prealpi Bresciane: il punto di incontro \u00e8 il Passo di Croce Domini (1982\u00a0m).\nAl suo interno, il massiccio Adamello-Presanella \u00e8 tutt'altro che compatto dal punto di vista geografico. La Val Genova (o Val di Genova), tributaria della Val Rendena e percorsa dal Sarca, si incunea per alcuni chilometri separando la Presanella, a nord, dall'Adamello, a sud, terminando con la muraglia rocciosa, alta in media 3000\u00a0m, che mantiene collegati i due gruppi. A sud della Val Genova, alcune brevi valli, come quella di Borzago, scendono dal cuore del massiccio per confluire anch'esse nella Val Rendena, costituendo una valida e talvolta insostituibile porta di accesso agli alpinisti che intendono salire alle vette pi\u00f9 importanti del settore trentino (Car\u00e8 Alto, 3462\u00a0m, Crozzon di Lares, 3354\u00a0m). Ma \u00e8 la Val Daone, percorsa dal Chiese e lunga oltre 25 chilometri, ad addentrarsi pi\u00f9 profondamente nel gruppo montuoso, separando di netto il settore lombardo da quello trentino. Caratterizzata da due importanti bacini idroelettrici (Lago di Malga Bissina, 1800\u00a0m, e Lago di Malga Boazzo, 1225\u00a0m) e da una strada carrozzabile, la val Daone muta il suo nome in Val di Fumo andando a terminare al passo omonimo (2939\u00a0m) dominato dal Monte Fumo (3418\u00a0m) che si trova al bordo del grande ghiacciaio sommitale.\nAnche il versante bresciano \u00e8 caratterizzato da numerose valli, separate da irti costoni che si dipartono dalla dorsale alla destra orografica della Val Daone. Da sud a nord si incontrano la gi\u00e0 citata Valle del Caffaro, tributaria del Chiese e sovrastata dal Monte Bruffione (2664\u00a0m) e dal Cornone di Blumone (2843\u00a0m), ultimi baluardi meridionali delle grandi vette del massiccio. Fanno capo invece alla media Val Camonica le valli Paghera di Ceto, Tredenus e Saviore, le quali pi\u00f9 o meno in quota si dividono in numerosi e selvaggi valloni secondari, sovrastati da cime che non raggiungono ancora i 3000\u00a0m (Monte Re di Castello, 2881\u00a0m, e Monte Frisozzo, 2897\u00a0m per citarne alcune) e sono quasi del tutto sprovviste di ghiacciai.\nIl cuore del massiccio, con le vette pi\u00f9 elevate e i maggiori ghiacciai, si trova in gran parte in territorio camuno. Due tributarie della Valle di Saviore, la Valle Adam\u00e9 e la Val Salarno, sono due tra le principali vie di accesso al Pian di Neve, il ghiacciaio sommitale, da cui gli alpinisti possono raggiungere pressoch\u00e9 tutte le vette maggiori (non a caso qui sono situati due tra i rifugi storici dell'Adamello, il Prudenzini e il Citt\u00e0 di Lissone). La Val Malga, percorsa dal torrente Remulo, \u00e8 pi\u00f9 stretta e ripida delle due valli appena citate. A una quota di 1700\u00a0m si divide in due rami: la sua prosecuzione verso est (Val Miller) ha la sua testata nel Corno Miller (3373\u00a0m), mentre la Val Baitone, cosparsa di laghetti di piccole e medie dimensioni, sale al Corno Baitone (3331\u00a0m) e alle vette, superiori ai 3000\u00a0m, che ne costituiscono i contrafforti.\nLe ultime tre valli che scendono dal massiccio verso nord e quindi verso l'alta Val Camonica sono la Val Paghera (detta \"di Vezza\" per distinguerla dalla Val Paghera di Ceto), che da Vezza d'Oglio sale sin sotto al Baitone, la Valle d'Avio, che si incunea tra il sottogruppo del Baitone e la cresta del Salimmo (altezza max. 3225\u00a0m nella Cima della Calotta) sino a sbucare nell'imponente circo glaciale sormontato dalla parete nord dell'Adamello, la vetta principale che raggiunge i 3554 metri di quota, e dal lungo costone che da essa porta a Cima Plem (3184\u00a0m), punto panoramico d'eccezione. \nCompleta il giro delle valli la Val Narcanello, in parte occupata dal vasto Ghiacciaio di Pisgana, sovrastata sul suo lato orientale dagli estremi contrafforti del gruppo della Presanella.\nAl visitatore che si incammina lungo molte delle valli citate poc'anzi, in modo particolare quelle che confluiscono nella Val Camonica, balza all'occhio una caratteristica particolare: tali valli sono infatti valli sospese, ossia esistono forti dislivelli tra la parte alta e la parte medio-bassa di esse, a volte vere e proprie muraglie rocciose derivate dalla differente potenza di erosione da parte di antichi ghiacciai. Le mulattiere e le stradine militari che risalgono le valli affrontano queste pareti avvolgendosi in lunghe serie di tornanti, localmente chiamati \"scale\", chiara allusione al fatto che spesso il fondo stradale \u00e8 lastricato con blocchi di pietra a mo' di gradini.\nGhiacciai.\nL'Adamello \u00e8 tra i massicci delle Alpi con i maggiori ghiacciai.\nIl Pian di Neve (18\u00a0km\u00b2 di superficie) \u00e8 un ghiacciaio pianeggiante, che occupa l'acrocoro tra le cime principali del versante lombardo, dalla Lobbia Alta al Corno Bianco, ad una quota compresa tra i 3100 e i 3400 metri; assieme al contiguo ghiacciaio del Mandrone costituisce il pi\u00f9 esteso ghiacciaio delle Alpi italiane. Nonostante esso sia situato al di sopra del limite delle nevi perenni (che si colloca attorno ai 3000\u00a0m), attraversa, in modo pi\u00f9 evidente da venti anni a questa parte, una fase di riduzione della massa glaciale.\nDove la linea di cresta che unisce le vette si abbassa formando valichi, il ghiacciaio traborda sui versanti esterni, formando le lingue glaciali che un tempo scendevano lungo le valli e che oggi ne coronano soltanto la testata. Sul versante settentrionale vanno citati il ghiacciaio del Pisgana, che scende in direzione della Valle Narcanello verso Ponte di Legno, e il ghiacciaio dell'Adamello, prosecuzione della Vedretta dei Mandron e del Pian di Neve verso l'alta Val Genova. Sul versante meridionale, invece, stessa origine hanno le vedrette di Salarno e dell'Adam\u00e9.\nAltri importanti ghiacciai sul versante trentino dell'Adamello sono la vedretta della Lobbia, che origina dal Monte Fumo e scende in Val di Genova, e la vedretta di Lares. Esistono infine altri ghiacciai di minore estensione, sia nel settore lombardo, sia in quello trentino. Il ghiacciaio del Venerocolo si trova alla base della parete nord della cima principale dell'Adamello, come pure la vicina vedretta d'Avio Centrale. Per quanto riguarda il sottogruppo del Baitone, troviamo dei piccoli ghiacciai, tutti rivolti verso nord, il pi\u00f9 grande dei quali \u00e8 la vedretta d'Aviolo.\nA sud della Val Saviore, ove l'altezza delle vette scende definitivamente sotto i 3000 metri, non vi sono pi\u00f9 ghiacciai. In un recente passato, l'unica eccezione era rappresentata dalla vedretta di Saviore, un piccolissimo ghiacciaio raccolto sui pendii settentrionali del Monte Re di Castello (2889\u00a0m): era il ghiacciaio pi\u00f9 meridionale della Lombardia, prima della sua scomparsa definitiva avvenuta entro la fine degli anni 90 del XX secolo.\nDa qualche decennio a questa parte pressoch\u00e9 tutti i ghiacciai dell'Adamello stanno attraversando una fase di ritiro, pagando pegno sia a temperature estive pi\u00f9 alte rispetto al passato, sia, e soprattutto, al minore accumulo di neve nei mesi autunnali e invernali (dovuto alla progressiva diminuzione delle precipitazioni, fenomeno che ha colpito in generale tutte le Alpi). Per quanto riguarda i ghiacciai sommitali, la diminuzione di massa ha assottigliato lo spessore del ghiaccio, incrementando la formazione di fessure e crepacci che ne rendono insidiosa la percorrenza; per i ghiacciai vallivi, invece, si sta assistendo a un veloce arretramento dei fronti, nell'ordine di decine di metri ogni anno.\nTra vari altri esempi nel mondo di ghiacciai in arretramento, due immagini del ghiacciaio del Mandrone, riprese in tempi diversi, vengono presentate da Al Gore nel film \"Una scomoda verit\u00e0\" come esempio di scioglimento delle coltri glaciali prodotto dal riscaldamento globale.\nLaghi.\nIl gruppo dell'Adamello \u00e8 costellato di una cinquantina di laghi e laghetti alpini, alcuni di discrete dimensioni, altri minuscoli. Gran parte dei bacini pi\u00f9 grandi ha origine artificiale, oppure \u00e8 il risultato di ampliamenti di bacini naturali a scopo idroelettrico (Lago di Malga Boazzo, Lago di Malga Bissina in Val Daone, Lago della Vacca in alta Val di Caffaro, Lago d'Arno in alta Val Saviore, Lago di Salarno, Lago Baitone). La pi\u00f9 alta concentrazione di bacini artificiali si osserva in Val d'Avio, ove si trovano, in sequenza, il Laghetto dell'Avio, il Lago d'Avio, il Lago Benedetto, a una quota di circa 1900 metri, e pi\u00f9 in alto il Lago Pantano e il Lago Venerocolo, che \u00e8 posto a 2552 metri di quota e pertanto \u00e8 il pi\u00f9 alto lago artificiale dell'Adamello. In Val Paghera si trova il Lago Aviolo, a 1930\u00a0m di quota. Sulle pendici del Corno Baitone si trovano due laghi di dimensioni molto ridotte: i Laghi Gelati, a 2800\u00a0m.\nGeologia.\nIl gruppo dell'Adamello e il contiguo massiccio della Presanella si trovano a sud della cosiddetta Linea Insubrica, un sistema di faglie e fratture che divide la catena principale delle Alpi dai rilievi posti a sud rispetto ad essa, detti Alpi calcaree meridionali. Questa linea coincide con il solco della bassa Valtellina, con la valle dell'Aprica e con l'alta Valle Camonica da Edolo sino al Passo del Tonale, per poi proseguire lungo la Val di Sole in territorio trentino. L'Adamello per\u00f2 non \u00e8 formato dal basamento cristallino delle Alpi meridionali, bens\u00ec costituisce, assieme alla Presanella, un'unica massa di roccia magmatica risalite dalla crosta terrestre a partire da circa 40 milioni di anni fa, per poi solidificarsi al di sotto della superficie, formando rocce di caratteristiche simili al granito (granodioriti e tonaliti). Le granodioriti formano prevalentemente il nucleo del massiccio (Monte Adamello, Monte Fumo e Corno di Cavento), mentre le tonaliti costituiscono il sottogruppo del Baitone e tutto il settore meridionale del massiccio.\nL'erosione ad opera degli agenti esogeni ha poi smantellato gli strati di rocce sedimentarie e metamorfiche che coprivano la massa granitica, mettendola a nudo e quindi iniziando ad agire su di essa, per creare il complesso sistema di valli, conche glaciali, creste e vette che compongono oggi il massiccio. In termini di superficie, il plutone dell'Adamello - Presanella \u00e8 da considerarsi tra le pi\u00f9 estese delle Alpi.\nFlora.\nA causa dei notevoli dislivelli che intercorrono tra i fondivalle e le vette, la vegetazione che caratterizza le pendici delle montagne dell'Adamello \u00e8 molto varia. Le pendici basali, sino ai 1000 metri di quota, sono ampiamente orlate da castagneti interrotti da prati, boschi decidui (pioppi, ontani, aceri, noccioli, carpini, frassini, betulle, salici e querce) e, infine, aree coltivate (frutteti e seminativi).\nDai 1000 metri sino al limite della vegetazione ad alto fusto (che si colloca, a seconda delle zone, tra i 1700 e i 1900 metri di quota) si stendono ampie foreste di conifere che trovano in questa fascia altimetrica l'ambiente pi\u00f9 adatto in cui crescere. La specie pi\u00f9 diffusa \u00e8 sicuramente l'abete rosso (che in dialetto camuno \u00e8 detto \"p\u00e0gher\", cos\u00ec come i boschi in cui costituisce la maggioranza degli individui sono detti \"pagh\u00e9re\", da cui il nome di alcune localit\u00e0), mentre limitata \u00e8 la presenza di abeti bianchi, i quali cedono il posto ai larici alle quote pi\u00f9 elevate. Raro, sebbene ancora presente, \u00e8 il pino cembro, che si spinge con alcuni suoi esemplari sino ai 2300 metri di quota. La fascia compresa tra i 1900 e i 2300 metri \u00e8 caratterizzata da vegetazione arbustiva, in cui predominano esemplari di pino mugo, ontano verde e salice con estesa presenza di rododendri e ginepri.\nNote storiche.\nLa prima guerra mondiale.\nAttualmente tutto il gruppo montuoso \u00e8 in territorio italiano. In passato, per\u00f2, qui passava il confine tra l'Italia e l'Impero austro-ungarico, che divenne, durante la prima guerra mondiale, un aspro fronte di combattimento. Su queste montagne i due eserciti si fronteggiarono per alcuni anni, dal 1915 al 1918, affrontando condizioni estreme, specialmente dal punto di vista climatico. Numerose furono le vittime da ambo le parti, causate non solo dal fuoco avversario, ma anche dal freddo, da frane e slavine e da numerosi incidenti.\nTra gli accorgimenti adoperati dai due eserciti (gli Alpini per l'Italia e i \"Kaiserj\u00e4ger\" per l'Austria) ci furono la realizzazione di trincee, postazioni fisse e tunnel scavati nella roccia e gallerie nei ghiacciai (una delle quali misurava 5 chilometri di sviluppo). Resti della cosiddetta \"Guerra bianca\" si possono trovare tuttora, specialmente nella zona del rifugio Garibaldi, ove si trovava la base italiana, e del rifugio Mandrone, a quel tempo quartier generale austriaco.\nVero e proprio monumento alla memoria \u00e8 il cannone 149G detto l\"'ippopotamo\", in uso presso la postazione italiana del Passo Venerocolo e ivi trasportato il 27 aprile 1916, per poi essere trasferito, con grande sforzo, sulla Cresta Croce dove si trova tuttora. A Tem\u00f9 \u00e8 possibile visitare il Museo della Guerra Bianca, dove sono conservate armi, divise, materiale bellico e documenti rinvenuti nelle trincee della Guerra Bianca.\nLe visite del Papa.\nLa montagna fu una delle grandi passioni di papa Giovanni Paolo II, e in particolare i ghiacciai dell'Adamello furono una delle mete preferite durante le sue escursioni in quota, quando l'et\u00e0 e le condizioni di salute ancora glielo permettevano. \nIl pontefice si rec\u00f2 pi\u00f9 volte in Adamello, a cominciare dal soggiorno del 16-17 luglio 1984 in cui avvenne il celebre incontro con l'allora presidente della repubblica, Sandro Pertini. Poi vi torn\u00f2 nel 1988, con lo scopo di benedire una croce in granito eretta in suo onore ai 3307 metri della Cresta Croce. Tale vetta, poco pi\u00f9 in basso della quale si trova il cannone reduce dalla \"guerra bianca\", \u00e8 stata ribattezzata nel 1999 Cima Giovanni Paolo II.\nIl papa polacco ebbe un'ultima possibilit\u00e0 di tornare su queste montagne il 18 luglio 1998 quando, in occasione della sua visita a Borno (luogo natale dell'amico cardinale Giovanni Battista Re), pot\u00e9 sorvolare in elicottero i ghiacciai e le vette dell'Adamello.\nAlpinismo.\nLa conquista delle vette.\nLa vetta pi\u00f9 alta dell'Adamello fu vinta per la prima volta da un giovane alpinista boemo, Julius von Payer, assieme a una guida alpina della Val Rendena, Girolamo Botteri, il 16 settembre 1864, tre settimane dopo la conquista della vicina Presanella da parte di un'altra spedizione alpinistica. La squadra che support\u00f2 i due primi salitori era composta, oltre a loro, dall'altra guida alpina Giovanni Caturani e da un portatore locale, Antonio Bertoldi. Partita l'8 settembre, la spedizione commise due errori, dovuti alla mancanza di orientamento, scambiando due vette secondarie (il Dosson di Genova, 3419\u00a0m, e il Corno Bianco, 3434\u00a0m) per la cima principale, conquistandole entrambe prima di affrontare la vera cima. La via di salita scelta da Payer, Botteri e Caturani \u00e8 quella considerata ancora oggi come una delle pi\u00f9 facili (anche se da allora molto \u00e8 cambiato nella conformazione dei ghiacciai), partendo dalla Val Genova, sul versante trentino, e attraversando il Pian di Neve sino alle vette.\nLa prima ripetizione, sempre estiva, venne portata a termine, seguendo un percorso simile, da una squadra in gran parte di nazionalit\u00e0 britannica, composta dal londinese Douglas William Freshfield, dal celebre Francis Fox Tuckett, dagli alpinisti Fox e Backhouse, dalle guide svizzere Devouassoud e Michel, e per finire dal portatore Gutmann. Pur rischiando anch'essi di commettere errori nella scelta della via, arrivarono in vetta, il 3 luglio 1865, dichiarando di aver impiegato un tempo minore rispetto alla prima compiuta da Payer l'anno precedente.\nLa seconda vetta pi\u00f9 alta del gruppo, il Car\u00e8 Alto, fu salito per la prima volta il 4 agosto 1865, dagli alpinisti inglesi Montgomery e Taylor.\nVie normali.\nLa salita alle vette che coronano il Pian di Neve (Adamello, Corno Miller, Corno Bianco, Monte Fumo, per farne qualche esempio) sono itinerari alpinistici di grado di difficolt\u00e0 non elevato (F, PD), ma pur sempre rapportate a vari fattori quali la stagione e l'innevamento. L'insidia maggiore nell'affrontare la salita a queste vette \u00e8 senza dubbio l'attraversamento del ghiacciaio, molto pi\u00f9 sicuro un tempo rispetto ad oggi, a causa dei mutamenti tuttora in atto nella fisionomia del ghiacciaio stesso.\nPer salire alla cima principale dell'Adamello una vera e propria via normale non esiste, ovvero esiste un itinerario diverso a seconda della valle scelta come punto di partenza. I primi salitori scelsero la Val Genova, attraverso i ghiacciai dell'Adamello, del Mandrone e del Pian di Neve. Questa \u00e8 ancora una delle vie pi\u00f9 frequentate per raggiungere la cima dal versante trentino, e, a parte l'obbligo di utilizzare l'attrezzatura da ghiacciaio e prestare attenzione alle insidie oggettive che il ghiaccio comporta, si tratta di una lunga e faticosa camminata, tecnicamente elementare. Un'altra via abbastanza battuta \u00e8 quella che dal Rifugio Garibaldi (2550\u00a0m) sale al Passo Brizio (3147\u00a0m) e da qui, seguendo i bordi del ghiacciaio, sale alla vetta del Monte Falcone (3456\u00a0m) che precede la cima principale.\nLa via attrezzata \"Terzulli\" \u00e8 un itinerario per escursionisti esperti con attrezzatura (EEA) che dall'alta Val Miller sale al Passo dell'Adamello (3200\u00a0m) tra la vetta principale e il Corno Miller (3373\u00a0m) ai bordi del Pian di Neve. Dal passo \u00e8 possibile raggiungere, con la cautela e l'esperienza dovute quando si attraversano ghiacciai, le due vette sopra citate. L'attacco della via \u00e8 situato a 46\u00b08'49,83\" N e 10\u00b0 29' 4,09\" E; Nel mese di luglio 2007 sono state posizionate delle corde fisse sull'ottanta percento circa della via, agevolando cos\u00ec la progressione. Restano scoperti comunque brevi tratti.\nItinerari di arrampicata.\nAlcuni tra i pi\u00f9 conosciuti itinerari di arrampicata in queste montagne coinvolgono la parete nord, lo spigolo nord-ovest e la parete nord-ovest dell'Adamello, con numerose vie tracciate su terreno misto (roccia e ghiaccio) di varie difficolt\u00e0.\nAltri interessanti itinerari di arrampicata su roccia si trovano in Val Salarno, dove un'intensa attivit\u00e0 fu fiorente negli anni ottanta ad opera di alpinisti bresciani quali Mario e Massimo Roversi, Alberto Damioli, Francesco Cavalli e Sandro Zizioli. Nuovi itinerari ottimamente attrezzati si trovano nei due nuovi settori alla destra orografica del rifugio Prudenzini: i settori detti \"Bolli Gialli\" e \"Bolli Rossi\".\nLe cascate della Val Daone e delle sue valli laterali offrono nella stagione invernale alcune occasioni, molto frequentate dagli amanti di questa attivit\u00e0, di arrampicata su ghiaccio.\nItinerari escursionistici.\nL\"'Alta via dell'Adamello\", parte del sentiero Italia, \u00e8 un percorso di trekking che attraversa in senso longitudinale il versante lombardo del massiccio. Contraddistinto dal segnavia n.\u00b0 1 dalle sezioni CAI della Valle Camonica, inizia presso il Rifugio Garibaldi (che a sua volta si raggiunge a piedi, da Tem\u00f9) e termina al Rifugio Tita Secchi, all'estremo meridionale del gruppo montuoso.\nIl percorso dell'alta via alterna tratti di difficolt\u00e0 escursionistica (E) a tratti un poco pi\u00f9 impegnativi (EE), ma comunque privi di difficolt\u00e0 alpinistiche, e si snoda a una quota compresa tra i 2020 metri del Rifugio Citt\u00e0 di Lissone ai 2847 metri del Passo di Premassone, tra la valle dell'Avio e la conca del Baitone. Oltre ai due rifugi che ne costituiscono i capisaldi, il sentiero tocca i rifugi Tonolini, Baitone, Gnutti, Prudenzini, Baita Adam\u00e9, Citt\u00e0 di Lissone, Maria e Franco, che consentono all'escursionista di dividere il percorso in diverse tappe.L'alta via dell'Adamello \u00e8 stata recentemente prolungata, sia all'estremo meridionale sia a quello settentrionale. A sud \u00e8 stato aggiunto all'itinerario il sentiero (precedentemente classificato con il segnavia numero 18) che collega il rifugio Tita Secchi con il rifugio Tassara in localit\u00e0 Bazena, lungo l'ex strada statale 345. A nord, invece, l'itinerario non ha pi\u00f9 il suo caposaldo al rifugio Garibaldi bens\u00ec scende ai laghi d'Avio e risale al Passo delle Gole Larghe (2800\u00a0m) per poi planare verso il Rifugio Sandro Occhi (ex Rifugio Aviolo). Da qui sale al Passo di Gallinera e discende la valle omonima per concludersi al parcheggio del Monte Colmo presso Edolo.\nIl \"sentiero delle chiesette alpine Antonioli\" \u00e8 un altro itinerario a lunga percorrenza, parte del quale si snoda in Adamello. Costituisce una variante del sentiero Italia ma, differenza dell'alta via, non \u00e8 identificato da un numero unico, e il suo tracciato \u00e8 sovrapposto a quello dei segnavie CAI. Collega il Rifugio De Marie al Volano al rifugio Nikolajewka, in alta Val Caffaro, e da qui prosegue in direzione del lago di Garda.\nNel settore trentino dell'Adamello si sviluppa un tronco considerevole del \"sentiero della Pace\", un trekking che ripercorre la linea del fronte della prima guerra mondiale.\nVa menzionato, infine, l\"'itinerario naturalistico \"Virgilio Marchetti\"\", un percorso circolare a tappe attraverso i ghiacciai, dedicato al glaciologo e guida alpina Virgilio Marchetti, scomparso nel 1993. L'itinerario, parte del quale \u00e8 riservata ad alpinisti in possesso di attrezzatura da ghiacciaio e di adeguata esperienza, parte dalla Val Genova, risale la Val Seniciaga sino al rifugio Car\u00e8 Alto \"D. Ongari\" (2459\u00a0m), attraversa la Vedretta di Lares e perviene alla Vedretta delle Lobbie valicando il Passo di Cavento (3191\u00a0m). Dal Passo della Val di Fumo (2939\u00a0m) attraverso il ghiacciaio giunge al rifugio Caduti dell'Adamello (3040\u00a0m) presso la Lobbia Alta, e da qui discende verso il ghiacciaio del Mandrone, attraversandolo in senso trasversale, per poi scendere lungo il suo bordo occidentale, terminando il tratto in quota presso il rifugio Citt\u00e0 di Trento (2449\u00a0m).\nRifugi e bivacchi.\nSul gruppo dell'Adamello sono attualmente in servizio numerosi rifugi gestiti dal Club Alpino Italiano, oltre ad alcune strutture private; tutti in pratica osservano un periodo di apertura limitato alla stagione estiva (giugno-settembre), tuttavia alcuni di essi possiedono, al loro interno oppure nelle immediate vicinanze, un locale attrezzato ma non custodito, per la stagione invernale. A questi si aggiungono alcuni bivacchi, che possono essere rifugi non gestiti, locali attrezzati o, in alcuni casi, semplici ripari in quota destinati al pernottamento d'emergenza.\nParchi e aree protette.\nIl gruppo montuoso dell'Adamello fa parte di un vasto sistema internazionale di aree protette, il pi\u00f9 grande delle Alpi e tra i pi\u00f9 estesi d'Europa, di circa 250.000 ettari complessivi, che comprende il Parco nazionale svizzero dell'Engadina, il Parco Nazionale dello Stelvio, e i due parchi regionali dell'Adamello (in Lombardia) e dell'Adamello-Brenta (in Trentino).\nParco naturale provinciale dell'Adamello-Brenta.\nIl Parco naturale provinciale dell'Adamello-Brenta, la cui estensione complessiva \u00e8 di 62.000 ettari (620\u00a0km\u00b2), rappresenta l'area protetta pi\u00f9 grande del Trentino. Comprende, oltre a parte del settore trentino dell'Adamello, anche il gruppo delle Dolomiti di Brenta ad est della Val Rendena. Fu istituito nel 1967 e pertanto \u00e8 tra i due parchi quello pi\u00f9 vecchio.\nParco regionale dell'Adamello.\nIl Parco Regionale dell'Adamello fu istituito nel 1983 e comprende pressoch\u00e9 tutta la parte lombarda del gruppo montuoso, comprese le vette principali e il ghiacciaio del Pian di Neve, per un'area di 51.000 ettari (510\u00a0km\u00b2).\nAll'interno del parco si trovano dodici riserve naturali create allo scopo di tutelare aree specifiche con caratteristiche ambientali, geologiche o storiche peculiari:"}
{"id": "410004", "revid": "38120", "url": "https://it.wikipedia.org/wiki?curid=410004", "title": "Paninicomics", "text": ""}
{"id": "410005", "revid": "174925", "url": "https://it.wikipedia.org/wiki?curid=410005", "title": "Tefnet", "text": ""}
{"id": "410006", "revid": "38120", "url": "https://it.wikipedia.org/wiki?curid=410006", "title": "Panini comics", "text": ""}
{"id": "410007", "revid": "1745361", "url": "https://it.wikipedia.org/wiki?curid=410007", "title": "Panini", "text": ""}
{"id": "410012", "revid": "4252", "url": "https://it.wikipedia.org/wiki?curid=410012", "title": "Davide di Menevia", "text": "\u00c8 il patrono del Galles. La sua data di nascita non \u00e8 certa, \nRhygyfarch, agiografo del tardo XI secolo e autore di una vita di Davide, scriveva che questi era il figlio del \"sanctus rex ceredigionis\", dove santo \u00e8 stato interpretato come un nome proprio e identificato con Sandde, re di Ceredigion. Per\u00f2 questa frase latina pu\u00f2 anche significare semplicemente: \"un re santo di Ceredigion'\". Al tempo in cui si presume Davide sia nato, il sovrano di Ceredigion dovrebbe essere stato Usai. Sandde, invece, sembra fosse il fratello, e quindi era probabilmente sovrano solo di una parte di Ceredigion. I due erano figli di Ceredig, fondatore di Ceredigion.\nBiografia.\nDavide sarebbe stato il frutto di una violenza subita da Non (o forse solo \"nun\" che in inglese significa suora), sorella di santa Wenna e figlia di Cynyr, signore di Caer Goch (nel Pembrokeshire), che secondo l'agiografo lo partor\u00ec su una scogliera, nel mezzo di una violenta tempesta.\nDivenne noto come insegnante e predicatore, fond\u00f2 monasteri in Gran Bretagna e Bretagna, in un periodo in cui il paganesimo era ancora molto diffuso, specialmente nelle regioni vicine che trecento anni pi\u00f9 tardi si unirono a formare l'Inghilterra. Fu nominato vescovo e presiedette in due sinodi; and\u00f2 in pellegrinaggio a Gerusalemme e a Roma.\nLa cattedrale di San Davide si trova sul territorio del monastero da lui fondato in una remota area del Pembrokeshire. La regola monastica di Davide prevedeva che i monaci dovessero loro stessi tirare l'aratro senza l'ausilio di alcun animale; dovessero bere solo acqua, mangiare soltanto pane con sale ed erbe e trascorrere le serate nella preghiera, nella lettura e nella scrittura. Non potessero inoltre avere alcuna propriet\u00e0. Il suo simbolo (che \u00e8 anche il simbolo del Galles) \u00e8 il porro.\nLa tradizione agiografica attribuisce a Davide vari miracoli tra i quali il pi\u00f9 noto sarebbe avvenuto quando egli stava predicando nel mezzo di una grande folla. Quando coloro che si trovavano molto lontani da lui si lamentarono, dicendo che non potevano vederlo e neppure sentirlo, la terra su cui lui si trovava si sarebbe sollevata, formando una piccola collina, in modo che tutti potessero vederlo bene. Sempre secondo le stesse fonti il presunto miracolo sarebbe avvenuto nell'odierno villaggio di \"Llanddewi Brefi\". Un'altra versione parla invece molto pi\u00f9 semplicemente di un movimento della folla verso la collina. \u00c8 significativo il fatto che, stando al racconto, Davide abbia denunciato il Pelagianesimo prima che la terra crescesse sotto di lui.\nIl documento che raccoglie la maggior parte dei racconti tradizionali su san Davide \u00e8 \"Buchedd Dewi\", agiografia scritta sul finire dell'XI secolo da Rhygyfarch. Uno degli obiettivi di questo autore era che il suo documento potesse stabilire una certa indipendenza per la chiesa gallese, che stava rischiando di perdere la propria indipendenza dopo l'invasione normanna dell'Inghilterra (1066).\nSecondo Guglielmo di Malmesbury, Davide visit\u00f2 Glastonbury con l'intenzione di consacrare l'abbazia e di donare un altare mobile, che comprendeva un grande zaffiro. Avrebbe per\u00f2 avuto una visione in cui Ges\u00f9 gli diceva che la chiesa era stata dedicata molto tempo prima da lui stesso a sua madre e che non era decoroso che venisse ri-consacrata da mani umane. Allora Davide avrebbe preferito commissionare un'estensione dell'abbazia, ad est della vecchia chiesa (le dimensioni di questa estensione sono state verificate archeologicamente nel 1921). Un manoscritto indica che uno zaffiro era tra gli oggetti che Enrico VIII d'Inghilterra confisc\u00f2 all'abbazia. Ci sono indicazioni inverificabili che lo zaffiro si troverebbe ora fra i gioielli della corona.\nDewi sarebbe vissuto pi\u00f9 di 100 anni e sarebbe morto un marted\u00ec, il 1\u00ba marzo o del 589 o, pi\u00f9 probabilmente, del 590. Secondo la tradizione, il monastero si sarebbe riempito di angeli, mentre Cristo avrebbe accolto la sua anima. Sempre secondo Rhigyfarch, la domenica precedente la morte, nel corso di un sermone avrebbe pronunciato le seguenti parole: \u00absiate allegri e mantenete la vostra fede e la vostra dottrina religiosa. Fate le piccole cose che avete visto fare e sentito dire da me. Camminer\u00f2 il percorso che i nostri padri hanno percorso prima di noi\u00bb. E la frase \"fate le piccole cose\" (\"Gwnewch y pethau bychain\") \u00e8 oggi molto famosa nel Galles.\nSarebbe stato sepolto in quella che poi sar\u00e0 chiamata Cattedrale di San Davide e la sua presunta tomba \u00e8 stata meta di pellegrinaggi lungo tutto il Medioevo. A san Davide inoltre \u00e8 anche dedicata la Cattedrale cattolica metropolitana di Cardiff.\nLa sua canonizzazione avvenne da parte di papa Callisto II nel 1120 ed \u00e8 festeggiato il 1\u00ba marzo."}
{"id": "410017", "revid": "86341", "url": "https://it.wikipedia.org/wiki?curid=410017", "title": "Zits", "text": " \nZits (in inglese \"brufoli\") \u00e8 una serie di fumetti a strisce giornaliere incentrata sul \"teenager\" Jeremy Duncan e i suoi rapporti con la famiglia e gli amici. La serie \u00e8 esordita nel luglio 1997 su oltre 200 testate, una delle maggiori diffusioni del tempo \u00c8 arrivata a essere pubblicata su oltre 1500 testate in tutto il mondo. La \"National Cartoonists Society\" ha premiato la striscia con il premio \"Best Comic Strip of the Year\" (Migliore striscia dell'anno) numerose volte, ed entrambi i suoi creatori hanno ricevuto il prestigioso Reuben Award come \"Outstanding Cartoonist of the Year\" (Miglior cartoonist dell'anno). Il protagonista \u00e8 stato testimonial nel 2013 di una campagna per una guida sicura.\nStoria editoriale.\n\"Zits\" venne ideata e realizzata da Jerry Scott e Jim Borgman (entrambi autori delle trame e dei disegni). Scott \u00e8 noto per aver scritto insieme a Rick Kirkman \"Baby Blues\" (una popolare e pluripremiata striscia a fumetti incentrata su una famiglia), mentre Borgman era esclusivamente un vignettista politico per il \"The Cincinnati Enquirer\" (vincendo anche un Pulitzer) prima che Scott gli chiedesse di aiutarlo a realizzare la striscia. Borgman ricorda che i due trovarono l'idea per la striscia mentre si trovavano bloccati in un aereo al ritorno da un ritrovo fumettistico. Da allora realizzano insieme, sia nei testi che nei disegni, le strip di \"Zits\", comunicandosi le idee telefonicamente e spedendosi i disegni via fax (Scott vive in California, Borgman in Ohio).\nI lettori familiari a Calvin &amp; Hobbes hanno notato delle somiglianze stilistiche tra Zits e la striscia di Bill Watterson. In effetti Watterson ha frequentato il Kenyon College per molti anni insieme a Jim Borgman (pi\u00f9 vecchio), sostituendolo nel ruolo di vignettista del giornale del college dopo la laurea. Sia Calvin &amp; Hobbes che Zits, ad esempio, per le tavole domenicali non usano la tradizionale suddivisione a vignette: Watterson fu il primo artista ad aver insistito su questo formato e Zits ha seguito questo stile, adottando layout dinamici e tavole ampie e dettagliate.\n\"Zits\" \u00e8 notevole anche per avere un cast di personaggi multi-culturale, includendo etnie afro-americane, asiatiche e latino-americane. La striscia descrive inoltre una relazione inter-razziale, una situazione rara in una striscia giornalistica popolare.\nPubblicazione.\nVolumi originali.\nOgni volume di \"Zits\" (sottotitolato come \"Zits Sketchbook\" e numerato sequenzialmente) contiene approssimativamente un anno di strisce. Ogni raccolta di \"Zits\" unisce il materiale di due \"Sketchbook\".\nPubblicazione italiana.\nIn Italia la serie \u00e8 apparsa per qualche anno sulla rivista \"linus\", mentre attualmente alcune sue vignette sono edite da \"Il Mese Enigmistico\" e da luglio 2021 anche da \"La Settimana Enigmistica\".\nNel giugno 2005 \u00e8 uscito il volume di 128 pagine \"Zits\" (ISBN 88-8343-339-4); la casa editrice era la Panini Comics, nella collana \"I classici dell'umorismo\" (n. 1)."}
{"id": "410025", "revid": "767487", "url": "https://it.wikipedia.org/wiki?curid=410025", "title": "Giovane e innocente", "text": "Giovane e innocente (\"Young and Innocent\") \u00e8 un film del 1937 diretto da Alfred Hitchcock.\nTrama.\nNotte tempestosa. Una casa sulla scogliera. Un uomo e una donna litigano. Scambio reciproco di accuse. La donna schiaffeggia l'uomo. I lampi del temporale rischiarano ad intermittenza i primi piani dei loro volti. L'uomo ha uno strano tic nervoso, un irregolare battito delle palpebre.\nMattino luminoso e sereno. Le onde del mare lambiscono la sabbia dell'insenatura sotto la scogliera, ma sulla battigia giace riverso un corpo di donna. Un giovane sceneggiatore, Robert Tisdall, camminando sul sentiero sovrastante la baia, dall'alto vede il corpo, si avvicina, e con stupore nei tratti della donna riconosce una attrice, Christine Clay, che aveva conosciuto tre anni prima in America e alla quale aveva venduto un soggetto cinematografico. Robert si allontana correndo per cercare aiuto, ma due ragazze, giunte anch'esse sulla spiaggia, vedendolo correre via, credono che sia l'assassino e che stia scappando e chiamano la polizia.\nDurante l'interrogatorio in commissariato, su Robert si addensano gli indizi di colpevolezza. C'\u00e8 la testimonianza contro di lui delle due ragazze; Christine \u00e8 stata strangolata con la cintura di un impermeabile e lui non pu\u00f2 mostrare il suo perch\u00e9 gli \u00e8 stato rubato in un locale chiamato \"Il cappello del prete\"; se ci\u00f2 non bastasse si scopre che Christine gli ha lasciato 1200 sterline: come spiegarlo?\nOrmai in trappola, Robert non si rassegna e tenta la fuga. Ruba gli occhiali all'avvocato d'ufficio e cos\u00ec camuffato si mescola alla folla che in tribunale assiste ad un'udienza di separazione e fugge.\nSi nasconde poi nell'auto della giovane figlia del capo della Polizia, Erika Burgoyne. Quando la ragazza resta senza benzina e c'\u00e8 da spingere la macchina al vicino distributore, si fa riconoscere. Lei, che l'aveva incontrato in commissariato poco prima (ha soccorso in quell'occasione il giovane Tisdall, svenuto nel corso dell'interrogatorio), \u00e8 combattuta fra il dovere di liberarsi di lui e di denunciarlo e una istintiva simpatia che le ispira. Robert si dichiara innocente e le confida il piano che ha in mente per scagionarsi dall'accusa del delitto: raggiungere il locale \"Il cappello del prete\" e tentare di trovare il ladro dell'impermeabile. \u00c8 ancora giorno e non \u00e8 prudente viaggiare. Robert attender\u00e0 l'imbrunire nascosto in un mulino abbandonato. Erika ritorna a casa con la propria auto. Da una finestra del mulino, lui la vede incrociare i poliziotti che si fermano e scambiano alcune battute e poi proseguono per la strada maestra: sorride sollevato, lei non lo ha tradito.\n\u00c8 l'ora del pranzo. A tavola il padre e i fratelli di Erika discutono della fuga dell'omicida e si dicono certi della sua imminente cattura, perch\u00e9 senza soldi e senza cibo un uomo non dura a lungo nella latitanza. Erika si preoccupa per la sorte di Robert. Ritorna al mulino e gli porta soldi e cibo. Sopraggiungono anche i due poliziotti inseguitori che hanno osservato che un pezzo di carta, quello in cui era avvolto il pane portato da Erika, \u00e8 stato lanciato dalla finestra del mulino.\nI giovani scappano. Riescono ad arrivare al bar per camionisti \"Il cappello del prete\". Erika entra nel locale a chiedere dell'impermeabile smarrito e pur provocando una rissa, ottiene delle preziose notizie: il vecchio barbone Will, ex restauratore, \u00e8 stato visto in giro con un impermeabile nuovo. Ora \u00e8 lui che bisogna trovare.\nErika decide di accompagnare Robert con la sua auto ma deve trovare una giustificazione per la propria assenza da casa: dir\u00e0 al padre di essere andata a trovare una zia che abita da quelle parti. La sosta a casa della zia \u00e8 una sequenza spassosa e piena di suspense: i due giovani hanno fretta ma il breve saluto con cui Erika sperava di cavarsela si trasforma in una sosta interminabile e imbarazzante. Si sta festeggiando il compleanno della cuginetta Felicity ed Erika \u00e8 coinvolta nei giochi, deve distribuire i gelati, \u00e8 tormentata dalle domande della zia, curiosa e insospettita, sul giovanotto che l'accompagna. Grazie al gioco della mosca cieca durante il quale provvidenzialmente la zia \u00e8 bendata, i due fuggono ma il padre di Erika \u00e8 raggiunto da una telefonata allarmata della sorella.\nUna pattuglia \u00e8 allertata e mandata a cercare i due giovani i quali tentano di raggiungere il dormitorio dove Old Will \u00e8 solito trascorrere la notte. Erika attende in auto e Robert con un po' d'astuzia riesce ad individuare Will, il quale prima nega di possedere l'impermeabile ma, quando Robert glielo scopre sotto il cappotto, racconta che gli \u00e8 stato dato da un tipo con uno strano tic agli occhi. Si unisce ai due giovani nelle ricerche. Con la polizia alle calcagna, si rifugiano nella miniera abbandonata e l\u00ec Erika rischia di essere inghiottita da una frana; precipita l'auto ma le mani di Robert la trattengono miracolosamente, salvandola.\nErika per\u00f2 nel recuperare il suo inseparabile cagnolino \u00e8 bloccata dai poliziotti e riportata a casa. Non ottenendo la sua collaborazione per la cattura di Robert, il padre le annuncia che \u00e8 costretto a dimettersi dal suo incarico. Erika \u00e8 disperata, divisa fra l'amore filiale e il desiderio di proteggere Robert. Lui la raggiunge di nascosto e le annuncia di aver deciso di costituirsi. Tuttavia parlando dell'impermeabile emerge un dettaglio: nella tasca \u00e8 stata trovata una scatola di fiammiferi del Grand Hotel. Probabilmente l'omicida alloggia ancora l\u00e0.\nRobert, Erika e Will, rivestito elegantemente di un completo nuovo, si recano al Grand Hotel. \u00c8 in corso una festa danzante. Fra i musicisti, il batterista nero sbatte le palpebre. Arrivano i poliziotti per Erika e Robert. Il batterista, che in realt\u00e0 \u00e8 l'assassino, perseguitato dal senso di colpa, crede siano venuti per lui. Sbaglia il ritmo, si sente male. Erika lo soccorre, nota il tic, chiama Will che riconosce in lui l'uomo dell'impermeabile. La pelle \u00e8 semplicemente dipinta e la tinta si sta sciogliendo. Robert \u00e8 finalmente scagionato e il capo della polizia pu\u00f2 accontentare Erika ed invitarlo a cena.\nProduzione.\nHitchcock aveva letto un romanzo poliziesco \"\u00c8 caduta una stella\" (\"A Shilling for Candles: The Story of a Crime\") di Josephine Tey, pubblicato nel 1936, che non gli era piaciuto ma che gli forn\u00ec l'idea per il film. Con Charles Bennet rielabor\u00f2 il soggetto trasformandolo completamente.\nNella primavera del 1937 la sceneggiatura era pronta con i dialoghi di Charles Bennet, Edwin Grenwood, Antony Armstrong e Gerald Savory.\nRiprese.\nIl film venne prodotto dalla Gaumont British Picture Corporation. Dalla fine di marzo si inizi\u00f2 a girare in studi nuovi, quelli di Pinewood, pi\u00f9 grandi e moderni di quelli usati fino ad allora a Lime Grove: ci\u00f2 consent\u00ec ad Hitchcock di effettuare riprese spettacolari prima impossibili (come ad esempio quella nella miniera e quella nella sala da ballo).\n\"Memorabile\" il lungo carrello dall'alto, girato da una gru, sul salone d'albergo in cui ha luogo l'epilogo del film, e che, come racconta lo stesso regista nel celebre libro-intervista di Fran\u00e7ois Truffaut richiese, da solo, due giorni di lavorazione.\nIn questa scena, mentre il protagonista e i suoi amici sono alla disperata ricerca dell'uomo con un tic agli occhi, da cui Will ha ricevuto l'impermeabile, la macchina da presa, dopo aver sorvolato il mare di gente che sta ballando e festeggiando nel salone, va a posarsi, prima sul volto, colorato di nero, poi, in dettaglio, sugli occhi del batterista, rivelandone il vizio. Nel libro citato, Hitchcock racconta di aver utilizzato questa scena per illustrare il meccanismo fondamentale della suspense: lo spettatore viene messo a conoscenza di qualcosa che al protagonista, in cui egli si immedesima, \u00e8 ignoto.\nCast.\nNova Pilbeam, che aveva interpretato la figlia-ragazzina in \"L'uomo che sapeva troppo\" (1934), qui interpreta Erika; Derrick De Marney \u00e8 nel ruolo di Robert Tisdall; Percy Marmont, che in \"Ricco e strano\" aveva interpretato il personaggio di Gordon e ne \"L'agente segreto\" (1936) il personaggio di Caypor, interpreta il colonnello Burgoyne; John Longden, gi\u00e0 nei film \"Ricatto\" (1929), \"Parla Elstree\" (1930), \"Giunone e il pavone\" (1930) e \"Fiamma d'amore\" (1931) e pi\u00f9 tardi in \"La taverna della Giamaica\" (1939) qui \u00e8 nel ruolo dell'ispettore Kent; Mary Clare, che sar\u00e0 la baronessa Isabel Nisatone ne \"La signora scompare\" (1938), interpreta la zia di Erica; George Curzon, gi\u00e0 Gibson nel film \"L'uomo che sapeva troppo\" (1934) e successivamente in \"La taverna della Giamaica\" un amico di sir Humphrey, interpreta l'assassino Guy; Basil Radford, che sar\u00e0 Charters ne \"La signora scompare\" e un amico di sir Humphrey in \"La taverna della Giamaica\", \u00e8 lo zio di Erica; Edward Rigby \u00e8 nella parte del simpatico barbone Old Will.\nCameo.\nIl regista si riserva l'usuale cameo nei panni di un tipo con una minuscola macchina fotografica, tra la folla ammucchiata all'uscita del tribunale, mentre si stanno organizzando le ricerche del protagonista, appena fuggito.\nDistribuzione.\nIl film fu presentato in prima a Londra nel novembre del 1937 e, nel febbraio del 1938, usc\u00ec in prima a New York.\nDoppiaggio italiano.\nNon distribuito a suo tempo nei cinema italiani al pari di molte opere inglesi di Hitchcock, il film fu doppiato per la prima volta negli anni sessanta/settanta per la messa in onda televisiva. Come riportavano i titoli di coda Rai originali, i dialoghi italiani sono di Giorgio Piazza (che nello stesso periodo adatt\u00f2 anche \"Sabotaggio\") e la direzione del doppiaggio \u00e8 di Massimo Turci.\nAccoglienza.\n\"\"Young and Innocent\" \u00e8 forse il capolavoro di questa fase dell'opera del regista: vibra di trovate, di ironia, di colpi di scena; non \u00e8 mai gratuito (come \u00e8 stato pi\u00f9 volte dimostrato per il travelling che lo ha reso famoso) e soprattutto non \u00e8 mai seriale nel girotondo esaltante che fa vivere l'azione da un impermeabile allo stesso impermeabile.\"\nTematiche.\nQuello dell'innocente ingiustamente accusato \u00e8 un tema ricorrente nella filmografia di Alfred Hitchcock, soprattutto nel periodo inglese dell'autore. Si ritrova in \"Il club dei trentanove\" (1935) e ancor prima in \"Omicidio!\" (1930), ma ritorner\u00e0 anche in \"Sabotatori\" (1942), \"Il ladro\" (1956) e \"Intrigo internazionale\" (1959)."}
{"id": "410031", "revid": "767487", "url": "https://it.wikipedia.org/wiki?curid=410031", "title": "Il prigioniero di Amsterdam", "text": "Il prigioniero di Amsterdam (\"Foreign Correspondent\"), conosciuto anche con il titolo italiano Corrispondente 17, \u00e8 un film del 1940 diretto da Alfred Hitchcock.\nTrama.\nEstate 1939. Nel grattacielo sede del giornale \"New York Morning Globe\", il direttore \u00e8 insoddisfatto dei servizi dall'Europa, ormai sull'orlo della guerra, e invia a Londra un nuovo corrispondente, Johnny Jones, che per questo lavoro deve assumere la falsa identit\u00e0 di Huntley Haverstock.\nA Londra Jones \u00e8 invitato a una colazione organizzata dal Partito Pacifista Universale in onore di Van Meer, un anziano diplomatico olandese impegnato in una difficile trattativa volta a scongiurare la guerra. Il giornalista lo incrocia per caso mentre sta uscendo dall'albergo e tenta di intervistarlo, ma ottiene risposte evasive. Al ricevimento il vecchio scompare scusandosi con un telegramma. Jones incontra Stephen Fisher, il presidente del partito, che gli era gi\u00e0 stato presentato a New York, e sua figlia Carol, di cui ben presto si innamora.\nInformato che Van Meer presieder\u00e0 una conferenza per la pace ad Amsterdam, decide di tentare di intervistarlo in quella citt\u00e0. Piove a dirotto: mescolati alla folla che attende l'arrivo del diplomatico ritrova i Fisher padre e figlia. Quando finalmente Van Meer giunge, audacemente Jones lo blocca sulla scalinata d'ingresso, cercando di farsi riconoscere, ma all'improvviso, un fotografo spara e il diplomatico muore sotto i suoi occhi. Jones rincorre il sicario fra un mare di ombrelli e nell'inseguimento \u00e8 caricato sull'auto su cui viaggiano Carol e il giornalista Scott Ffolliot.\nSono condotti in aperta campagna, in mezzo ai mulini a vento, e perdono le tracce dell'auto con a bordo l'assassino. Jones, mentre insegue inutilmente il suo cappello portato lontano dal vento, nota qualcosa di davvero strano: la pala di un mulino ruota contro vento mentre il cielo \u00e8 solcato da un aereo. Intuisce che \u00e8 un modo singolare di trasmettere un messaggio.\nConvince Carol e Scott a contattare la polizia mentre lui entra nel mulino. Parcheggiata all'interno c'\u00e8 l'auto inseguita e un improbabile prigioniero: lo stesso Van Meer, rapito e non ucciso, sostituito nell'attentato da un sosia. I criminali stanno portandolo via per costringerlo a rivelare la clausola segreta 27 del trattato di pace. La polizia arriva quando ormai nel mulino non c'\u00e8 pi\u00f9 nessuno, tranne Jones al cui racconto inverosimile stentano a credere.\nTornato in albergo Jones \u00e8 vittima di un tentato rapimento da parte di due finti poliziotti dai quali sfugge uscendo dalla finestra e trovando scampo nella stanza di Carol. Con lei ritorna avventurosamente per mare a Londra.\nA casa di Fisher Jones incontra un certo mr. Krug che riconosce come uno degli uomini che tenevano imprigionato Van Meer nel mulino. Vorrebbe informare la polizia ma Fisher lo convince ad aspettare e ad accettare una guardia del corpo, di nome Rowley, col pretesto di proteggerlo. Il vero intento delle spie \u00e8 quello di eliminarlo e infatti Rowley tenta prima di buttarlo sotto un camion e poi di farlo precipitare dal campanile della cattedrale di Westminster. Il piano fallisce in modo spettacolare e Jones scopre il reale ruolo di Fisher.\nScott Ffolliot propone un finto rapimento di Carol per ottenere una confessione da Fisher. Il compito di allontanarla da Londra \u00e8 affidato a un poco convinto Jones che tuttavia non deve forzare in alcun modo la ragazza perch\u00e9 \u00e8 lei stessa a prendere l'iniziativa di allontanare lui da Londra per sottrarlo alle spie.\nEquivoco per equivoco, il piano tuttavia non riesce, ma Ffolliot pedina Fisher e trova il nascondiglio dove Van Meer \u00e8 torturato. Jones e Stebbins fanno irruzione nel covo e Van Meer \u00e8 liberato.\nFisher riesce a fuggire e con Carol \u00e8 in volo per gli Stati Uniti. Un radiogramma lo avverte che all'aeroporto lo arresteranno e allora confessa alla figlia la sua verit\u00e0. Anche Jones e Ffolliot sono sull'aereo ma all'improvviso il velivolo \u00e8 colpito da un cacciatorpediniere tedesco e precipita nell'oceano.\nDal naufragio si salvano i giovani, recuperati dalla nave statunitense \"Mohican\", mentre Fisher si riscatta sacrificandosi e lasciandosi annegare. Finale con scoop per il \"Globe\" e primo servizio di Jones da Londra sotto le bombe.\nProduzione.\nSoggetto.\nIl soggetto fu proposto ad Hitchcock da Walter Wanger, un produttore indipendente della United Artists a cui il regista era stato ceduto per un certo periodo da Selznick.\nEgli aveva acquistato i diritti di un libro autobiografico del 1935 \"Personal History\" di Vincent Sheehan, non a caso un famoso giornalista corrispondente estero.\nMa Hitchcock dichiar\u00f2 che del libro nel film non resta quasi nulla, la storia l'hanno confezionata lui e Charles Bennett.\nSceneggiatura.\nCharles Bennett e Joan Harrison lavorarono alla sceneggiatura nel febbraio 1940 mentre James Hilton e Robert Benchley rifinirono i dialoghi. Il finale fu scritto da Ben Hecht.\nScenografia.\nLa scenografia fu affidata a Rudolph Mat\u00e9 e a William Cameron Menzies, gi\u00e0 vincitore di un premio Oscar per \"Via col vento\".\nCosti.\nIl costo della produzione fu molto elevato: il film venne a costare un milione e mezzo di dollari.\n\"Set\".\nI \"set\" fatti costruire a Hollywood furono molti e complessi: la piazza di Amsterdam, alla quale lavorarono per un mese tre squadre che si alternavano nelle ventiquattrore, l'interno di un mulino su tre livelli, i set della campagna olandese, diverse parti di Londra e un grande aeroplano che si schianta in mare. Erano stati assunti 558 dipendenti: carpentieri, elettricisti, idraulici, attrezzisti, ingegneri e altri tecnici.\nInoltre una seconda troupe che faceva riprese a Londra e ad Amsterdam dovette ripeterle due volte perch\u00e9 la nave su cui viaggiava l'operatore fu colpita da un bombardamento e il materiale e l'attrezzatura andarono perduti.\nRiprese.\nLe riprese durarono dal marzo al maggio 1940\nTecnica cinematografica.\nIn questo film ci sono molte idee :\nDistribuzione.\nPrima.\nLa prima si ebbe il 16 agosto 1940.\nSul mercato italiano sono uscite due edizioni Home-Video del film. La prima in Dvd e Blu-Ray, nel formato originale 1.33:1, distribuita da Sinister Film. Attualmente \u00e8 disponibile anche un dvd prodotto da DNA Srl, in doppio formato video: originale 1.33:1 ed anamorfico 1.78:1, dal titolo \"CORRISPONDENTE 17\". Il film \u00e8 sia in Italiano (nella versione cinematografica italiana gi\u00e0 breve e nella versione integrale, con le scene inedite sottotitolate in italiano) che in Inglese (con sottotitoli in Italiano Forced per tutta la durata del film). Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme. Il dvd contiene, come extra, la featurette \"Tutte le apparizioni di Hitchcock nei suoi film\" (con presentazione di Riccardo Cusin) e il Trailer cinematografico originale.\nAccoglienza.\nL'opera negli USA ebbe grande successo di pubblico e di critica. I giornalisti statunitensi apprezzarono la riuscita fusione tra film di intrattenimento e pellicola di propaganda antitedesca.\nCritica.\nFilm d'impegno politico antinazista si sviluppa tuttavia in una dimensione avventurosa e rocambolesca.\nHitchcock affronta un tema fantastico e non si preoccupa della verosimiglianza. C'\u00e8 la stessa situazione presente ne \"La signora scompare\" ma al maschile: al posto di Miss Froy, la bonaria governante-agente segreto, c'\u00e8 Van Meer, il vecchio diplomatico olandese che detiene nella sua memoria la clausola 27 (e qui c'\u00e8 il ricordo di Mister Memory de \"Il club dei trentanove\").\nIl MacGuffin \u00e8 la famosa clausola segreta.\nFisher, il filantropo impostore che incarna il cattivo, fa da tramite fra il professor Jordan de \"Il club dei trentanove\" e lo zio Charlie de \"L'ombra del dubbio\".\nIroniche allusioni biografiche si intravedono nella proposta di matrimonio di Jones a Carol, a bordo di una nave, durante una tempesta nel mare del Nord: Hitchcock si era dichiarato in una situazione molto simile alla sua futura moglie Alma 15 anni prima.\nRiconoscimenti.\nIl film ottenne sei candidature ai Premi Oscar 1941: miglior film, miglior attore non protagonista (Albert Bassermann), migliore sceneggiatura originale, migliore fotografia in bianco e nero, migliore scenografia in bianco e nero e migliori effetti speciali.\nNel 1940 il National Board of Review of Motion Pictures l'ha inserito nella lista dei migliori dieci film dell'anno."}
{"id": "410034", "revid": "466539", "url": "https://it.wikipedia.org/wiki?curid=410034", "title": "Isabel Mart\u00ednez de Per\u00f3n", "text": "Fu la prima donna presidente dell'Argentina e anche l'ultima presidente del Paese prima del colpo di Stato del 1976, a seguito del quale fu deposta da una giunta militare che instaur\u00f2 una dittatura destinata a durare fino al 1983. Durante la dittatura in Argentina rimase in esilio in Spagna, dove vive tuttora; il governo spagnolo, dopo il ritorno alla democrazia, ha respinto una richiesta di estradizione del governo argentino, motivata dall'accusa di crimini commessi quando era in carica.\nBiografia.\nIsabel Mart\u00ednez de Per\u00f3n, nata a La Rioja e conosciuta anche come Isabelita, \u00e8 stata in giovent\u00f9 cantante e ballerina in diversi night club. Nel 1955 incontr\u00f2 il presidente argentino in esilio, Juan Domingo Per\u00f3n, a Panama; pochi anni dopo, nel 1960, i due si sposarono a Madrid. Si presentarono insieme alle elezioni del 1973, dove ottennero oltre il 60% dei consensi. Alla morte del marito, in quanto vicepresidente, subentr\u00f2 come presidente per completare il mandato.\nPresidenza.\nFin dai primi momenti del suo nuovo mandato, Isabel tent\u00f2 di fronteggiare una situazione per la quale non era preparata, subendo l'influenza del suo ministro del Benessere sociale e suo segretario personale, Jos\u00e9 L\u00f3pez Rega, il quale utilizz\u00f2 fondi pubblici per il finanziamento di un gruppo armato, conosciuto col nome di \"Alianza Anticomunista Argentina\".\nTale formazione paramilitare, sotto la sua direzione, avvi\u00f2 una repressione della sinistra argentina, che si tradusse in attentati, sequestri di persona, torture e assassini. L'atteggiamento del governo si fece anche pi\u00f9 duro e repressivo, intervenendo nelle province \u00abdissidenti\u00bb, le universit\u00e0, contro i sindacati e i canali televisivi, instaurando una censura sempre pi\u00f9 forte contro la stampa.\nAnche l'economia argentina fu colpita: un'inflazione galoppante, una paralisi degli investimenti, la sospensione delle esportazioni di carne verso l'Europa e l'avvio di un importante aumento del debito pubblico. Fu tentata una soluzione di tipo monetaristico dal ministro Alfredo G\u00f3mez Morales, ma senza alcun successo, provocando anzi un processo di stagflazione.\nIl colpo di Stato.\nVista la situazione disastrosa del paese, i militari tentarono di convincerla a dimettersi, ma - dopo il suo rifiuto - venne deposta il 24 marzo 1976 da una giunta militare guidata dal generale golpista Jorge Rafael Videla. La Per\u00f3n rimase in stato di arresto da parte dei golpisti per 5 anni, in condizioni inizialmente tanto dure che il Nunzio apostolico dovette intervenire su sua richiesta presso il governo militare. Liberata nel 1981, si avvi\u00f2 per l'esilio in Spagna, dove risiede tuttora.\nIl coinvolgimento nella repressione dell'ERP.\nDurante l'esilio la polizia spagnola l'ha arrestata il 12 gennaio 2007 nel suo domicilio di Villanueva de la Ca\u00f1ada, in seguito ad un mandato d'arresto emesso l'11 gennaio 2007 dal giudice federale argentino di San Rafael de Mendoza, H\u00e9ctor Acosta, che chiese all'Interpol il suo arresto internazionale nel quadro dell'inchiesta sulla scomparsa dell'oppositore politico argentino, Hector Fagetti, nel corso della sua presidenza. Il rapporto \"Nunca M\u00e1s\" (Mai Pi\u00f9), redatto nel 1983, stima che vi furono 600 scomparse e 500 esecuzioni di oppositori fra il 1973 e il 1976.\nLa Per\u00f3n firm\u00f2 il decreto 261/75, detto dell'\"annientamento dell'azione di sovversione\", che mirava a colpire le attivit\u00e0 del gruppo guerrigliero marxista dell'ERP (Ej\u00e9rcito Revolucionario del Pueblo) nella provincia di Tucum\u00e1n (che dette l'avvio alla cosiddetta \"guerra sucia\", cio\u00e8 \"guerra sporca\") e autorizzava le forze armate a impiegare \"tutti i mezzi disponibili\" per eliminare questo pericolo.\nLa giustizia spagnola ha respinto, il 28 aprile 2008, la richiesta di estradizione avanzata dall'Argentina."}
{"id": "410035", "revid": "834", "url": "https://it.wikipedia.org/wiki?curid=410035", "title": "Nucleo Armato Proletario", "text": ""}
{"id": "410036", "revid": "2008079", "url": "https://it.wikipedia.org/wiki?curid=410036", "title": "Verginit\u00e0", "text": "La verginit\u00e0 \u00e8 la condizione di una persona che non ha mai avuto rapporti sessuali. \nIn un senso pi\u00f9 ampio del termine la verginit\u00e0 pu\u00f2 anche indicare uno stato di purezza considerato come un valore positivo spirituale, religioso e morale nelle culture dove i rapporti sessuali pre-matrimoniali non sono incoraggiati o addirittura vengono osteggiati per motivi religiosi, etici o sociali.\nCultura.\nIn molte culture la verginit\u00e0 femminile \u00e8 strettamente legata all'onore personale o familiare. La perdita della verginit\u00e0 prima del matrimonio pu\u00f2 essere motivo anche grave di disonore.\nIn molte culture occidentali nelle cerimonie matrimoniali la verginit\u00e0 \u00e8 tradizionalmente simboleggiata dal velo e dall'abito bianco, ma spesso la donna indossa l'abito bianco anche se non \u00e8 pi\u00f9 vergine. Va inoltre considerato che in alcune culture occidentali la verginit\u00e0 non \u00e8 pi\u00f9 considerata una virt\u00f9, e anzi in certi casi pu\u00f2 essere vista come qualit\u00e0 negativa, in quanto suggerisce che la persona non sia attraente o matura o sia eccessivamente legata alle tradizioni.\nIl filosofo Bertrand Russell, nel suo libro \"Perch\u00e9 non sono cristiano\", sostiene che evitare esperienze sessuali prima del matrimonio \u00e8 ingenuo e sciocco, e che alla lunga porterebbe a pi\u00f9 infelicit\u00e0 della pratica sessuale. Questo sulla base del fatto che se si \u00e8 all'oscuro del desiderio sessuale e della sua naturale conclusione, non si \u00e8 in grado di distinguere tra una profonda infatuazione e un vero sentimento, e perci\u00f2 si \u00e8 condotti a scegliere male il proprio partner, mentre tale errore sarebbe evitabile se si conoscesse la differenza.\nAl contrario il filosofo Philipp Mainl\u00e4nder, nel suo lavoro centrale, \"\"Die Philosophie der Erl\u00f6sung\" \" secondo Theodor Lessing \"forse il pi\u00f9 radicale sistema pessimistico noto in tutta la letteratura filosofica mondiale\", intende la verginit\u00e0 come strumento d'elezione dell'elusione procreativa, come un assecondamento di quello che egli identifica come il processo dissolutivo universale.\nMolti storici e antropologi fanno notare come in realt\u00e0 anche nelle culture che attribuiscono grande valore alla verginit\u00e0, come accadeva nelle culture occidentali prima della rivoluzione sessuale, si riscontra comunque una notevole attivit\u00e0 sessuale pre-matrimoniale, nelle tipologie che non implicano penetrazione vaginale: si parla dunque di una \"verginit\u00e0 tecnica\". Pur non essendovi lacerazione dell'imene, ad esempio, si \u00e8 fatto ricorso a rapporti sessuali di altro tipo: orale, anale, masturbazione, o simulazione del coito tra le gambe. Per quanto riguarda quest'ultimo tipo di rapporto, nell'odierna giovent\u00f9 iraniana la pratica pi\u00f9 diffusa \u00e8 il \"lapai\", che consiste appunto nello stringere il pene dell'uomo tra le gambe della donna in modo da simulare il coito. \"Lapai\", in farsi, significa letteralmente \u00ab\"in mezzo alle gambe\"\u00bb.\nPerdita di verginit\u00e0 come rito di passaggio.\nL'atto di \"perdere la verginit\u00e0\", ovvero la prima esperienza sessuale completa, \u00e8 considerato in molte culture come un evento importante, affine a un vero e proprio rito di passaggio.\nReligione.\nCristianesimo.\nIn molte confessioni cristiane vige la dottrina della verginit\u00e0 di Maria, madre di Ges\u00f9 Cristo: Maria, secondo la narrazione evangelica, ha generato il figlio di Dio attraverso il concepimento verginale avvenuto per volont\u00e0 divina: Maria \u00e8 quindi vergine all'atto del concepimento. Secondo il dogma della Verginit\u00e0 perpetua di Maria, la madre di Cristo \u00e8 vergine \"ante partum, in partu e post partum\", ovvero prima, durante e dopo il parto.\nPer il cristianesimo il rapporto carnale al di fuori del matrimonio \u00e8 considerato peccato, mentre nel Nuovo Testamento si trovano riferimenti al celibato: (Matteo ). \u00c8 da notare che il cristianesimo non distingue tra verginit\u00e0 maschile e verginit\u00e0 femminile, ma attribuisce identico valore alla verginit\u00e0 in entrambi i sessi.\nNella teologia cattolica la verginit\u00e0 \u00e8 considerata una virt\u00f9, che consiste nella rinuncia a ogni unione carnale, affinch\u00e9 la vita sia consacrata solo a Dio. In questa accezione lo stato verginale \u00e8 quindi uno stato perfetto della castit\u00e0.\nNumerosi Padri della Chiesa si occuparono di questo tema, come Metodio d\u2019Olimpo, Atanasio ad Alessandria, Basilio a Cesarea di Cappadocia, Gregorio di Nissa, Giovanni Crisostomo, Ambrogio e Agostino.\nIslam.\nL'Islam prevede regole estremamente severe, secondo cui l'attivit\u00e0 sessuale deve restare confinata all'interno del matrimonio. Sebbene la verginit\u00e0 della sposa sia sempre stata molto importante nelle societ\u00e0 islamiche, la pratica comune dei divorzi e nuovi matrimoni, anche in societ\u00e0 molto tradizionali, implica che una donna possa sposarsi anche avendo avuto precedenti esperienze sessuali, purch\u00e9 sempre nell'ambito di un precedente matrimonio. Khad\u00ecja bint Khuw\u00e0ylid era una vedova quarantenne e non pi\u00f9 vergine quando spos\u00f2 il profeta Maometto: ci\u00f2 non fu di ostacolo al loro matrimonio.\nEbraismo.\nUno degli aspetti pi\u00f9 importanti della tradizione ebraica \u00e8 la grande importanza attribuita alla verginit\u00e0, che appare evidente gi\u00e0 nella Genesi, nella figura di Rebecca:\nIl tema \u00e8 ricorrente nella Bibbia, soprattutto nelle regole riguardanti tradimenti, matrimoni e divorzi.\nL'ebraismo \u00e8 molto tollerante riguardo alle unioni carnali. Il sesso non \u00e8 indesiderabile e, all'interno del matrimonio, \u00e8 considerato una mitzvah, ovvero un precetto. Le correnti pi\u00f9 liberali sono relativamente aperte anche nei confronti del sesso pre-matrimoniale: sebbene non sia incoraggiato, non \u00e8 nemmeno proibito e si applicano anche ad esso tutte le regole generali sulla sessualit\u00e0.\nAlmah.\nAlmah (\u05e2\u05dc\u05de\u05d4) o, al plurale, alamot (\u05e2\u05dc\u05de\u05d5\u05ea), \u00e8 un appellativo ebraico dato a una ragazza che ha raggiunto la pubert\u00e0, ma che \u00e8 ancora sotto la protezione della famiglia. \u00c8 una giovane donna in et\u00e0 da marito ma non ancora sposata. Nella Bibbia, \"almah,\" \u00e8 tipicamente tradotto con, \"\"vergine\", \"fanciulla\", \"giovane donna\", \"damigella\" o \"ragazza\". Per ragioni teologiche il significato e la definizione di questa parola, possono essere controverse, in particolar modo quando vengono applicate a Isaia 7:14. \nLa versione maschile di \"almah\" \u00e8 \"elem\" (\"\u05e2\u05dc\u05dd\") che significa \"\"giovane\" o \"giovane uomo nell'et\u00e0 della pubert\u00e0\". La femminilizzazione di questo termine risulter\u00e0 \"giovane donna\" o \"giovane donna nell'et\u00e0 della pubert\u00e0\". Gesenius definisce la parola come \"una donna in et\u00e0 da marito\"\". Usato in questo senso, la parola \"almah\" significa ancora oggi, nell'ebraico moderno, \"\"damigella\" o \"signorina\"\".\nMitologia.\nLa verginit\u00e0 \u00e8 spesso stata considerata una virt\u00f9 indicante purezza e capacit\u00e0 di fronteggiare le tentazioni, e come tale \u00e8 un attributo importante di molte figure divine, esclusivamente femminili. Ad esempio, nella mitologia greca \u00e8 attributo di Atena, Artemide, ed Estia. \nLe vestali nella Roma antica erano condannate a morte in caso di rapporti sessuali.\nLa costellazione della Vergine rappresenta poi in molte culture una vergine sacra, la cui identit\u00e0 e storia per\u00f2 \u00e8 abbastanza variabile.\nFisiologia.\nNell'uomo, la verginit\u00e0 non \u00e8 fisiologicamente determinabile. In una bassa percentuale delle donne vergini, l'ingresso della vagina \u00e8 parzialmente o completamente (1 caso per ogni 1000 donne) occluso da una sottile membrana chiamata imene. Si stima che nel 48% dei casi l'imene venga significativamente e visibilmente alterato durante la prima unione sessuale completa. La lacerazione dell'imene, o \"deflorazione\", che nella cultura popolare rappresenterebbe la fine del periodo di verginit\u00e0, \u00e8 un fenomeno raramente osservabile.\nLa lacerazione o l'assenza dell'imene \u00e8 spesso determinata anche da fattori non legati al compimento di una unione sessuale: spesso infatti l'imene pu\u00f2 essere assente fin dalla nascita o pu\u00f2 lacerarsi anche in giovane et\u00e0 a causa di esercizio fisico o per via dell'uso di assorbenti interni.\nSono molti i ginecologi e i medici che oggi mettono in dubbio l'esistenza della verginit\u00e0 come concetto fisiologico, dal momento che nessun trattato di medicina e anatomia ne ha mai fatto menzione.\nDiritto.\nNel corso della storia molti stati hanno spesso protetto legalmente la verginit\u00e0. "}
{"id": "410040", "revid": "4597", "url": "https://it.wikipedia.org/wiki?curid=410040", "title": "Nino andreatta", "text": ""}
{"id": "410045", "revid": "298055", "url": "https://it.wikipedia.org/wiki?curid=410045", "title": "Sandy Cohen", "text": ""}
{"id": "410046", "revid": "2056951", "url": "https://it.wikipedia.org/wiki?curid=410046", "title": "Ballando con le stelle", "text": "Ballando con le stelle \u00e8 un programma televisivo italiano in onda dal 2005 su Rai 1 in prima serata, condotto da Milly Carlucci con la partecipazione di Paolo Belli. Il programma, adattamento italiano del talent show britannico \"Strictly Come Dancing\", \u00e8 il pi\u00f9 longevo variet\u00e0 della Rai attualmente in onda\nIl programma.\nIl programma \u00e8 un talent show con protagonisti un gruppo di VIP provenienti dal mondo dello spettacolo e dello sport che, in coppia con ballerini professionisti, devono imparare a ballare, esibendosi nel corso delle puntate in balli da sala di diversi tipi. Una giuria di cinque esperti ha il compito di giudicare le prove di ballo sostenute dalle coppie concorrenti, sia sotto l'aspetto prettamente tecnico sia sotto quello artistico, comprendendo costumi, presenza scenica e mimica facciale dei ballerini. Oltre alle esibizioni in coppia, in diverse puntate sono presenti prove speciali riguardanti tipi di ballo particolare, talvolta eseguite singolarmente dai VIP in gara. La voce fuori campo del programma \u00e8 quella di Foxy John, che ha il compito di declamare i voti assegnati dai giurati a ciascuna coppia.\nEdizioni.\nPrima edizione.\nLa prima edizione, condotta da Milly Carlucci con Paolo Belli, \u00e8 andata in onda dall'8 gennaio al 26 febbraio 2005.\nVincitori: Hoara Borselli e Simone Di Pasquale\nGiuria.\nInoltre, \u00e8 presente un presidente d'eccezione che varia per ogni puntata.\nSeconda edizione.\nLa seconda edizione, condotta da Milly Carlucci con Paolo Belli, \u00e8 andata in onda dal 17 settembre 2005 al 6 gennaio 2006.\nVincitori: Cristina Chiabotto e Raimondo Todaro\nCoppa dei campioni.\nNella seconda edizione c'\u00e8 anche una coppa dei campioni con le migliori quattro coppie delle due stagioni del programma. Le coppie formano due squadre, quella rossa (prima edizione) e quella azzurra (seconda edizione), fino alla sfida finale dell'ultima puntata del 6 gennaio 2006.\nVincitori: Cristina Chiabotto e Raimondo Todaro\nGiuria.\nInoltre, \u00e8 presente un presidente d'eccezione che varia per ogni puntata.\nTerza edizione.\nLa terza edizione, condotta da Milly Carlucci con Paolo Belli, \u00e8 andata in onda dal 16 settembre 2006 al 6 gennaio 2007.\nVincitori: Fiona May e Raimondo Todaro\nGiuria.\nInoltre, \u00e8 presente un presidente d'eccezione che varia per ogni puntata.\nQuarta edizione.\nLa quarta edizione, condotta da Milly Carlucci con Paolo Belli, \u00e8 andata in onda dal 29 settembre al 24 novembre 2007.\nVincitori: Maria Elena Vandone e Samuel Peron\nQuinta edizione.\nLa quinta edizione, condotta da Milly Carlucci con Paolo Belli, \u00e8 andata in onda dal 10 gennaio al 21 marzo 2009.\nVincitori: Emanuele Filiberto di Savoia e Natalia Titova\nSesta edizione.\nLa sesta edizione, condotta da Milly Carlucci con Paolo Belli, \u00e8 andata in onda dal 9 gennaio al 20 marzo 2010. \nVincitori: Veronica Olivier e Raimondo Todaro\nSettima edizione.\nLa settima edizione, condotta da Milly Carlucci con Paolo Belli, \u00e8 andata in onda dal 26 febbraio al 23 aprile 2011.\nVincitori: Kaspar Capparoni e Yulia Musikhina\nOttava edizione.\nL'ottava edizione del talent show \u00e8 andata in onda dal 7 gennaio al 17 marzo 2012 ed \u00e8 stata condotta sempre da Milly Carlucci con la partecipazione di Paolo Belli. Il 18 febbraio 2012 la trasmissione non \u00e8 andata in onda, lasciando spazio alla serata finale del Festival di Sanremo 2012.\nVincitori: Andr\u00e9s Gil e Anastasia Kuzmina\nNona edizione.\nDopo una stagione televisiva d'assenza, il variet\u00e0 sul ballo \u00e8 ritornato dal 5 ottobre al 7 dicembre 2013, sempre condotto da Milly Carlucci e Paolo Belli. Il 7 dicembre raggiunge la 100\u00aa puntata.\nVincitori: Elisa Di Francisca e Raimondo Todaro\nDecima edizione.\nLa decima edizione, sempre condotta da Milly Carlucci e Paolo Belli, \u00e8 andata in onda dal 4 ottobre al 6 dicembre 2014.\nVincitori: Giusy Versace e Raimondo Todaro\nUndicesima edizione.\nL'undicesima edizione, sempre condotta da Milly Carlucci e Paolo Belli, \u00e8 andata in onda a partire dal 20 febbraio fino al 23 aprile 2016.\nVincitori: Iago Garc\u00eda e Samanta Togni\nDodicesima edizione.\nLa dodicesima edizione, condotta da Milly Carlucci e Paolo Belli, \u00e8 andata in onda dal 25 febbraio fino al 29 aprile 2017.\nVincitori: Oney Tapia e Veera Kinnunen\nTredicesima edizione.\nLa tredicesima edizione, condotta da Milly Carlucci e Paolo Belli, va in onda dal 10 marzo fino al 19 maggio 2018, con una pausa sabato 12 maggio per lasciare spazio nel palinsesto di Rai 1 alla finale dell'Eurovision Song Contest.\nVincitori: Cesare Bocci e Alessandra Tripoli\nQuattordicesima edizione.\nLa quattordicesima edizione, condotta da Milly Carlucci e Paolo Belli, va in onda dal 30 marzo al 31 maggio 2019.\nVincitori: Lasse Matberg e Sara Di Vaira\nQuindicesima edizione.\nLa quindicesima edizione, condotta da Milly Carlucci e Paolo Belli e inizialmente prevista per la primavera del 2020, viene rimandata a causa della pandemia del COVID-19 e va in onda dal 19 settembre al 21 novembre 2020. Novit\u00e0 di questa edizione sono l'introduzione dei \u201ctribuni\u201d e la votazione solo tramite i social (Facebook, Instagram e Twitter).\nVincitori: Gilles Rocca e Lucrezia Lando\nSedicesima edizione.\nLa sedicesima edizione, condotta da Milly Carlucci e Paolo Belli, \u00e8 andata in onda dal 16 ottobre al 18 dicembre 2021.\nVincitori: Arisa e Vito Coppola\nI Tribuni.\nIl cast ufficiale \u00e8 stato annunciato il 23 settembre 2021 da Milly Carlucci ospite a \"La vita in diretta\", condotto da Alberto Matano.\nSpin-off.\n\"Coppa dei Campioni\" e \"Supercoppa\".\nAl termine della seconda e terza edizione, si \u00e8 svolta una seconda fase del programma in cui hanno gareggiato le quattro coppie migliori dell'edizione appena terminata e le migliori quattro di quelle passate: questo meccanismo \u00e8 stato denominato \"Coppa dei Campioni\" nella seconda edizione e \"Supercoppa\" nella terza. \nCi\u00f2 poich\u00e9, in queste due edizioni il programma \u00e8 stato abbinato alla \"Lotteria Italia\": infatti, questa seconda fase del programma si \u00e8 conclusa, in entrambe le edizioni, nella serata del 6 gennaio.\n\"Bobo &amp; Marco - I re del ballo\".\nIl programma \u00e8 stato un docu-reality ideato da Milly Carlucci che vedeva come protagonisti Christian Vieri e Marco Delvecchio, entrambi concorrenti dell'ottava edizione di \"Ballando con le stelle\", alle prese con un viaggio nel mondo alla scoperta dei diversi stili di ballo locali. Il programma \u00e8 andato in onda per sei puntate il luned\u00ec dal 18 marzo al 22 aprile 2013 su Sky Uno.\nControversie.\nIl contenzioso con \"Baila!\".\nNell'estate 2011 Milly Carlucci, gli autori di \"Ballando con le stelle\" e la Rai (in seguito si \u00e8 aggiunta la BBC) hanno presentato un esposto per plagio al Tribunale Civile di Roma contro la trasmissione \"Baila!\", in onda dal settembre 2011 su Canale 5, condotta da Barbara D'Urso, chiedendo l'interdizione della messa in onda. In precedenza la BBC aveva gi\u00e0 citato per plagio il \"network\" messicano Televisa, editore del \"format\" \"Bailando por un sue\u00f1o,\" da cui era stato tratto \"Baila!\"\nLo stesso giorno della messa in onda della prima puntata di \"Baila!\", il giudice civile ha riconosciuto il plagio e ha accolto la richiesta dei ricorrenti. Mediaset non ha ottemperato e ha trasmesso la prima puntata, impegnandosi a cambiare il \"format\" negli elementi che il giudice aveva riscontrato essere un plagio di \"Ballando con le stelle\". Il contemporaneo ricorso presentato da Mediaset \u00e8 stato respinto il 23 ottobre 2011.\n\"Baila! \"comunque non ha riscosso il successo sperato ed \u00e8 stato chiuso dopo sole quattro puntate (sulle otto previste).\nTrasparenza della gara.\nIl 6 febbraio 2012, l'ex calciatore Stefano Bettarini (gi\u00e0 quarto classificato nella quinta edizione) ha sostenuto che il televoto degli spettatori e i voti della giuria sarebbero pilotati dalla regia, per indirizzare la gara secondo le preferenze degli autori del programma. Milly Carlucci ha respinto al mittente le accuse, bollandole come false."}
{"id": "410048", "revid": "1833487", "url": "https://it.wikipedia.org/wiki?curid=410048", "title": "Omicidio di Giuseppe Di Matteo", "text": "L'omicidio di Giuseppe Di Matteo venne commesso a San Giuseppe Jato, l'11 gennaio 1996, da esponenti mafiosi nel tentativo di impedire che il padre, Santino Di Matteo, collaboratore di giustizia ed ex-mafioso, collaborasse con gli investigatori. L'omicidio ebbe grande risalto sui mezzi di comunicazione italiani, anche perch\u00e9 il cadavere non venne mai ritrovato, in quanto venne disciolto in un fusto di acido nitrico.\nStoria.\nGiuseppe Di Matteo, nato a Palermo il 19 gennaio 1981, fu rapito il pomeriggio del 23 novembre 1993, all\u2019et\u00e0 di 12 anni, in un maneggio di Piana degli Albanesi, da un gruppo di mafiosi che agivano su ordine di Giovanni Brusca, allora latitante e boss di San Giuseppe Jato. Secondo le deposizioni di Gaspare Spatuzza, che prese parte al rapimento, i sequestratori si travestirono da poliziotti della DIA ingannando facilmente il ragazzo, che credeva di poter rivedere il padre, in quel periodo sotto protezione lontano dalla Sicilia. Spatuzza raccont\u00f2 anche che: \"Agli occhi del ragazzo siamo apparsi degli angeli, ma in realt\u00e0 eravamo dei lupi. (...) Lui era felice, diceva 'Pap\u00e0 mio, amore mio' \". Il ragazzo fu legato e lasciato nel cassone di un furgoncino Fiat Fiorino, chiuso in un magazzino a Lascari, prima di essere consegnato ai suoi carcerieri.\nLa famiglia cerc\u00f2 notizie del figlio presso gli ospedali della zona, ma, quando, il 1\u00ba dicembre 1993, giunse alla famiglia un biglietto con il messaggio \"Tappaci la bocca\" e con due foto del ragazzo con in mano un quotidiano del 29 novembre 1993, fu chiaro che il rapimento era finalizzato a spingere Santino Di Matteo a ritrattare le sue rivelazioni sulla strage di Capaci e sull'uccisione dell'esattore Ignazio Salvo.\nLa madre di Giuseppe, Francesca Castellese, denunci\u00f2 la scomparsa del figlio il 14 dicembre 1993. In serata fu recapitato un nuovo messaggio a casa del nonno, omonimo, Giuseppe Di Matteo, con scritto \u201c\"Il bambino ce l'abbiamo noi, non andare ai carabinieri se tieni alla pelle di tuo nipote\"\u201d; successivamente, al nonno fu fatta vedere una foto del ragazzo e gli venne comunicato che \u201c\"Devi andare da tuo figlio e farci sapere che, se vuole salvare il bambino, deve ritirare le accuse fatte a quei personaggi, deve finire di fare tragedie\"\u201d.\nPer tutto il 1994 il ragazzo fu spostato in varie prigioni nel palermitano, nel trapanese e nell'agrigentino (perlopi\u00f9 masserie o edifici disabitati) e nell'estate 1995 fu infine rinchiuso in un vano sotto il pavimento di un casolare-bunker costruito nelle campagne di San Giuseppe Jato al quale si accedeva azionando un meccanismo elettromeccanico, dove rimase per 180 giorni fino alla sua uccisione.\nIl padre, Santino Di Matteo, dopo un tentativo andato a vuoto di cercarlo con Gioacchino La Barbera e Balduccio Di Maggio ad ottobre, pure loro collaboratori, decise di proseguire la collaborazione con la giustizia. Quando Brusca, latitante, venne condannato all'ergastolo per l'omicidio di Ignazio Salvo, questi ordin\u00f2 a Enzo Brusca, Vincenzo Chiodo e Giuseppe Monticciolo di uccidere il ragazzo, che venne quindi strangolato e poi disciolto nell'acido l'11 gennaio 1996, dopo 25 mesi di prigionia. Nel corso del processo, Vincenzo Chiodo raccont\u00f2 i dettagli macabri e orribili di come avvenne il delitto:\nProcessi.\nCi furono vari processi per la morte di Giuseppe Di Matteo, che hanno portato a numerose condanne. \nNel 1997 si apr\u00ec il primo processo nei confronti di 32 persone accusate a vario titolo di aver partecipato al sequestro, alla prigionia e all'uccisione del piccolo Di Matteo; pubblico ministero fu il magistrato Alfonso Sabella, che si era occupato in prima persona delle indagini, e si costituirono parti civili il padre Santino Di Matteo insieme alla madre Francesca Castellese e all'altro figlio, prima volta nella storia processuale che un collaboratore di giustizia si costituiva parte civile in un dibattimento. Durante un'udienza del processo della strage di Capaci, Giovanni Brusca, sentito come collaboratore di giustizia, chiese pubblicamente \"perdono\" ai familiari del piccolo Giuseppe ma nel 1998, nel corso di un confronto nell'udienza del processo \"Borsellino bis\", Santino Di Matteo scagli\u00f2 un microfono contro Brusca minacciando di ucciderlo: \"Animale non sei degno di stare in quest'aula. Ti dovrei staccare la testa!\". Nel 1999 la Corte d'Assise di Palermo condann\u00f2 Giovanni Brusca a trent'anni di carcere, il fratello Enzo a ventotto anni mentre Vincenzo Chiodo ebbe ventisette anni e a Giuseppe Monticciolo e a Salvatore Grigoli (uno dei partecipanti reo confessi del rapimento nel 1993) vennero inflitti 20 anni di carcere: per tutti vennero riconosciute le attenuanti e lo sconto di pena per la collaborazione con la giustizia mentre per gli altri imputati vennero comminati trenta ergastoli, per questo delitto e per altri commessi nel palermitano.\nSempre nel 1999, con le dichiarazioni di un importante collaboratore di giustizia di Porto Empedocle, Alfonso Falzone, e con l'operazione che ne segu\u00ec (\"Akragas II\"), vennero arrestati numerosi esponenti mafiosi della provincia di Agrigento accusati di circa vent'anni di delitti, compreso il sequestro Di Matteo, in cui Falzone affermava di essere coinvolto per fare un \"favore\" all'alleato palermitano Brusca. Nel luglio dello stesso anno si apr\u00ec cos\u00ec il maxiprocesso denominato \"Akragas\", il primo grande processo a Cosa Nostra di Agrigento, che trattava, tra gli altri omicidi e reati, anche la \"fase\" agrigentina del sequestro del piccolo Di Matteo, che si concluse nel 2001 quando la Corte d'Assise di Agrigento, presieduta dal giudice Luigi Patronaggio, condann\u00f2 come carcerieri, oltre a Falzone, i boss empedoclini Giuseppe Gambacorta, Gerlandino Messina, Luigi Putrone e Filippo Sciara (mafioso di Siculiana), che ebbero l'ergastolo.\nNel 2004 intervennero le dichiarazioni del collaboratore di giustizia Ciro Vara (ex capomandamento di Vallelunga Pratameno e braccio destro del boss Giuseppe \"Piddu\" Madonia), il quale si autoaccus\u00f2 di aver avuto un ruolo in alcune fasi della prigionia di Giuseppe Di Matteo (che gli venne \"affidato\" dal dottor Antonio Di Caro, \"boss\" di Canicatt\u00ec strangolato e sciolto nell'acido nel 1995 su ordine di Brusca), e rivel\u00f2 ai magistrati i nomi di altri responsabili rimasti fino ad allora sconosciuti: fu cos\u00ec possibile celebrare un terzo processo, questa volta nei confronti di altri partecipanti alla \"fase\" agrigentina e nissena del rapimento, che si concluse nel 2006 con la condanna all'ergastolo di Mario Capizzi (ritenuto il capomandamento di Ribera), Giovanni Pollari (capomandamento di Cianciana) e Salvatore Fragapane (capomafia di Sant'Elisabetta) mentre Ciro Vara ebbe quattordici anni con lo sconto di pena previsto per i collaboratori di giustizia; furono invece assolti i fratelli Alessandro e Daniele Emmanuello di Gela, Alfonso Scozzari di Vallelunga Pratameno, Giuseppe Fanara di Sant'Elisabetta e Salvatore Longo di Cammarata.\nNel 2008, il collaboratore di giustizia Gaspare Spatuzza, che non era indagato per il sequestro, ammise di aver partecipato alle prime fasi del rapimento, permettendo quindi l'apertura del quarto processo, in cui vennero imputati di sequestro di persona e omicidio, oltre a Spatuzza stesso, anche Giuseppe Graviano, Matteo Messina Denaro, Francesco Giuliano, Luigi Giacalone e Salvatore Benigno mentre con il rito abbreviato vennero giudicati Benedetto Capizzi, Cristofaro Cannella e Cosimo Lo Nigro. Al processo, Spatuzza chiese pubblicamente scusa: \"Chiedo perdono a tutti, alla famiglia del piccolo Giuseppe Di Matteo e alla societ\u00e0 civile, che abbiamo violentato e oltraggiato\". Nel 2010 il gup Daniela Troja condann\u00f2 a 30 anni di reclusione ciascuno Capizzi, Cannella e Lo Nigro mentre nel 2012 la Corte d'assise di Palermo, presieduta dal giudice Alfredo Montalto, condann\u00f2 all'ergastolo Matteo Messina Denaro, Giuseppe Graviano, Salvatore Benigno, Francesco Giuliano e Luigi Giacalone; Spatuzza ebbe invece dodici anni con lo sconto di pena previsto per la sua collaborazione.\nNel 2011 scatt\u00f2 l'operazione \"Kamarat\" coordinata dal procuratore aggiunto di Palermo Vittorio Teresi e dai sostituti Giuseppe Fici ed Emanuele Ravaglioli, che port\u00f2 all'arresto di quattro persone ai vertici delle cosche di Cammarata e Casteltermini, tra cui Angelo Longo (ritenuto il capo della \"famiglia\" di Cammarata), accusato anche di essere stato uno dei carcerieri del piccolo Di Matteo sulla base delle dichiarazioni dei collaboratori di giustizia Antonino Giuffr\u00e8, Luigi Putrone e Maurizio Di Gati. Assolto da quest'accusa in primo grado nel 2014, Longo verr\u00e0 condannato all'ergastolo in appello e nel 2016 tale condanna diverr\u00e0 definitiva.\nInfluenza culturale.\nAlla vicenda di Giuseppe Di Matteo sono ispirati vari film. Nel secondo episodio di \"Tu ridi,\" Lello Arena interpreta il ruolo di rapitore e carceriere di un bambino, figlio di un boss mafioso pentito. L'epilogo del film presenta molte analogie con l'uccisione del piccolo Giuseppe. La storia ha ispirato anche il film \"Sicilian Ghost Story\", frutto di una coproduzione tra Italia, Francia e Svizzera. Attorno a questa vicenda si svolgono gli eventi raccontati nel film \"Lo scambio\", di Salvo Cuccia.\nIntorno al sequestro del piccolo Di Matteo, si dipana inoltre la serie televisiva \"Il cacciatore\", con Francesco Montanari, trasmessa da Rai 2 nel 2018 e il seguito \"Il cacciatore 2\" del 2020."}
{"id": "410052", "revid": "1305772", "url": "https://it.wikipedia.org/wiki?curid=410052", "title": "Matrimonio (disambigua)", "text": ""}
{"id": "410053", "revid": "184737", "url": "https://it.wikipedia.org/wiki?curid=410053", "title": "Carter (bicicletta)", "text": ""}
{"id": "410057", "revid": "123428378", "url": "https://it.wikipedia.org/wiki?curid=410057", "title": "Carter", "text": ""}
{"id": "410063", "revid": "879165", "url": "https://it.wikipedia.org/wiki?curid=410063", "title": "Pietro Grasso", "text": "Dal 2013 al 2018 \u00e8 stato presidente del Senato della Repubblica nella XVII legislatura. Il 14 gennaio 2015 \u00e8 diventato presidente supplente della Repubblica Italiana, in seguito alle dimissioni di Giorgio Napolitano e fino al giuramento di Sergio Mattarella il 3 febbraio. Dal 3 dicembre 2017 al 19 aprile 2019 \u00e8 stato leader del movimento politico Liberi e Uguali, da lui fondato.\nBiografia.\nFiglio di Evelina e Gabriele, fratello maggiore di Anna e Marcello.\n\u00c8 nato a Licata, in provincia di Agrigento, nel dicembre del 1944. Tuttavia, come lui stesso ha raccontato, fu registrato il primo gennaio del 1945 al fine di \"guadagnare un anno in una futura, ipotetica, chiamata alle armi\". Si trasferisce a 18 mesi con la famiglia a Palermo. Sposato con Maria Fedele Grasso dal 1970, ha un figlio, Maurilio, funzionario di Polizia.\nGli inizi in magistratura.\nSin da ragazzo manifesta la volont\u00e0 di diventare magistrato. In un'intervista con Fabio Fazio, Grasso ricorda cos\u00ec la decisione di intraprendere questa professione:\nDopo aver completato gli studi classici al Liceo classico Meli, si iscrive alla facolt\u00e0 di giurisprudenza all'Universit\u00e0 di Palermo dove si laurea nel giugno del 1966 con una tesi in diritto amministrativo. Nel novembre 1968 inizia il proprio \"cursus honorum\" in magistratura, svolgendo per due anni le funzioni di Pretore presso la Pretura mandamentale di Barrafranca (EN). L'assassinio del procuratore della Repubblica Pietro Scaglione, avvenuto nel maggio del 1971, lo induce a fare richiesta di trasferimento al Tribunale di Palermo.\nPer dodici anni \u00e8 stato sostituto procuratore della Repubblica. In quel periodo si occupa principalmente di indagini sulla pubblica amministrazione e sulla criminalit\u00e0 organizzata.\nIl 6 gennaio 1980 diviene titolare dell'inchiesta riguardante l'omicidio del Presidente della Regione Sicilia, Piersanti Mattarella.\nSecondo Grasso, Mattarella \u201cstava provando a realizzare un nuovo progetto politico-amministrativo, un'autentica rivoluzione. La sua politica di radicale moralizzazione della vita pubblica, secondo lo slogan che la Sicilia doveva mostrarsi 'con le carte in regola' aveva turbato il sistema degli appalti pubblici con gesti clamorosi, mai attuati nell'isola\u201d.\nIn un discorso tenuto in occasione della presentazione del volume di Giovanni Grasso sulla figura di Mattarella, Grasso ha fatto alcune valutazioni sull'esito delle indagini condotte in passato e ha espresso un suo personale giudizio sulle ragioni dell'assassinio dell'allora Presidente della Regione Siciliana:\nIl maxiprocesso.\nNel settembre del 1985, Francesco Romano, presidente del tribunale di Palermo lo designa giudice a latere nel primo maxiprocesso a Cosa Nostra (10 febbraio 1986 - 10 dicembre 1987), con 475 imputati.\nGrasso, nella sua autobiografia, ha ricordato cos\u00ec il colloquio con Romano e le sue successive riflessioni prima di prendere parte al maxiprocesso:\"[Francesco Romano] mi ricevette con grande cordialit\u00e0 e cominci\u00f2 a tessere le mie lodi, dicendo che ero stimato come giovane magistrato brillante, equilibrato e grande lavoratore. Io lo interruppi scherzando: \"signor Presidente, mi dica, dove sta la fregatura?\" \"Abbiamo pensato di affidare a lei l'incarico di giudice a latere del maxiprocesso contro la mafia\". (...) L'incarico era prestigioso e la proposta mi inorgogliva. Chiesi per\u00f2 ventiquattr'ore di tempo per parlare con mia moglie. (...) Ci\u00f2 che sarebbe seguito non era difficile da immaginare: minacce, pressioni, tentativi di delegittimazione, una vita blindata, la fine della privacy. (...) Dissi a Maria \"decidiamo insieme. Ma sappi che, se dovessimo orientarci per un rifiuto, lascer\u00f2 la magistratura (...) Lei non ebbe esitazioni: \"fai quello che devi fare per il tuo lavoro. E quello che verr\u00e0, ce lo prenderemo. E cos\u00ec \u00e8 stato, negli anni, come previsto.\" Una volta accettato l'incarico, Grasso inizi\u00f2 una stretta collaborazione con Giovanni Falcone e Paolo Borsellino i quali gli fornirono un aiuto essenziale per studiare e comprendere le carte processuali.\"Falcone mi port\u00f2 in una stanza blindata, apr\u00ec la porta e mi disse: \"ecco, questo \u00e8 il maxiprocesso\". C'era una stanza con quattro pareti fino al tetto con degli scaffali e 120 faldoni. Si trattava di circa quattrocentomila fogli processuali, tutti da studiare. (...) Provai uno sgomento notevole ma non volli darlo a vedere, non volli deludere Giovanni Falcone che mi osservava, voleva vedere la mia reazione. Gli dissi: \"dove \u00e8 il primo volume?\" e lui si apr\u00ec in un grande sorriso.\" \"Mentre mi trovavo l\u00ec a studiare le carte pass\u00f2 Paolo Borsellino. Mi vide cos\u00ec in difficolt\u00e0 a raccapezzarmi tra tutte quelle carte, tra tutti quegli episodi e mi forn\u00ec le sue famose rubriche, quelle dove con una calligrafia minuta aveva annotato tutti gli omicidi, tutti i delitti e tutte le corrispondenze delle pagine dove si trovavano le dichiarazioni e le accuse per quel tipo di reato. Fu un aiuto eccezionale perch\u00e9 mi fece guadagnare tanto tempo per studiare quelle carte. Mi sentii quasi coccolato come se avessi un fratello maggiore che mi aiutava\". Il 10 febbraio 1986, in un'aula bunker gremita di circa 300 imputati, 200 avvocati difensori e 600 giornalisti da tutto il mondo, si apr\u00ec il processo. Tra gli imputati presenti vi erano Luciano Leggio, Pippo Cal\u00f2, Michele Greco, Salvatore Montalto e moltissimi altri; tra i contumaci figuravano Salvatore Riina e Bernardo Provenzano e Leoluca Bagarella . Le accuse ascritte agli imputati includevano, tra gli altri, 120 omicidi, traffico di droga, rapine, estorsione, e, ovviamente, il delitto di \"associazione mafiosa\" in vigore da pochi anni. Dal momento che i termini di custodia cautelare per un centinaio di imputati scadevano l'8 novembre 1987 (poi prorogati di poche settimane), era necessario che il processo di primo grado si concludesse entro quella data. Per questo motivo il presidente Giordano, nonostante le proteste di alcuni avvocati difensori e giudici popolari, dispose che il processo si sarebbe celebrato tutti i giorni, ad eccezione soltanto delle domeniche e di alcuni sabati. L'11 novembre 1987, dopo 349 udienze, 1314 interrogatori e 635 arringhe difensive, gli otto membri della Corte d'assise si ritirarono in camera di consiglio, accompagnati da un inatteso applauso da parte degli imputati (il cui numero, nel corso del processo, era leggermente diminuito fino a 460). Fu la pi\u00f9 lunga camera di consiglio che la storia giudiziaria ricordi: 35 giorni, durante i quali la Corte visse totalmente isolata dal mondo, lavorando a tempo pieno sul maxiprocesso.\nFinito il dibattimento, Grasso \u00e8 stato delegato dal Presidente della Corte d'Assise alla stesura della sentenza, che, dopo un impegno di oltre otto mesi, si \u00e8 concretizzata in un documento di circa 7.000 pagine, raccolte in 37 volumi. Tale sentenza, con la quale sono stati inflitti 19 ergastoli e 2.665 anni di reclusione, \u00e8 stata positivamente valutata anche dalla pronuncia finale della Corte di Cassazione, che ne ha confermato in via definitiva i punti essenziali. Per la prima volta veniva dimostrata l'esistenza della Cupola attraverso la via giudiziaria:\"Ma questa sentenza ha posto finalmente un punto. Il \u00abpapa\u00bb, nel caso Michele Greco, il \u00absenatore\u00bb nel caso di Salvatore Greco, le \u00abbelve\u00bb, nel caso di Bernardo Provenzano e Salvatore Riina, il \u00absuper killer\u00bb, nel caso di Pino Greco, il \u00abcassiere, della mafia nel caso di Pippo Cal\u00f2, \u00abil terrorista\u00bb, nel caso di Rosario Riccobono, il \u00absanguinario\u00bb, nel caso di Filippo Marchese, per ricordare solo nomi pi\u00f9 sinistri, non rappresentano pi\u00f9 gli ingiuriosi soprannomi scelti da pentiti o giornalisti persecutori, ma, in buona sostanza, il tratto distintivo vero dei protagonisti di una vicenda orrendamente \u00abgranguignolesca\u00bb costata troppi lutti. Viene, cio\u00e8, sciolto il grande interrogativo della vigilia: funzioner\u00e0 l'intelaiatura del \u00abteorema Buscetta\u00bb? Sar\u00e0 cio\u00e8 riconosciuto valido il criterio che chiamava in causa l'intera super commissione per singoli delitti? La risposta \u00e8 s\u00ec.\" Conclusosi il maxiprocesso, nel febbraio del 1989 Grasso viene nominato consulente della Commissione parlamentare Antimafia, presieduta da Gerardo Chiaromonte prima e da Luciano Violante poi. Nel 1991 viene nominato consigliere alla Direzione affari penali del Ministero di grazia e giustizia, il cui \"guardasigilli\" era Claudio Martelli, che chiam\u00f2 anche Giovanni Falcone, e componente della Commissione centrale per i pentiti.\nNel 1992, sotto il primo Governo Amato, viene nominato vicecapo di gabinetto del Ministero di Grazia e Giustizia il cui \"guardasigilli\" era Claudio Martelli.\nSuccessivamente viene sostituito nell'incarico, per poi essere nominato procuratore aggiunto presso la Direzione nazionale antimafia (guidata da Pier Luigi Vigna), applicato nelle Procure di Palermo e Firenze dove ha seguito e coordinato le inchieste sulle stragi del 1992 e del 1993.\nIl fallito attentato.\nIl 30 gennaio\u00a01992\u00a0la\u00a0Corte di Cassazione\u00a0conferm\u00f2 la sentenza del\u00a0Maxiprocesso\u00a0che condannava Riina e molti altri\u00a0\"boss\"\u00a0all'ergastolo. \nIn seguito a tale sentenza, nel febbraio-marzo\u00a01992\u00a0si tennero riunioni ristrette della \"Commissione provinciale\" mafiosa (a cui parteciparono Riina,\u00a0Salvatore Biondino,\u00a0Raffaele Ganci,\u00a0Giovanni Brusca, Michelangelo La Barbera,\u00a0Salvatore Cancemi), in cui venne deciso di dare inizio agli attentati e vennero stabiliti nuovi obiettivi da colpire.\nIl pentito Giovanni Brusca, nel corso di una deposizione nell'ambito del processo \"Bagarella ed altri\" (presunta trattativa Stato - mafia) ha cos\u00ec descritto gli intendimenti del boss Tot\u00f2 Riina:\"Nel corso di una riunione, nel '91, Tot\u00f2 Riina disse che dovevano morire tutti, che si voleva vendicare, che i politicanti lo stavano tradendo. Fece i nomi di Falcone, che era un suo chiodo fisso, di Borsellino, di Lima, di Mannino, di Martelli, di Purpura. Disse 'gli dobbiamo rompere le corna'. Tutti ascoltavano in silenzio. Per amore o per timore\".Poche settimane dopo la Mafia comp\u00ec la strage di Capaci, nel quale morirono Giovanni Falcone, la moglie Francesca Morvillo e tre agenti di scorta e quella di Via D'Amelio nella quale rimasero vittime il giudice Paolo Borsellino e cinque agenti di scorta.\nTra gli obiettivi che erano stati identificati dalla Cupola c'era anche Pietro Grasso. \u00c8 stato lo stesso Brusca a spiegare al Pm Roberto Tartaglia come nacque l'idea di uccidere l'ex giudice a latere del maxiprocesso e quali risultati si sperava di ottenere:\"[Tartaglia a Giovanni Brusca]: Dopo la strage di Via D'Amelio, dopo il 19 luglio, e prima dell'arresto di Salvatore Riina fu mai prospettata da Salvatore Riina la necessit\u00e0 di realizzare altri episodi di violenza che servissero in qualche misura ad agevolare l'evoluzione di quella che lei ha definito trattativa o interlocuzione? [...] [Risposta di Giovanni Brusca]: Tot\u00f2 Riina mi dice: \u00abci vuole un colpetto per fare tornare questi a dialogare [...] siamo a ottobre-novembre. Io gli avevo illustrato la possibilit\u00e0 di colpire il Dottor Grasso in quanto conoscevo l'abitudine che frequentava la suocera che abitava a Monreale\u00bb.\"Il pentito Gioacchino La Barbera, nel corso di una sua deposizione, ha spiegato come sarebbe dovuto avvenire l'attentato:\"C'era gi\u00e0 l'esplosivo e il telecomando. Grasso doveva venire a Monreale, e l\u00ec doveva avvenire l'attentato. Facemmo un sopralluogo, ma poi non se ne fece pi\u00f9 nulla, ma ci fu un problema tecnico. Rischiavamo che scoppiasse prima del passaggio e non se ne fece pi\u00f9 nulla.\"Lo stesso Grasso ha pi\u00f9 volte raccontato le circostanze nelle quali venne a conoscenza del progetto di attentato:\"Per una strana coincidenza della vita sono stato io il primo ad avere dal pentito Gioacchino La Barbera la descrizione dell'attentato che era stato preparato verso di me. [...] Aveva iniziato a collaborare, parlando anche della strage di Capaci e arrivato ad un certo punto aveva detto che stava organizzando l'attentato ad un magistrato di cui non ricordava il nome. [...] Fui chiamato, allora ero alla Procura Nazionale Antimafia come sostituto, per cercare attraverso le mie conoscenze di tirar fuori dalla memoria del pentito il nome del magistrato sottoposto a questo progetto di attentato. Appena mi presentano [a La Barbera] questo si d\u00e0 una manata sulla testa... \u00ab\u00e8 lui! \u00c8 lui!&gt;\u00bb a questo punto scatta qualcosa di kafkiano perch\u00e9 lui avendo davanti la vittima ed essendo il carnefice, non voleva pi\u00f9 parlare. Io dal mio punto di vista volevo sapere tutti i particolari [...] e finalmente si \u00e8 convinto a descrivermi quello che aveva preparato nei miei confronti. [...] Alla fine mi aveva salvato una banca [...] perch\u00e9 aveva un controllo elettronico di sicurezza che poteva influenzare il telecomando e questo fece s\u00ec che fosse rimandata l'esecuzione dell'attentato per trovare dei telecomandi che non consentissero interferenze. Frattanto il gruppo operativo fu arrestato e fu arrestato anche Tot\u00f2 Riina. Mia suocera, che andavo a trovare frequentemente, \u00e8 deceduta per cui sono venute a mancare tutte le condizioni. E cos\u00ec la posso raccontare.\"\nProcuratore di Palermo.\nDall'agosto del 1999 ricopr\u00ec l'incarico di Procuratore della Repubblica di Palermo, immediatamente dopo la conclusione del primo grado del processo Andreotti. Sotto la direzione di Grasso, dal 2000 al 2004, furono arrestate 1.779 persone per reati di mafia e 13 latitanti inseriti tra i 30 pi\u00f9 pericolosi. Nello stesso arco di tempo la procura del capoluogo siciliano ottenne 380 ergastoli e centinaia di condanne per migliaia di anni di carcere.\nCapo della Direzione nazionale antimafia.\nL'11 ottobre 2005 \u00e8 stato nominato procuratore nazionale antimafia, subentrando a Pier Luigi Vigna, che ha lasciato l'incarico nell'agosto 2005 per raggiunti limiti di et\u00e0, mentre era ancora capo della Procura della Repubblica di Palermo. Il Csm (\"Consiglio superiore della magistratura\") ha dato via libera alla sua nomina come Capo della Direzione nazionale antimafia con 18 voti a favore e cinque astensioni.\nLa sua nomina fu al centro di aspre polemiche nel mondo giudiziario e politico, poich\u00e9 era molto probabile la nomina del Procuratore della Repubblica presso il tribunale di Palermo Gian Carlo Caselli. Tuttavia, il senatore di Alleanza Nazionale Luigi Bobbio present\u00f2 un emendamento alla legge delega di riforma dell'ordinamento giudiziario (la cosiddetta \"Riforma Castelli\") per effetto del quale Caselli non pot\u00e9 pi\u00f9 essere nominato procuratore nazionale antimafia per superamento del limite di et\u00e0. La Corte costituzionale, successivamente alla nomina di Pietro Grasso quale nuovo procuratore nazionale antimafia, dichiar\u00f2 incostituzionale la norma. Comunque, secondo l'allora consigliere del CSM Giuseppe Fici, Grasso avrebbe conseguito la nomina indipendentemente dall'emendamento Bobbio.\nL'11 aprile 2006 contribuisce con il suo lavoro, dopo anni d'indagine, alla cattura di Bernardo Provenzano nella masseria di \"Montagna dei cavalli\" a Corleone, latitante dal 9 maggio 1963.\nIl 18 settembre 2006 la direzione distrettuale antimafia di Catanzaro, con il contributo della Procura Nazionale diretta dal procuratore nazionale Grasso, conclude un'indagine durata due anni riguardante l'azione di alcune cosche mafiose di Vibo Valentia, che avevano messo le mani sui villaggi turistici della costa. Le cosche in questione sono La Rosa di Tropea e quella dei Mancuso di Limbadi, che ricavavano ingenti guadagni dal controllo degli appalti per la costruzione e la fornitura dei villaggi vacanze nella zona di Catanzaro. L'operazione \"Odissea\" si conclude con 41 procedimenti di custodia cautelare.\nAlla scadenza naturale del primo mandato alla DNA (\"Direttore nazionale antimafia\") \u00e8 stato riconfermato dal Consiglio Superiore della Magistratura per un secondo mandato, stavolta senza alcuna polemica e all'unanimit\u00e0.\nNel maggio 2012, durante la trasmissione \"La Zanzara\" su Radio 24, rilasci\u00f2 alcune dichiarazioni in cui elogiava l'operato del governo Berlusconi in punto di lotta alla mafia. Segnatamente, Grasso afferm\u00f2: \u00abDarei un premio speciale a Silvio Berlusconi e al suo governo per la lotta alla mafia. Ha introdotto delle leggi che ci hanno consentito di sequestrare in tre anni moltissimi beni ai mafiosi. Siamo arrivati a quaranta miliardi di euro\u00bb.\nA partire dal settembre 2012 per Rai Storia in 12 puntate Pietro Grasso conduce \"Lezioni di Mafia\": un progetto di educazione alla legalit\u00e0, dedicato alle generazioni pi\u00f9 giovani per spiegare tutti i segreti di Cosa Nostra. Il programma si ispira alle lezioni di mafia ideate nel 1992 dal direttore del TG2 Alberto La Volpe assieme a Giovanni Falcone, una delle ultime iniziative del magistrato palermitano stroncata dall'attentato di Capaci. A vent'anni di distanza, sollecitato in riguardo, Grasso ha accettato di tornare a raccontare ai giovani il fenomeno mafioso. \"Lezioni di Mafia\" scava dentro il sistema mafioso e ne restituisce una radiografia fatta di nomi, regole, storie, rete di complicit\u00e0, intrecci, misteri, ambiguit\u00e0. Nella prima puntata ha spiegato com'\u00e8 formata la Cupola mafiosa.\nAttivit\u00e0 politica.\nSenatore della Repubblica.\nIl 27 dicembre 2012 presenta al CSM la richiesta di aspettativa per motivi elettorali: il giorno successivo dichiara alla stampa che intende candidarsi nelle liste del Partito Democratico in vista delle Elezioni politiche italiane del 2013, e contestualmente si dimette dalla magistratura. L'8 gennaio 2013 la direzione nazionale del PD candida Pietro Grasso al Senato della Repubblica Italiana come capolista della lista PD nella regione Lazio, dove risulta poi eletto.\nA marzo, in seguito alle elezioni, insieme a molti altri colleghi del Parlamento, aderisce al progetto \"Riparte il futuro\" firmando la petizione che ha lo scopo di revisionare la legge anti-corruzione modificando la norma sullo scambio elettorale politico-mafioso (416 ter) entro i primi cento giorni di attivit\u00e0 parlamentare. Il primo giorno di insediamento nelle aule di Palazzo Madama presenta questo disegno di legge, attualmente in vigore.\nIl 26 ottobre 2017 lascia il PD e passa al Gruppo misto dopo l'approvazione del \"Rosatellum bis\", la nuova legge elettorale con il voto di fiducia.\nPresidente del Senato.\nIl 16 marzo 2013 viene eletto al ballottaggio presidente del Senato con 137 voti, contro i 117 per Renato Schifani (PdL).\nDal 14 gennaio 2015, con le dimissioni di Giorgio Napolitano, assume il ruolo di presidente supplente della Repubblica Italiana, ruolo che ricopre fino al successivo 3 febbraio, giorno del giuramento del nuovo presidente della Repubblica Sergio Mattarella.\nCandidatura con \"Liberi e Uguali\".\nIl 3 dicembre 2017 lancia Liberi e Uguali, una lista di sinistra che comprende Articolo 1 - Movimento Democratico e Progressista, Sinistra Italiana e Possibile, candidandosi a Presidente del Consiglio per le elezioni politiche del marzo 2018. Si candida al Senato all'uninominale nel collegio uninominale di Palermo ma ottiene solo il 5%; viene comunque rieletto tramite la quota proporzionale e si iscrive al Gruppo misto insieme a Vasco Errani, Francesco Laforgia e Loredana De Petris.\nIl 12 ottobre 2018 Pietro Grasso sul sito di LeU pubblica otto punti programmatici del Manifesto di valori di \"Liberi e Uguali\", proponendo ai soci fondatori di appoggiarli. Nell'aprile 2019 LeU come movimento si scioglie di fatto, ma restano i gruppi parlamentari. Fallito il processo costituente di LeU, rimane formalmente un indipendente all'interno del gruppo \"Liberi e Uguali\" al Senato, poi rinominato \"Liberi e Uguali-Ecosolidali\" con l'ingresso dei senatori Maurizio Buccarella e Sandro Ruotolo.\nCuriosit\u00e0.\nAppassionato di calcio, \u00e8 un grande tifoso del Palermo.\nIn giovent\u00f9 ha giocato nella squadra di calcio giovanile \"Bacigalupo\" di Palermo, insieme a Marcello Dell'Utri e al figlio del boss mafioso Tanino Cin\u00e0 e nella quale il boss Vittorio Mangano svolgeva il ruolo di tutore dei ragazzi.\nA ricordo di questa esperienza Marcello Dell'Utri ha dichiarato: \"Grasso, quando era giovane, giocava a calcio nella mia squadra, la Bacigalupo, ed era famoso perch\u00e9 a fine partita usciva sempre pulito dal campo: anche quando c'era il fango, lui riusciva sempre a non schizzarsi...\"\nPubblicazioni.\nVista la sua esperienza di magistrato antimafia, ha scritto diversi saggi sull'argomento:"}
{"id": "410065", "revid": "4507", "url": "https://it.wikipedia.org/wiki?curid=410065", "title": "Offerte votive", "text": ""}
{"id": "410069", "revid": "1718925", "url": "https://it.wikipedia.org/wiki?curid=410069", "title": "Corona (bicicletta)", "text": "La corona in meccanica \u00e8, in un sistema di trasmissione a ruote dentate, il pi\u00f9 grande dei due ingranaggi. Tale termine \u00e8 stato preso anche nel ciclismo per indicare l'ingranaggio pi\u00f9 grande della trasmissione del moto dai pedali alla ruota.\nDescrizione.\nViene perci\u00f2 chiamata corona l'ingranaggio anteriore, fissato sulla guarnitura tramite appositi bulloni.\nIl numero delle corone \u00e8 variabile: le bici pi\u00f9 economiche o le bici a scatto fisso ne hanno una solamente, in genere le bici da corsa ne hanno due (a volte tre), mentre lo standard per le mountain bike \u00e8 tre (anche se si producono o si sono prodotte bici a due e a quattro corone anteriori).\nLa corona pu\u00f2 essere:\nLa dimensione delle corone.\nLa dimensione delle corone si determina in base al numero di denti che hanno, in quanto praticamente tutte le bici usano corone con maglie di lunghezza standard (mezzo pollice)\nIl numero di denti \u00e8 molto variabile a seconda della disciplina e quindi dell'impiego a cui deve rispondere la bicicletta, per cui si va da un minimo di 22 fino ad un massimo di 70.\nAccorgimenti.\nCome accorgimento per migliorare la funzionalit\u00e0 o ridurne gli inconvenienti funzionali si pu\u00f2 avere:\nProtezioni.\nLa corona pu\u00f2 essere munita di diversi sistemi di protezione:"}
{"id": "410070", "revid": "26601", "url": "https://it.wikipedia.org/wiki?curid=410070", "title": "Mountain-bike", "text": ""}
{"id": "410086", "revid": "44638", "url": "https://it.wikipedia.org/wiki?curid=410086", "title": "Tragedie", "text": ""}
{"id": "410104", "revid": "30610", "url": "https://it.wikipedia.org/wiki?curid=410104", "title": "Drammaturgo", "text": "Il drammaturgo \u00e8 un autore che scrive opere che vengono rappresentate in teatro. A partire dalla codificazione greca, si distinguono due categorie principali: il tragediografo, che si occupa principalmente di scrivere tragedie e il commediografo (dal greco \u03ba\u03c9\u03bc\u03c9\u03b9\u03b4\u03b9\u03bf\u03b3\u03c1\u03ac\u03c6\u03bf\u03c2), che si occupa principalmente di scrivere commedie. \nIn effetti, i primi tragediografi furono greci: i maestri riconosciuti gi\u00e0 dagli antichi furono Eschilo, Sofocle ed Euripide, con i quali la tragedia raggiunse livelli altissimi. Lo sviluppo del teatro tragico in ambito romano ebbe i suoi massimi esponenti in et\u00e0 repubblicana, con autori come Quinto Ennio, Marco Pacuvio e Lucio Accio; tuttavia, ci sono pervenute le opere del solo Lucio Anneo Seneca. \nIn et\u00e0 moderna, la rinascita del teatro tragico vide figure come l'inglese William Shakespeare, il francese Voltaire, gli italiani Federigo Della Valle, Vittorio Alfieri, Ugo Foscolo e Alessandro Manzoni, dopo i quali la tragedia propriamente intesa si fuse con la commedia, abbandonando il tema storico-mitologico e sfociando nel dramma borghese.\nPer quanto concerne il teatro comico, anche primi commediografi emersero nell'Antica Grecia. Tra essi si ricordano Aristofane e Menandro: i temi di quest'ultimo vennero poi ripresi dai latini Plauto e Terenzio, a noi pervenuti, tanto che la cultura latina diede un apporto fondamentale per lo sviluppo di questa branca della drammaturgia. Nell'et\u00e0 moderna, la figura del commediografo \u00e8 stata rappresentata soprattutto da William Shakespeare, mentre in Francia l'apice venne raggiunto nel XVII secolo con Moli\u00e8re; in Italia, invece, si ricorda soprattutto la figura di Carlo Goldoni, considerato dalla critica letteraria uno dei pi\u00f9 significativi scrittori di commedie nel senso moderno del termine. \nIn et\u00e0 contemporanea, sempre in Italia, emergono figure come Eduardo Scarpetta, Eduardo De Filippo, Luigi Pirandello e Dario Fo, gli ultimi due vincitori del Premio Nobel."}
{"id": "410107", "revid": "44638", "url": "https://it.wikipedia.org/wiki?curid=410107", "title": "Tragediografo", "text": ""}
{"id": "410108", "revid": "44638", "url": "https://it.wikipedia.org/wiki?curid=410108", "title": "Autore teatrale", "text": ""}
{"id": "410118", "revid": "46291", "url": "https://it.wikipedia.org/wiki?curid=410118", "title": "Ilex paraguariensis", "text": "Il mate o mat\u00e8 (in spagnolo \"yerba mate\", in portoghese \"erva-mate\"), il cui nome scientifico \u00e8 Ilex paraguariensis , \u00e8 una pianta della famiglia delle Aquifoliaceae, nativa del Sud America, dalle cui foglie si ricava il \"mate\", una bevanda molto popolare nel Cono Sud dell'America meridionale (Paraguay, Uruguay, Brasile, Argentina e Cile)."}
{"id": "410119", "revid": "125744737", "url": "https://it.wikipedia.org/wiki?curid=410119", "title": "Chimera (mitologia)", "text": "La chimera () \u00e8 un mostro leggendario nella mitologia greca, in quella romana e in quella etrusca formato con parti del corpo di animali diversi.\nAspetto.\nLe descrizioni del mostro variano a seconda degli autori dell'epoca e spesso il morso del serpente posto sulla coda era velenoso. Esiodo scrive che avesse testa e corpo di leone ma con una testa di capra sulla schiena ed una coda di serpente mentre Omero scrive che avesse il corpo di capra, coda di drago, testa di leone e che sputava fuoco dalle fauci.\nGenealogia.\nSecondo il mito greco fa parte della progenie di Tifone ed Echidna, insieme all'Idra di Lerna, Cerbero e Ortro. Secondo Esiodo fu Chimera a partorire la Sfinge ed il Leone di Nemea avuti dal fratello Ortro e progenie che secondo altri autori apparterrebbe a sua madre Echidna oppure ad altre madri.\nOrigine del mito.\nAutori greci e romani.\nVari autori (Plinio il Vecchio, Servio Mario Onorato, Virgilio, Omero) parlano del luogo dove la chimera si trovava e Strabone riusc\u00ec a descrivere anche una montagna situata sulla costa della Licia e altri alti promontori che si trovano vicino ad una citt\u00e0 che porta il suo stesso nome ed in quel luogo esiste il Monte Chimera, situato nelle vicinanze di Adalia e che in passato era citato dagli stessi autori per i suoi fuochi perenni.\nCivilt\u00e0 etrusca.\nNella civilt\u00e0 etrusca, la Chimera appare gi\u00e0 nel periodo orientalizzante e che precede l'arte arcaica etrusca ed appare nelle pitture murali etrusche del IV secolo a.C.\nAntico Egitto.\nUna leonessa sputafuoco era una delle pi\u00f9 antiche divinit\u00e0 solari e di guerra dell'antico Egitto ed era rappresentata gi\u00e0 3000 anni prima del periodo greco e le influenze sono possibili. La leonessa rappresentava la dea della guerra e protettrice di entrambe le culture che si sarebbero unite come Antico Egitto.\nCivilt\u00e0 Neo-Ittita.\nLa Chimera neo-ittita di Karkemish, datata tra l'850 e il 750 a.C. ed esposta nel Museum of Anatolian Civilizations \u00e8 ritenuta una base per la leggenda greca. Si differenzia dalla versione greca in quanto la leonessa raffigurata ha anche una testa umana che sale dalle sue spalle ed \u00e8 alata.\nMitologia.\nChimera fu uccisa da Bellerofonte su ordine del re di Licia Iobate stanco delle scorrerie della bestia sul suo territorio. Bellerofonte aveva la punta della sua lancia fatta di piombo e quando la scagli\u00f2 fra le fauci aperte del mostro il calore delle fiamme che le uscivano dalla bocca sciolse quel metallo soffocandola. Nell\"'Iliade\" Omero scrive anche che prima che Bellerofonte la uccidesse, la Chimera fu tenuta a bada dal licio Amisodaro, che in seguito divenne padre dei giovani eroi Atimnio e Maride."}
{"id": "410120", "revid": "1393243", "url": "https://it.wikipedia.org/wiki?curid=410120", "title": "Arti marziali cinesi", "text": "Le arti marziali cinesi, chiamate in Cina wushu (cinese semplificato: \u6b66\u672f; cinese tradizionale: pinyin: \"w\u01d4sh\u00f9\"; Wade-Giles: \"wu3-shu4\"; da \u6b66 \"w\u01d4\" \u201cspedizione militare, guerra\u201d e \u672f \"sh\u00f9\" \u201carte, metodo, tecnica\u201d) o anche gongfu (cinese: \u529f\u592b; pinyin: \"g\u014dngfu\"; Wade-Giles: kung-fu; \u201cabilit\u00e0\u201d, con sottinteso riferimento all'ambito marziale) sono la totalit\u00e0 degli stili e dei metodi delle arti marziali nate in Cina, patrimonio ed eredit\u00e0 della cultura e della tradizione del popolo cinese.\nLa prima menzione del termine \"wushu\" (\u6b66\u672f) risale alla dinastia Liang (\u6881) (502-557) ed \u00e8 contenuta nella Raccolta letteraria del principe ereditario Zhaoming (\u662d\u660e\u592a\u5b50\u6587\u9009 Zhaoming taizi wenxuan) Nel 1927 con la fondazione della \u201c\"Palestra Centrale d'Arte Nazionale di Nanchino\"\u201d (\u5357\u4eac\u4e2d\u592e\u56fd\u672f\u9986 Nanjing zhongyang guoshuguan) si afferma l'espressione \"guoshu\" \u201carte nazionale\u201d (cinese tradizionale: \u570b\u8853; cinese semplificato: \u56fd\u672f; pinyin: \"gu\u00f3sh\u00f9\"; Wade-Giles: \"kuo2-shu4\"), abbreviazione di \"Zh\u014dnggu\u00f3 w\u01d4sh\u00f9\" (cinese tradizionale: \u4e2d\u570b\u6b66\u8853; cinese semplificato: \u4e2d\u56fd\u6b66\u672f) \u201carti marziali cinesi\u201d, ancora oggi parzialmente in uso nella Repubblica di Cina (Taiwan).\nRiscoperto in epoca Qing (\u6e051644-1911) il vocabolo \"wushu\" viene utilizzato nel primo periodo repubblicano (1911-1948) ed adottato definitivamente dalla Repubblica Popolare Cinese nel 1956 con la fondazione della \u201cAssociazione Cinese Wushu\u201d (\u4e2d\u56fd\u6b66\u672f\u534f\u4f1a Zhongguo wushu xiehui).\nAd oggi l'impiego del termine wushu non \u00e8 ancora universale, causa la giovane storia mondiale della disciplina e l'uso invalso di altri nomi per rappresentarla. Tra essi, oltre al gi\u00e0 citato \"guo-shu\" (pinyin: \"gu\u00f3sh\u00f9\") \u2013 di uso sempre pi\u00f9 limitato\u00a0\u2013 il pi\u00f9 diffuso \u00e8 \"gongfu\" (\u529f\u592b, pinyin: \"g\u014dngfu\"; Wade-Giles: \"kung1-fu\") \u201cabilit\u00e0, maestria\u201d. Pur non essendo sinonimo di arte marziale, il termine \"gongfu\" lo \u00e8 divenuto per estensione, in quanto il \u201craggiungimento dell'abilit\u00e0\u201d (\"xia gongfu\" \u4e0b\u529f\u592b) \u00e8 l'obiettivo ultimo e irrinunciabile della pratica dell'arte marziale.\nStoria.\nNella Cina d'epoca feudale (dinastia Zhou XI sec. \u2013 221 a.C.) l'\u00e9lite dell'esercito era costituita dalla nobilt\u00e0 guerriera, addestrata in arti come la guida del cocchio da guerra (yu \u5fa1), il tiro con l'arco (she \u5c04) e il maneggio dell'alabarda (ge \u6208), una particolarissima arma d'invenzione cinese la cui importanza \u00e8 testimoniata dalla presenza nel lessico. Molte parole riferite all'ambito bellico hanno infatti per radicale il carattere ge \u6208, compresa la stessa parola wu \u6b66 (guerra, marziale) che \u00e8 formata dall'unione dei caratteri \u201cpiede\u201d \u6b62 zhi e \u201calabarda\u201d ge \u6208, ad indicare appunto la spedizione militare.\nAmpiamente diffusa in questo periodo era anche la spada (jian \u5251), che negli stati meridionali incarnava spesso significati magico-sacrali ed era oggetto di profonda ricerca estetica e tecnologica. Saranno proprio le fornaci meridionali ad imporsi per prime nella produzione di lame in acciaio con forgiatura ribattuta e tempra. Anche la lotta xiangpu e il pugilato erano attivit\u00e0 popolari tra i soldati della Cina feudale.\nAll'inizio dell'epoca Tang (618-907) pare risalire il mito dei bonzi guerrieri di Sh\u00e0ol\u00edn-s\u00ec (shaolin wuseng \u5c11\u6797\u6b66\u50e7). Il documento pi\u00f9 antico al riguardo \u00e8 una stele in pietra datata 728 che menziona la partecipazione di alcuni monaci a capo di un'armata nella battaglia di Hulao (\u864e\u7262\u4e4b\u6230) del 621. Diversi studiosi orientali ed occidentali non ritengono tuttavia questo documento sufficiente a comprovare la pratica marziale a Shaolin prima dell'epoca Ming (1368-1644), per quanto neppure ad escluderla.\nNotizie dettagliate sulla variet\u00e0 e ricchezza dei metodi del wushu si trovano a partire dal XVI secolo in manuali compilati da ufficiali dell'esercito Ming, come Yu Dayou \u4fde\u5927\u7336 (1503-1580), Qi Jiguang \u617c\u7e7c\u5149 (1528-1587), Mao Yuanyi \u8305\u5143\u5100 (1594-1640?) o esperti di wushu come Cheng Zongyou \u7a0b\u5b97\u7336 (1561-?).\nI monaci guerrieri di Shaolin e la loro abilit\u00e0 nell'arte marziale, in particolare nel maneggio del bastone, trovano menzione nelle cronache sulla repressione della pirateria nella regione del Zhejiang ad opera delle truppe Ming, ma anche in questo caso le notizie appaiono talvolta contrastanti.\nMolti dei sistemi (o \u201cstili\u201d o \u201cscuole\u201d menpai) oggi esistenti possono esser fatti risalire tra la fine della dinastia Ming e l'inizio della Qing. Alla fine dell'Ottocento, con l'introduzione delle armi da fuoco e il rinnovamento dell'esercito cinese, il wushu perde valore in ambito marziale per acquisirne in ambito ginnico e come tecnica di autodifesa. Alcuni illustri maestri, prima guardie del corpo ed istruttori dell'esercito, troveranno impiego quali insegnanti della neonata borghesia cinese.\nCon la nascita della Repubblica Cinese nel 1911 sorgono le prime scuole pubbliche di wushu e anche la prima \u201cpalestra statale\u201d a Nanchino nel 1928 (Zhongyang Guoshuguan \u4e2d\u592e\u56fd\u672f\u9986 zhongyang guoshuguan).\nIl wushu \u00e8 insegnato anche nelle accademie militari e alle forze di polizia e si tengono le prime competizioni sportive.\nDopo la fondazione della Repubblica Popolare Cinese nel 1948 la \"Commissione Cinese per l'Educazione Fisica\", con lo scopo di creare uno sport dalle radici tipicamente cinesi, crea il wushu, le cui caratteristiche principali sono definite nel 1956 e negli anni successivi.\nDescrizione.\nAspetti tecnici.\nIl wushu non \u00e8 una singola disciplina, ma l'insieme dei sistemi marziali elaborati nei secoli e generalmente denominati quan \u62f3 (lett. \u201cpugilato\u201d).\nLa maggior parte di essi prevede sia la pratica a mani nude (quanfa \u62f3\u6cd5\u2013 \u201ctecnica pugilistica\u201d o quanshu \u62f3\u8853 \u201carte pugilistica\u201d) che con armi.\nLe tecniche utilizzate nel combattimento a mani nude sono raggruppate nelle \u201cquattro tecniche offensive\u201d (siji) \u56db\u64ca): calciare (ti \u8e22), colpire con la mano o il braccio (da \u6253), proiettare (shuai \u6454), eseguire una chiave articolare (na \u62ff ).\nOltre alle quattro tecniche principali ne esistono anche altre come: colpire con la testa (touji \u982d\u64ca), con le ginocchia (xizhuang \u819d\u649e), con spalle, anche, petto o schiena (kaofa \u9760\u6cd5), con la punta delle dita trafiggendo (zhichuan \u6307\u7a7f) o graffiando come un artiglio (zhuafa \u6293\u6cd5), ecc.\nL'allenamento del wushu \u00e8 fondato sugli \u201cotto metodi\u201d (bafa \u516b\u6cd5), cio\u00e8: braccia (shou \u624b), occhi (yan \u773c), tecnica del corpo (shenfa \u8eab\u6cd5), passi e posizioni (bu \u6b65), concentrazione (jingshen \u7cbe\u795e), energia/fiato (qi \u6c14), forza (li \u529b), abilit\u00e0/allenamento (gong \u529f).\nI primi quattro metodi si riferiscono all'uso del corpo (braccia, gambe, tronco, sguardo); gli altri quattro allo sviluppo delle abilit\u00e0 psicofisiche necessarie a rendere la tecnica efficace.\nWushu tradizionale.\nCon \u201cwushu tradizionale\u201d (\u4f20\u7edf\u6b66\u8853 chuantong wushu) si intende l'insieme dei sistemi marziali cinesi elaborati e tramandati da maestro ad allievo sino ai giorni nostri, il cui fine era originariamente l'addestramento al combattimento a mani e con armi.\nNella societ\u00e0 moderna il wushu tradizionale \u00e8 praticato soprattutto come metodo salutistico e di ricerca psicofisica, per quanto l'aspetto marziale sia ancora presente, con gradazioni diverse, in molte scuole.\nLeggende.\nIl wushu \u00e8 ricco di leggende e racconti popolari sulla gesta dei maestri e la creazione degli stili. Tra i pi\u00f9 noti quello che vorrebbe il monaco indiano Bodhidharma (cinese Damo \u8fbe\u6469 ) creatore dello Shaolinquan, o l'immortale taoista Zhang Sanfeng \u5f20\u4e09\u4e30 creatore del Taijiquan.\nSi racconta che Bodhidharma ottenne l'illuminazione dopo nove anni di meditazione in una grotta presso il monastero di Shaolin. Dopo anni dalla sua dipartita alcuni monaci rinvennero casualmente in una parete della grotta uno scrigno con un suo manoscritto nel quale li istruiva in alcuni esercizi ginnici adatti a rinforzare i loro corpi. I monaci ne ricevettero grande beneficio e svilupparono in seguito un'arte marziale grazie alla quale poterono difendersi dai briganti e dalle belve feroci.\nDi Zhang Sanfeng si narra invece che fosse un eremita taoista del monte Wudang \u6b66\u5f53\u5c71. Una notte sogn\u00f2 l'Imperatore Oscuro e Marziale\u00a0\u2013 dio del monte Wudang\u00a0\u2013 che gli insegn\u00f2 un pugilato col quale nei giorni seguenti pot\u00e9 uccidere da solo pi\u00f9 di cento banditi. Secondo altre versioni invece cre\u00f2 da s\u00e9 un'arte marziale ispirato dalla visione di un combattimento tra una gru e un serpente.\nEntrambi i personaggi, la cui esistenza storica \u00e8 ancora dibattuta, non avrebbero in realt\u00e0 alcun collegamento con l'arte marziale, come hanno evidenziato numerosi storici a partire da Tang Hao. Neppure il preteso ruolo di alcune comunit\u00e0 religiose, in particolare Shaolin \u5c11\u6797, Wudang \u6b66\u5f53 ed E-mei \u5ce8\u5d4b, nella creazione di sistemi di combattimento, avrebbe fondamenti storici. Gli studiosi del settore sono orientati a ritenere questi racconti leggende popolari alimentate e perpetuate da una fantasiosa e copiosa letteratura.\nDiffusione del Wushu nel mondo.\nI film gongfu di Hong Kong degli anni settanta, in particolare le pellicole dell'attore cinoamericano Bruce Lee, icona del genere, ebbero un forte impatto sul pubblico occidentale e stimolarono l'interesse verso il wushu (kungfu), ma la disciplina non pot\u00e9 incontrare la domanda a causa delle gravi condizioni sociopolitiche cinesi. Si diffusero pertanto maggiormente alcuni stili di kung fu grazie a maestri cinesi emigrati da tempo in Occidente e specialmente negli USA. Ad Hong Kong grazie al boom di Bruce Lee aprirono circa 200 scuole per lo pi\u00f9 di Hung far e Choy li fut, i due stili pi\u00f9 diffusi. Ma si diffusero soprattutto arti marziali di altri paesi asiatici, quali Giappone (Judo, Karate, Aikid\u014d) e Corea (Taekwondo).\nIl wushu crebbe inizialmente negli USA e in modo marginale in Europa, ad opera di istruttori provenienti da Hong Kong e Taiwan. Negli anni ottanta l'apertura della RPC port\u00f2 le prime squadre agonistiche cinesi in tourn\u00e9e in Occidente e anche la possibilit\u00e0 agli occidentali di frequentare scuole e istituti cinesi.\nConstatato l'interesse che il wushu andava suscitando in tutto il mondo, dalla met\u00e0 degli anni '80 le autorit\u00e0 cinesi organizzarono corsi speciali per stranieri e diedero l'opportunit\u00e0 ad atleti ed insegnanti cinesi di recarsi all'estero per insegnare. A questa iniziativa segu\u00ec la pubblicazione di una serie di materiali didattici e divulgativi, cartacei e video, nelle principali lingue occidentali.[6] Nel 1985 si costitu\u00ec a Bologna la European Wushu Federation (EWF) e nel 1990 nacque a Pechino la International Wushu Federation (IwuF).\nOltre al wushu sportivo, anche il wushu tradizionale conobbe una crescente diffusione e a partire dagli anni '80 mise solide radici oltre che in Asia anche in Occidente, in particolare coi sistemi: Taijiquan, Shaolinquan, Tanglanquan, Baguazhang, Mizongquan, Yingzhaoquan, Tongbeiquan, B\u0101j\u00edqu\u00e1n, Yongchunquan (Wing chun), Baihequan, Hongjiaquan (Hong gar), Cailifuoquan (Choy Lee Fut).\nAd oggi la maggior parte di praticanti e maestri di wushu, sia sportivo che tradizionale, si trova ancora in Estremo Oriente ma la disciplina \u00e8 ormai presente in tutti i continenti.\nSuddivisione degli stili.\nIl wushu tradizionale \u00e8 rappresentato da \u201cscuole\u201d o \u201cstili\u201d (menpai \u9580\u6d3e), ognuno dei quali possiede un bagaglio di tecniche a mani nude e con armi, metodi d'allenamento e conoscenze strategiche proprie, frutto dell'elaborazione e della trasmissione di generazioni di maestri.\nQueste \u201cscuole\u201d sono generalmente denominate quan \u62f3 (pugno, pugilato) e in forma sporadica anche men \u9580 (insegnamento, scuola) o zhang \u638c (palmo/i), tui \u817f (gamba/e), jiao \u8173 (piede/gamba).\nAll'interno delle singole scuole pu\u00f2 esservi un'ulteriore ramificazione in \u201cstili\u201d (sh\u00ec \u5f0f o p\u00e0i \u6d3e) o \u201cfamiglie\u201d (jia \u5bb6 o sh\u00ec \u6c0f), dovuta alla determinante influenza di un certo maestro, o della sua famiglia, nella divulgazione dell'arte.\nNegli ultimi secoli gli storici cinesi hanno tentato di suddividere le diverse scuole sulla base delle affinit\u00e0 tecniche. Alla fine dell'ultima dinastia, e ancor pi\u00f9 in periodo repubblicano, con la diffusione della stampa di settore si sono affermati due modelli: uno basato sulla locazione geografica nord/sud, uno sulla differenza tecnica interno/esterno.\nStili del nord e stili del sud.\nLa suddivisione del wushu in \u201cstili del nord e stili del sud\u201d (nanbeiquan \u5357\u5317\u62f3) prende spunto da una presunta differenza tecnica tra le scuole settentrionali (a nord del Fiume Azzurro), caratterizzate da movimenti ampi e fluidi, posizioni basse e larghe, frequente uso dei calci e dei salti, rispetto a quelle meridionali, caratterizzate invece da tecniche corte e potenti, posizioni alte e strette, uso ridotto dei calci e dei salti, intenso utilizzo delle braccia. Di qui il detto \u201ccalci al nord, pugni al sud\u201d (Nanquan Beitui, \u5357\u62f3\u5317\u817f).\nInoltre i due stili differiscono dal modo in cui i colpi vengono eseguiti: i pugni dello stile del nord sono sempre leggermente richiamati, mentre quelli dello stile del sud rimangono della posizione dove colpiscono fino al momento di cambiare colpo.\nQuesta tesi, pur avvalorata da alcuni esempi (Shaolinquan, Huaquan, per gli stili del nord, Baihequan, Wuzuquan per gli stili del sud) risulta contraddetta da altri (Baguazhang, Xingyiquan per gli stili del nord, Cailifoquan, Hung gar per quelli del sud).\nStoricamente, alla luce della straordinaria mobilit\u00e0 di genti e idee che hanno attraversato la Cina nei secoli, ha infatti poco senso parlare di \u201cstili del nord e stili del sud\u201d, a meno che non ci si riferisca solo ed unicamente a quegli stili che effettivamente rientrano nelle caratteristiche sopracitate.\nStili interni e stili esterni.\nLa suddivisione del wushu in \u201cscuole interne\u201d (neijia \u5185\u5bb6) e \u201cscuole esterne\u201d (waijia \u5916\u5bb6) nasce probabilmente alla fine dell'Ottocento in seno ai circoli marzialisti della capitale e prende spunto dall'epitaffio per Wang Zhengnan (Wang Zhengnan muzhiming \u738b\u5f81\u5357\u5893\u5fd7\u94ed), scritto nel 1669 dal letterato confuciano Huang Zongxi \u9ec4\u5b97\u7fb2 (1610-1695).\nNel testo si evidenziava una differenza sostanziale tra la tecnica di Shaolin detta \u201cscuola esterna\u201d, che si affida all'attacco impetuoso e travolgente, e quella del maestro Wang Zhengnan \u738b\u5f81\u5357 (1616-1669), detta \u201cscuola interna\u201d, che privilegia la difesa, le proiezioni e i colpi ai punti vitali.\nIn seguito \u00e8 divenuto comune considerare \u201cinterni\u201d stili come taijiquan, xinyiquan e baguazhang ed \u201cesterni\u201d stili come shaolinquan, fanziquan, chuojiao, ecc. In verit\u00e0 i confini tra le due scuole sono molto relativi, per quanto sia evidente la fondamentale importanza attribuita \u201call'esercizio interno\u201d (neigong \u5185\u529f) negli stili interni, tanto da integrarlo in maniera indissolubile alla tecnica marziale, mentre negli stili esterni \u00e8 spesso una componente separata dell'allenamento.\nWushu sportivo.\nCon \"wushu nazionale standard\" ( \u56fd\u6807\u6b66\u672f guobiao wushu) si intende la disciplina sportiva formulata negli anni cinquanta dalla Commissione per lo Sport della Repubblica Popolare Cinese sulle basi del wushu tradizionale ed insegnata negli istituti di educazione fisica e nelle scuole dello sport cinesi. Il wushu standard si divide in due settori: forme (\u5957\u8def taolu) e combattimento libero (\u6563\u6253 sanda).\nForme.\nCon \"forme\" si intendono esercizi costituiti da sequenze (\u5957\u8def taolu) di movimenti concatenati. Sono presenti in molti sistemi di wushu tradizionale ed anche nel wushu standard, ove costituiscono anche un evento competitivo. Le forme possono essere a mano nuda (\u62f3\u672f\u5957\u8def quanshu taolu) o con attrezzi (armi) (\u5668\u68b0\u5957\u8def qixie taolu).\nWushu moderno sportivo.\nIl Wushu moderno pu\u00f2 essere suddiviso in 2 rami principali detti taolu e sanda. Con taolu si indicano delle sequenze di movimenti codificate e concatenate nelle cosiddette \"forme\", mentre con il termine sanda o Sanshou si indica il combattimento. Alle Olimpiadi di Pechino del 2008 si \u00e8 tenuta una competizione di Wushu ma non \u00e8 stato uno dei 28 sport ufficiali. Il wushu \u00e8 un evento dei Giochi asiatici, Giochi del Sud-est asiatico, e dei Giochi mondiali.\nTaolu.\nLe sequenze di movimenti seguono i principi di diversi metodi e stili, e possono essere a mano nuda o con attrezzi ed armi. Praticanti famosi includono Jet Li, Donnie Yen, Jackie Chan, Wu Jing, Daniel Wu, Jade Xu, e altri.\nChang Quan.\n(Cinese tradizionale: \u9577\u62f3, Cinese semplificato: \u957f\u62f3, Pinyin: Ch\u00e1ng qu\u00e1n) letteralmente \u957f Chang = lungo, \u62f3 Quan = pugno. L'origine del Changquan si fa risalire all'imperatore Song Taizu e le sue tecniche si trovano descritte nel trattato, sugli stili del Wushu, del Generale Qi Jiguang.\nIn epoca moderna il Changquan \u00e8 diventato la disciplina nazionale pi\u00f9 diffusa, seconda solo al Taijiquan, e la sua tecnica \u00e8 stata codificata in forme chiamate Taolu. La particolarit\u00e0 principale del Changquan \u00e8 costituita dai gesti ampi e distesi, con movimenti agili e rapidi nei quali la mano si allunga per attaccare a distanza. Il passo \u00e8 veloce, il salto elevato, le sequenze di movimenti caratterizzate da un ritmo vivace ma variato, dove alla velocit\u00e0 si alternano lentezza ed alcune pause.\nLe posizioni statiche sono molto solide, i ritmi chiaramente definiti e i colpi molto precisi e le doti acrobatiche degli atleti sono molto evidenziate.\nAttraverso gli esercizi si accresce la forza, la velocit\u00e0, l'agilit\u00e0, la flessibilit\u00e0 e la resistenza, viene stimolato lo sviluppo fisico, ci si addestra nella tecnica di difesa e di attacco.\nLo studio del Changquan include anche la conoscenza delle 4 armi di base: il bastone e la lancia - armi lunghe; la spada e la sciabola - armi corte.\nNanquan.\n(Cinese: \u5357\u62f3 Pinyin: N\u00e1n quan) traducibile in \u5357 Nan = sud, \u62f3 Quan = pugno.\nIl termine \u5357\u62f3 N\u00e1nqu\u00e1n indica l'insieme di stili delle arti marziali cinesi che si sono originati e sviluppati a sud del fiume Yangtze, che conobbe una grande diffusione intorno al 1960.\nIl Nanquan contemporaneo \u00e8 uno stile moderno, creato durante la grande rivoluzione culturale, derivato da alcuni degli stili pi\u00f9 diffusi della regione del Guangdong, del Guangxi, del Fujian e dello Zhejiang fuse ad alcuni aspetti dei metodi di famiglie tradizionali come Hong, Li, Liu, Mo e Cai. \nLa forza dei movimenti deriva da posizioni ristrette e stabili in cui le rotazioni rapidissime della vita generano una serie di movimenti veloci, forti e repentini delle braccia predilette alle tecniche di gambe, al punto che in Cina \u00e8 popolare il detto Nanquan Beitui (pugni al Sud e calci al Nord).\nIl Nanquan \u00e8 comunque caratterizzato nella sua pratica ed espressione da una ricca serie di fondamentali, gesti tecnici e gruppi di movimenti inconfondibili, sebbene nelle forma da competizione libere attualmente si vada perdendo alcuni di questi aspetti per guadagnare nelle prestazioni atletiche e nell'estetica pi\u00f9 fine ed aggraziata.\nInconfondibile rimane comunque l'utilizzo delle mani e delle dita (Shou fa, Zhi fa) e la postura durante l'esecuzione delle tecniche di pugno.\nLe caratteristiche peculiari e distintive del N\u00e1nqu\u00e1n consistono in movimenti e tecniche veloci, potenti, ferme e decise, con posizioni statiche e spostamenti solidi e repentini ma allo stesso tempo agili, e rispetto all'eleganza ed alla leziosit\u00e0 degli stili del Nord, esprime grande forza e vigore, espresso anche attraverso urla, dette fasheng, che rappresenta o riproduce le caratteristiche di animali, aspetto interpretabile come il predecessore del \u201ckiai\u201d caratteristico delle Arti Marziali nipponiche e coreane.\nAnche il Nanquan prevede l'utilizzo di molteplici armi, come la sciabola del Sud - Nandao \u5357\u5200, ed il bastone del Sud - Nangun \u5357\u68cd, diverse dalle armi del Nord sia nell'aspetto sia nel maneggio e nell'esecuzione tecnica dei fondamentali; anche le armi sono incluse nelle forme prestabilite (taolu) durante le competizioni ufficiali.\nLe armi.\nNelle arti marziali cinesi l'uso delle armi si \u00e8 sviluppato parallelamente alla pratica a mani nude.\nNel Wushu moderno le armi fondamentali sono:\nSanda.\nCon sanda \u6563\u6253 o sanshou \u6563\u624b (combattimento libero) si intende il combattimento libero a mani nude nato e sviluppatosi in seno alle arti marziali cinesi.\nTradizionalmente le norme dell'incontro venivano concordate dai contendenti o stabilite da una commissione arbitrale formata da maestri di chiara fama. Per quanto fosse consentita una vasta gamma di tecniche d'attacco e difesa, alcune erano generalmente vietate, es.: lotta a terra, strangolamento o colpi agli occhi, alla gola, ai genitali, ecc.\nNel 1982 il sanda \u6563\u6253 diviene ufficialmente la disciplina da combattimento del wushu standard nazionale (guobiao wushu \u56fd\u6807\u6b66\u672f), regolata da precise norme sportive (wushu sanshou jingsai guize \u6b66\u672f\u6563\u624b\u7ade\u8d5b\u89c4\u5219 \u2013 \u201cregolamento di gara del combattimento libero del wushu\u201d).\nI due termini sanshou \u6563\u624b e sanda \u6563\u6253 sono dunque sinonimi intercambiabili nella percezione cinese. Sanshou \u6563\u624b \u00e8 tuttavia usato anche per indicare il combattimento libero in ogni sua forma, mentre sanda \u6563\u6253 \u00e8 impiegato prevalentemente in ambito sportivo."}
{"id": "410127", "revid": "123711166", "url": "https://it.wikipedia.org/wiki?curid=410127", "title": "Aleksandr Porfir'evi\u010d Borodin", "text": "Biografia.\nInfanzia e giovinezza.\nEra figlio naturale del principe georgiano Luka Stepanovi\u010d Gedianov, un luogotenente in pensione dell'esercito russo che faceva risalire la sua origine alla casa regnante dei Gedevani\u0161vili dell'ex regno georgiano di Imeretia.\nLa madre di Aleksandr, Evdokija Konstantinovna Antonova, ventiquattrenne, era l'amante del principe che, essendo gi\u00e0 sposato, diede ordine di registrare il fanciullo come legittimo figlio del suo servo di casa Porfirij Ionivi\u010d Borodin. In tale modo Aleksandr risult\u00f2 servo della gleba, propriet\u00e0 del vero padre. Tuttavia, poco prima della morte, Luka lo riconobbe in qualit\u00e0 di proprio figlio naturale.\nBorodin crebbe con sua madre in un piccolo villaggio a pochi chilometri a sud di San Pietroburgo in un ambiente familiare abbastanza agiato. Significativo fu il contributo del padre che, facendo sposare Evdokija con un medico militare in pensione, assicur\u00f2 loro una condizione economica stabile. La madre, da lui chiamata \u201czietta\u201d, si dedic\u00f2 energicamente all'educazione ed istruzione del figlio che si distinse sin da piccolo per la sua straordinaria diligenza e memoria, mostrando al contempo i primi segni del talento musicale.\nAll'et\u00e0 di nove anni impar\u00f2 diverse lingue (come il , il , l' e l') e inizi\u00f2 a suonare da autodidatta il pianoforte, il flauto e il violoncello dando vita cos\u00ec alla sua prima composizione, \"Pol'ka\" in re minore.\nParallelamente all'inclinazione verso la musica, si profil\u00f2 in Aleksandr la passione per gli esperimenti chimici, che cominciarono con la fabbricazione di fuochi d'artificio ed altri divertimenti.\nNel 1850, poco pi\u00f9 che sedicenne, indotto dalla madre, si iscrisse all'Accademia Medico-chirurgica di San Pietroburgo, dove ebbe modo di avvicinarsi sempre pi\u00f9 alla chimica: ascoltava le brillanti lezioni di Nikolaj Nikolaevi\u010d Zinin e ben presto divenne suo assistente nelle ricerche scientifiche.\nTermin\u00f2 gli studi nel 1856 col massimo dei voti discutendo la tesi dal titolo \"Sull'analogia dell'acido arsenico con il fosfatico nella loro azione sull'organismo umano\" e il giorno 25 marzo del medesimo anno prese servizio presso il II Ospedale Militare di Fanteria, in qualit\u00e0 di Medico-assistente.\nL'esercizio della professione medica gli provoc\u00f2 non pochi momenti sgradevoli: un giorno dovette estrarre un osso inghiottito da un cocchiere ma, durante l'operazione, lo strumento arrugginito con cui operava si spezz\u00f2 nella gola del paziente. Senza perdersi d'animo, il giovane Borodin, dopo alcuni tentativi non riusciti, tir\u00f2 fuori sia l'osso, sia il resto delle pinze.\nUn altro episodio particolarmente grave risale al primo anno di servizio ordinario, quando gli capit\u00f2 di estrarre delle schegge dalle schiene di alcuni servi della gleba, passati tra le righe dell'esercito: Borodin perse i sensi ben tre volte.\nDurante gli anni di servizio presso l'ospedale, Aleksandr condusse le sue prime ricerche in campo chimico, i cui risultati furono enunciati durante la seduta del Reparto Fisico-matematico presso l'accademia Russa delle Scienze.\nNel 1857 Borodin comp\u00ec il suo primo viaggio all'estero: si tratt\u00f2 di una trasferta in qualit\u00e0 di medico, come accompagnatore dell'oculista di corte Ivan Ivanovi\u010d Kabat, al congresso internazionale di oftalmologia tenutosi a Bruxelles.\nI viaggi all'estero (1859 - 1863).\nNell'ottobre del 1859 Aleksandr part\u00ec per l'estero con il mandato dell'Accademia Medico-chirurgica per un perfezionamento nel campo scientifico. Promotore di questa trasferta fu N.N.Zinin, suo docente, il quale insistette sul suo viaggio affinch\u00e9 egli fosse pronto, al suo ritorno, ad occupare il posto di professore aggiunto in Accademia per la cattedra di Chimica.\nTra le numerose citt\u00e0 da lui visitate si ricordano Heidelberg in Germania, Parigi, Napoli e Pisa. Nella cittadina tedesca collabor\u00f2 con diverse personalit\u00e0 illustri in campo chimico quali Robert Bunsen, Mendeleev, Ivan Se\u010denov e il francese Charles-Adolphe Wurtz.\nDurante l'anno accademico 1860-1861 gli eventi significativi furono: la pubblicazione di un articolo sul benzene, la partecipazione al convegno internazionale dei chimici a Karlsruhe e la costituzione a Heidelberg della Societ\u00e0 di Chimica.\nIn occasione del viaggio da Heidelberg a Baden-Baden, fece conoscenza con Ekaterina Sergeevna Protopopova, pianista di grande talento allora affetta da una lieve forma di tubercolosi. I due si fidanzarono e dal loro matrimonio, avvenuto nel 1863, nacquero tre figlie.\nDurante il soggiorno a Pisa, ove si rec\u00f2 per accompagnare Ekaterina (che necessitava di cure climatiche per migliorare le condizioni di salute), comp\u00ec la visita ufficiale ai due famosi chimici pisani De Luca e Tassinari, nei cui laboratori Aleksandr pot\u00e9 approfondire le sue ricerche. Il frutto dei suoi progressi fu costituito dalle tre pubblicazioni che comparvero sulla rivista \"Il Nuovo Cimento\" nell'anno 1862.\nRientrato a San Pietroburgo nel 1862, fu nominato professore aggiunto presso l'Accademia, cominciando a tenere lezioni di chimica organica.\nNegli stessi anni Borodin portava avanti gli studi musicali, dimostrando le sue qualit\u00e0 in diversi concerti, come esecutore e compositore. Determinante fu l'incontro con Balakirev, musicista esperto e maturo; l'adesione al suo circolo permise a Borodin di scoprire la propria vocazione artistica e gli consent\u00ec \ndi intraprendere la missione di creare in Russia una cultura musicale nazionale al riparo dalle influenze occidentali.\n1863 - 1869.\nGli anni successivi al rientro dall'estero e al conseguimento del professorato presso l'Accademia rappresentarono un periodo di vita serena, felice e feconda. Durante i mesi autunnali e invernali Borodin risiedeva a San Pietroburgo con la moglie (fino a quando Ekaterina non fu costretta a restare a Mosca per motivi di salute): poteva cos\u00ec dedicarsi all'insegnamento della chimica e al lavoro di ricerca scientifica. Nel periodo estivo, essendo le lezioni sospese, riusciva a trovare il tempo per occuparsi seriamente di musica lavorando alle proprie composizioni.\nGli anni Settanta.\nIn questi anni Borodin continuava energicamente a portare avanti il lavoro di ricerca nel campo della chimica e nell'autunno del 1872, alla molteplice attivit\u00e0 che gi\u00e0 riempiva abbastanza la sua vita, si aggiunse un nuovo impegno: vennero fondati i primi corsi superiori femminili di medicina in Russia, denominati \"Corso delle levatrici istruite\". Inizialmente furono ospitati nel palazzo dell'accademia medico-chirurgica e Borodin sin dall'inizio vi insegn\u00f2 chimica, prendendo parte alla loro organizzazione ed allestimento, oltre a fornire un aiuto finanziario alle uditrici meno abbienti. Questi corsi sopravvissero fino al 1885, quando le forze reazionarie scatenatesi durante il regno di Aleksandr III ne causarono la liquidazione.\nNel 1873, Borodin, in qualit\u00e0 di rappresentante dell'Accademia Medico-chirurgica, part\u00ec per Kazan' dove partecip\u00f2 al convegno dei medici naturalisti venendo anche eletto membro del Comitato Direttivo.\nQuindi prese parte attiva ai lavori della sezione chimica, dove fece sette interventi sul lavoro svolto nel proprio laboratorio; altri contributi riguardarono il problema dell'istruzione superiore delle donne e la fondazione di un osservatorio magnetico presso Kazan'.\nLa vita di Borodin fu piuttosto caotica e concitata: doveva sempre lottare contro la mancanza di tempo, correndo dal laboratorio per gli esperimenti chimici al pianoforte per comporre. Spesso non riusciva a completare i suoi lavori musicali per le date stabilite e doveva ricorrere all'aiuto di qualcuno dei suoi amici compositori. Di questo periodo (1870) \u00e8 la nascita della sua composizione pi\u00f9 importante, l'opera teatrale Il principe Igor', ma la sua realizzazione fu molto lunga e laboriosa. Borodin pass\u00f2 ben diciassette anni a lavorare alla stesura di quest'opera, che oltretutto rimase incompiuta e molto frammentaria.\nGli ultimi anni.\nVerso la fine della sua vita Borodin soffr\u00ec pi\u00f9 volte per le conseguenze di un'infezione di colera e per complicazioni cardiache. Il 27 febbraio 1887 partecip\u00f2 ad un ballo della sua accademia, e mor\u00ec improvvisamente durante la festa a causa di un infarto. Venne sepolto nel Cimitero Tichvin del Monastero di Aleksandr Nevskij, a San Pietroburgo.\nFurono gli amici Aleksandr Glazunov e Nikolaj Rimskij-Korsakov a riordinare e soprattutto a completare di loro mano tutto il materiale dell'opera, e a far s\u00ec che nel 1890 Il principe Igor' andasse in scena.\nPersonalit\u00e0.\nBorodin visse durante la fase iniziale del movimento di massa nell'\"epoca delle riforme\". La tendenza del tempo a coltivare le scienze esatte ed affermare l'autonomia nazionale della scienza russa, complet\u00f2 la formazione della personalit\u00e0 di Aleksandr quale rappresentante progressista degli anni '60. Con tutto ci\u00f2, l'impegno per l'attivit\u00e0 scientifica e quella creativa e le peculiarit\u00e0 del suo carattere, lo resero un uomo lontano dalla politica attiva anche se interessato alla vita pubblica e sociale, sempre disposto a compiere ci\u00f2 che egli considerava proprio dovere patrio. Con altrettanto impegno patriottico svolse l'attivit\u00e0 di musicista e compositore, pedagogo, medico e scienziato-chimico, per lo sviluppo di una scienza nazionale. Si distinse, inoltre, nel suo rapporto con la lingua russa: egli \u00e8 l'unico autore del testo dell'opera Il Principe Igor, considerato uno dei migliori libretti operistici russi, e scrisse numerosi testi poetici delle sue romanze. Infine, la ricchezza del suo stile epistolare, confermata dalla grande quantit\u00e0 di brutte copie delle sue lettere scoperte da S.A.Dianin, \u00e8 la conferma di un lavoro paziente e responsabile e l'espressione di un'etica ed una cultura interiore peculiari a quest'uomo sensibile e, secondo le fonti, piuttosto generoso con il prossimo.\nAttivit\u00e0 scientifica.\nNel 1850 inizi\u00f2 il suo percorso di studi presso l\"Accademia militare di medicina e chirurgia\" di San Pietroburgo, dove presto scopr\u00ec la sua passione per la chimica sperimentale che gli sarebbe durata per tutta la vita. Nella sua tesi di dottorato si occup\u00f2 delle ricerche sulle propriet\u00e0 chimiche e tossicologiche delle anidridi fosforiche e arseniche.\nDopo il dottorato fu per un anno chirurgo in un ospedale militare, in seguito lasci\u00f2 la Russia per continuare la sua formazione scientifica in Europa occidentale. Nel 1862 ottenne una cattedra all'Accademia di San Pietroburgo, dove si dedic\u00f2 da quel momento in poi ai suoi studi di chimica.\nConvinto che soltanto uno scienziato padrone della propria disciplina potesse diventare un buon insegnante, Borodin, ai tempi della permanenza in Europa, cerc\u00f2 innanzitutto di imparare nella pratica quei metodi di ricerca chimica dei quali non ebbe occasione di occuparsi in Russia.\nA Heidelberg frequent\u00f2 le lezioni di Bunsen, Erlenmeyer, Helmholtz e Kirchhoff. Visit\u00f2 numerose fabbriche in Belgio, Paesi Bassi, Germania.\nDurante l'inverno del 1860-1861 frequent\u00f2 il laboratorio di Louis Pasteur all'\u00c9cole Normale ed un gran numero di lezioni di chimica e scienze naturali presso il Coll\u00e8ge de France, l'\u00c9cole de Medicine, l'\u00c9cole de Pharmacie, la Sorbonne, il Jardin des Plantes e il Conservatoire national des arts et m\u00e9tiers, con il solo scopo di conoscere il metodo di insegnamento orale dei professori francesi, a suo parere i migliori nel svolgere le lezioni con tanta chiarezza ed eleganza.\nInfine, in qualit\u00e0 di membro aggiunto frequent\u00f2 le sedute della Societ\u00e0 Parigina di Chimica presentando tra l'altro i propri lavori, realizzati in Germania.\nNella primavera del 1861, durante le vacanze part\u00ec per l'Italia allo scopo di conoscere sul posto i fenomeni vulcanici, il processo di formazione ed estrazione dello zolfo e dell'acido borico. Raccolse, inoltre, una collezione di lave dal Vesuvio e dal Monte Somma ed altri campioni di minerali mancanti nel museo accademico in Russia.\nNell'ottobre dello stesso anno si diresse nuovamente in Italia: collabor\u00f2 con diversi chimici italiani tra cui Cannizzaro, Piria, Bertagnini, De Luca e Tassinari. Svolse alcuni lavori analitici presso il laboratorio universitario di Pisa che, a suo avviso offriva diversi vantaggi rispetto agli altri laboratori: non era pubblico e di conseguenza non era organizzato in base a criteri commerciali e di calcolo, come lo erano invece quelli germanici. Inoltre, not\u00f2 che gli scienziati italiani non si erano abituati a quel sistema di \"sfruttamento\" che riportava la scienza al livello di artigianato.\nSignificativa fu la scoperta nel laboratorio di una rara riserva di recipienti di platino, che lo indusse ad intraprendere un serio lavoro sulle combinazioni di fluoro, mai affrontato prima per mancanza di mezzi. Si trattava di combinazioni molto interessanti e poco studiate, in quanto il fluoro ha la capacit\u00e0 di entrare in reazione con quasi tutte le sostanze, cos\u00ec da corrodere i recipienti di vetro e porcellana e provocare duplici combinazioni che ostruiscono al massimo la depurazione e l'analisi dei prodotti di fluoro.\nRealizz\u00f2, inoltre, due lavori originali con il benzile ed il cloroiodoformio i cui risultati vennero pubblicati nell'edizione di maggio 1862 de \"Il Nuovo Cimento\". Tali ricerche portarono alla sintesi dei legami organici di fluoro e fluorobenzile negli annali di chimica della Liebig.\nNello stesso anno ottenne una cattedra all'Accademia di San Pietroburgo, dove si dedic\u00f2 da quel momento in poi ai suoi studi di chimica.\nNell'autunno del 1866, Aleksandr, nel compiere un viaggio nel governatorato di Pskov, esattamente a Chilovo, effettu\u00f2 delle ricerche sulle acque minerali del luogo: diede cos\u00ec inizio alla fondazione della stazione termale di Chilovo, oggi bene conosciuta.\nNel dicembre del 1868 prese parte al primo convegno costituente della Societ\u00e0 della Chimica.\nAgli inizi degli anni settanta Borodin si occupava intensamente di ricerca chimica: analizz\u00f2 i prodotti di rassodamento dell'aldeide di valeriana e fece esperimenti fisico-chimici riguardanti, ad esempio i problemi di assorbimento dell'acqua da parte di sostanze con capacit\u00e0 di propagazione ed i problemi di vaporizzazione delle soluzioni acquee.\nNel 1870 fu costretto ad occuparsi dello svolgimento di analisi chimiche su terreni e rocce di montagna per conto del geologo dilettante Duca N.M. Leichtenbergskij; questo lavoro gli fu commissionato per desiderio di Zinin.\nNell'estate del 1872 s'interess\u00f2 anche degli sviluppi dell'industria chimica occidentale e nello stesso anno scopr\u00ec l'addizione di aldolo. \nPer la chimica organica sono sino ad oggi significative le sue ricerche nel campo della polimerizzazione e della condensazione delle aldeidi.\nDurante l'inverno 1878-1879 inizi\u00f2 l'ultimo lavoro scientifico sull'elaborazione di un metodo di laboratorio per la disposizione analitica dell'urea nella medicina.\nUlteriori importanti pietre miliari della sua carriera di ricerca sono la carbossilizzazione di Borodin e la reazione di Borodin-Hunsdiecker.\nAttivit\u00e0 artistica.\nBorodin \u00e8 stato da taluni definito il pi\u00f9 originale fra i compositori russi del suo periodo. In effetti egli divenne famoso a livello mondiale non tanto come scienziato, quanto come compositore. Possedeva il dono di esprimere sentimenti ed emozioni con una sola frase musicale. In ogni sua composizione \u00e8 presente una profondit\u00e0 espressiva unita ad una grande linearit\u00e0 melodica. Nonostante il poco tempo che pot\u00e9 dedicare alla musica, ha lasciato numerose composizioni. Come riuscisse a trovare tempo per la musica, oltre al suo lavoro all'accademia che gli serviva per vivere, resta un mistero. Nel 1864 incontr\u00f2 Milij Alekseevi\u010d Balakirev e tramite lui conobbe C\u00e9sar Cui, Modest Petrovi\u010d Musorgskij e Nikolaj Rimskij-Korsakov. In questo modo divenne l'ultimo membro del \"Gruppo dei Cinque\" nazionalista russo, il cui stile musicale epico e romantico pu\u00f2 essere paragonato a quello di Richard Wagner. Nel 1869 venne eseguita pubblicamente la prima sinfonia di Borodin, diretta da Balakirev. Nello stesso anno Borodin inizi\u00f2 il suo lavoro alla sua opera eroica \"Il principe Igor, che include le famose \"Danze polovesiane\". Questa opera, che viene considerata il suo lavoro pi\u00f9 significativo, rest\u00f2 incompiuta fino alla sua morte, a causa all'immenso carico di lavoro di Borodin come ricercatore scientifico. \"Il principe Igor venne in seguito completato ed orchestrato da Aleksandr Glazunov e Nikolaj Rimskij-Korsakov. Parimenti incompiuta rest\u00f2 la terza sinfonia, a cui Glazunov contribu\u00ec orchestrandola. La \"prima\" della sua seconda sinfonia fu inizialmente un fiasco, ma quando Franz Liszt nel 1880 ne organizz\u00f2 una seconda esecuzione in Germania, Borodin acquist\u00f2 una certa fama anche al di fuori della Russia.\nBorodin stesso considerava la sua musica \"un passatempo, un riposo dalle occupazioni pi\u00f9 serie\", come egli definiva ovviamente il suo lavoro di scienziato.\nArrangiamenti postumi nel musical.\nNel 1953 Robert Wright e George Forrest elaborarono musiche di Borodin (per lo pi\u00f9 dall'opera \"Il principe Igor) per il musical \"Kismet\", rappresentato per la prima volta a Broadway nel 1953. Il musical ottenne un tale successo internazionale (ne venne tratto anche un film con Ann Blythe) che nel 1954 fu assegnato a Borodin un Tony Award postumo. La canzone \"Stranger in Paradise\" (adattata dal tema pi\u00f9 celebre contenuto nelle \"Danze poloviciane\" dell'opera \"Il principe Igor) venne portata da Tony Bennett, Four Aces e Bing Crosby al successo internazionale.\nNel 1978 il musical venne riproposto dall'All Black Ensemble con il titolo di \"Timbuktu\": la musica di Borodin vi \u00e8 combinata con brani di musica popolare africana; fra gli interpreti di questo remake, Eartha Kitt e Melba Moore.\nRiconoscimenti.\nGli \u00e8 stato dedicato un asteroide, 6780 Borodin ."}
{"id": "410128", "revid": "1573940", "url": "https://it.wikipedia.org/wiki?curid=410128", "title": "Sphenodon punctatus", "text": "Il tuatara (Sphenodon punctatus) () \u00e8 un rettile endemico della Nuova Zelanda, unico rappresentante sopravvissuto dell'ordine dei Rincocefali.\nIl nome comune \u00e8 una parola di origine m\u0101ori che significa \"aculei sul dorso\"; \u00e8 chiamato anche sfenodonte o hatteria.\nDescrizione.\nI tuatara possono essere lunghi fino a 60\u00a0cm e arrivare a pesare 1300\u00a0g nei maschi, mentre le femmine, di dimensioni pi\u00f9 modeste, sono lunghe circa 50\u00a0cm e pesano solitamente sui 550\u00a0g. \nNonostante siano superficialmente simili a delle lucertole, i tuatara se ne discostano per alcune caratteristiche fisiche: per esempio, essi sono privi di membrana timpanica esterna, sono provvisti di estensioni uncinate su alcune coste (come negli uccelli) e inoltre presentano due ampie aperture ai lati del cranio dietro e sopra la cavit\u00e0 che ospita il globo oculare. Nel maschio \u00e8 assente l'organo copulatore.\nI tuatara, inoltre, posseggono il \"terzo occhio\", ovvero un complesso organo posto sulla sommit\u00e0 del capo (che nelle prime fasi di vita del rettile \u00e8 ricoperto di squame).\nQuest'organo \u00e8 presente anche in molti sauri, ma mentre in questi ultimi il \"terzo occhio\" serve per regolare la temperatura corporea, l'utilit\u00e0 di quest'organo nel tuatara \u00e8 quello di captare la luce di notte\nQuesti rettili possiedono all'interno della loro specie una vasta variet\u00e0 di colorazioni della pelle, dal rosso mattone al verde oliva, e come le lucertole sono in grado di liberarsi della loro coda (fenomeno detto autotomia) per confondere i predatori e fuggire.\nLa coda ricrescer\u00e0 per\u00f2 di una pigmentazione diversa rispetto al colore originario.\nI tuatara sono rettili nei quali il dimorfismo sessuale (ovvero le differenze fisiche tra i due sessi) \u00e8 molto accentuato: il maschio possiede, infatti, una testa pi\u00f9 grossa, un addome pi\u00f9 stretto e una cresta di spine arrotondate dietro la testa e al centro del dorso, mentre nella femmina questa \u00e8 poco sviluppata.\nBiologia.\nI tuatara sono animali notturni, che abitano in tane che accolgono un solo esemplare, e sono particolarmente attivi tra i 17 \u00b0C e i 20 \u00b0C (temperature ancora troppo basse per altri rettili). La loro attivit\u00e0 \u00e8 inoltre regolata dagli agenti atmosferici (ad esempio, dato che gli sfenodonti soffrono molto la disidratazione, sono particolarmente attivi durante le giornate piovose dopo una lunga siccit\u00e0).\nIl tuatara trascorre le ore del giorno nelle cavit\u00e0 delle rocce, che spesso divide con una procellaria. Poich\u00e9 lo spazio \u00e8 poco, i due animali hanno imparato a vivere in comune: la procellaria costruisce il nido e il tuatara, formidabile divoratore di insetti, provvede a tenerlo pulito. Cos\u00ec due animali molto diversi possono convivere in armonia.\nDurante la notte, invece, questo animale va a caccia delle sue prede (principalmente vermi, lumache e insetti, ma non disdegna granchi o pesciolini arenati) in mezzo alle rocce o sulla spiaggia; per stanare il cibo scava la sabbia con le zampe anteriori o smuove le rocce nascoste. Questi rettili mangiano un po' di tutto: nidiacei, uova e adulti di molte specie di uccelli marini, oltre che molti insetti, come lo weta, una grossa specie di cavalletta molto comune in Nuova Zelanda. Lo sfenodonte caccia tramite appostamento, catturando la prima preda commestibile che gli passa davanti: se questa \u00e8 piccola, l'afferra con la lingua inghiottendola intera, mentre se \u00e8 pi\u00f9 grande e coriacea esso la smembra con i denti. Questo rettile, infatti \u00e8 dotato di una sola fila di denti nella mandibola che si incastra con una doppia fila di denti nella mascella; caratteristica unica tra le specie animali viventi.\nDurante l'inverno e la primavera si iberna, per risvegliarsi solamente all'inizio di giugno.\nNella stagione riproduttiva i maschi delimitano il proprio territorio e si mettono in mostra per attirare eventuali compagne. Quando due maschi rivali si incontrano, possono confrontarsi con rituali e lotte. \nNel primo caso, i tuatara si allineano fianco a fianco spalancando lentamente la bocca e richiudendola con uno scatto. Se ci\u00f2 non sortisce effetto, inizia la vera e propria lotta con morsi e trascinamenti.\nL'accoppiamento ha luogo tra la fine dell'estate e l'inizio dell'autunno australe (da gennaio a marzo).\nLa femmina depone da 2 a 15 uova in una tana da essa scavata. Queste uova, lunghe circa 3\u00a0cm e rivestite di un guscio membranoso, schiuderanno solo dopo 13-15 mesi. Le uova non contengono albume e il tuorlo riempie tutto il guscio. Cos\u00ec come nei coccodrilli, i piccoli tuatara hanno sul muso una protuberanza (detta \"dente da uovo\") che li aiuta a fendere l'involucro dell'uovo per uscirne. I piccoli appena nati misurano da 15 a 17 centimetri di lunghezza.\nIl sesso dei nascituri dipende dalla temperatura dell'incubazione: le uova pi\u00f9 calde tenderanno a far schiudere tuatara maschi, quelle pi\u00f9 fredde tuatara femmine. Le uova incubate a 21\u00a0\u00b0C hanno una probabilit\u00e0 del 50% di essere sia maschio che femmina, ma gi\u00e0 a 22\u00a0\u00b0C, si ha l'80% delle probabilit\u00e0 che il cucciolo sia maschio. A 20\u00a0\u00b0C, c'\u00e8 l'80% di probabilit\u00e0 che i cuccioli siano femmine; a 18\u00a0\u00b0C tutti i cuccioli saranno femmine.\nIl tuatara \u00e8 il rettile con il pi\u00f9 lungo periodo di crescita: questo rettile aumenta le sue dimensioni fino ai 35 anni di et\u00e0.\nI tuatara sono tra gli animali pi\u00f9 longevi, i maschi infatti possono vivere per pi\u00f9 di 100 anni.\nDistribuzione e habitat.\nIl tuatara vive esclusivamente nelle piccole isole al largo dell'Isola Nord, in Nuova Zelanda. \nOriginariamente diffuso su tutte le isole neozelandesi, fu sterminato dall'avvento di ratti, faine, donnole e cani, che furono introdotti durante la colonizzazione umana a partire dai polinesiani fino ad arrivare agli europei; oggi se ne contano appena 60000 esemplari. Attualmente, la specie \u00e8 stata dichiarata protetta, e si sta studiando il reinserimento in natura; grazie soprattutto agli zoo di Hamilton e di Wellington, si potranno forse ripopolare le isolette in cui, un tempo, era presente il tuatara. Anche il Mount Bruce National Wildlife Centre, importante riserva di animali selvatici propri della Nuova Zelanda, sta studiando un programma di accoppiamento in cattivit\u00e0 per questi rettili.\nTassonomia.\nIn passato le popolazioni delle Brothers Islands venivano inquadrate come una specie a s\u00e9 stante (\"Sphenodon guntheri\"); recenti studi genetici hanno concluso che non vi sono elementi per considerarle come specie separata.\nConservazione.\nNel corso degli ultimi 150 anni, i tuatara si sono estinti su dieci isole neozelandesi a causa della distruzione del loro habitat e dell'introduzione da parte dell'uomo di specie \"aliene\" (come maiali, cani e gatti).\nDelle 30 popolazioni rimaste, 8 sono minacciate da un tipo di ratto (\"Rattus exulans\") introdotto dall'uomo.\nNonostante ci\u00f2, il numero di tuatara oggi \u00e8 stabile anche grazie all'intervento del governo neozelandese (che per esempio ha ripulito una serie di isole dai predatori per la conservazione di questi rettili)."}
{"id": "410130", "revid": "729019", "url": "https://it.wikipedia.org/wiki?curid=410130", "title": "Bell P-63 Kingcobra", "text": "Il Bell P-63 Kingcobra fu un aereo da caccia monomotore ad ala bassa sviluppato dall'azienda aeronautica statunitense Bell Aircraft Corporation nei primi anni quaranta ed utilizzato durante la seconda guerra mondiale.\nEvoluzione del precedente P-39 Airacobra, avviata nel tentativo di correggerne i difetti, non fu mai valutato adatto al combattimento dall'United States Army Air Forces, che lo releg\u00f2 al ruolo di traino per bersagli. Di conseguenza, quasi due terzi della produzione venne assegnata all'Unione Sovietica e circa 300 esemplari alle unit\u00e0 della Francia Libera. Gli venne inizialmente assegnata la designazione provvisoria XP-39E, ma la quantit\u00e0 di modifiche apportate rispetto al predecessore, convinsero le autorit\u00e0 militari a considerarlo un nuovo modello, assegnandogli una denominazione propria.\nStoria del progetto.\nXP-39E.\nMentre il P-39 venne originariamente introdotto nel ruolo di caccia intercettore, durante le sue ultime fasi di sviluppo venne deciso di ridurne i costi di produzione e la complessit\u00e0 del motore rimuovendo l'impianto di sovralimentazione tramite turbocompressore. La conseguenza fu una drastica riduzione delle prestazioni ad alta quota e la Bell propose una serie di versioni sperimentali sulle quali testare diverse soluzioni tecniche.\nIl risultante XP-39E si differenziava dai precedenti P-39D per due caratteristiche principali: l'adozione di un'ala riprogettata e di un diverso motore. La nuova velatura abbandonava il profilo alare NACA 0015 , delle precedenti versioni per adottare il NACA 0018 che consentiva un maggiore volume interno della struttura mentre per la propulsione venne adottato il nuovo Continental I-1430, un V12 rovesciato caratterizzato da un progetto avanzato che attingeva dall'esperienza acquisita sugli studi dei supermotori e dal miglioramento tecnico dei compressori.\nNell'aprile 1941 l'United States Army stipul\u00f2 un contratto per la fornitura di tre prototipi, indicati con i numeri di serie 41-19501, 41-19502 e 42-7164. A causa dei problemi di giovent\u00f9 di cui soffriva ancora al tempo della sua installazione, il previsto I-1430 venne sostituito dalla nuova versione -47 dell'Allison V-1710 che gi\u00e0 equipaggiava i P-39. Ognuno dei prototipi adottava differenti configurazioni per ala ed impennaggio: \nNelle prove di volo l'XP-39E dimostr\u00f2 di raggiungere una maggiore velocit\u00e0 rispetto al P-39 Airacobra standard, toccando i 621 km/h (386 mph) alla quota di 6\u00a0610 m (21\u00a0680 ft). Tuttavia l'XP-39E venne considerato inferiore ai P-39 Airacobra in tutti gli altri aspetti e non fu mai ordinata una sua produzione in serie.\nXP-63.\nSebbene l'XP-39E si fosse rivelato deludente, l'United States Army Air Forces (USAAF) era comunque interessata a dotarsi di un modello di maggiori dimensioni, basato sulla stessa impostazione di base. Prima del suo primo volo, il 27 giugno 1941, l'USAAF sottoscrisse un contratto per due prototipi in una versione ingrandita ma equipaggiati dallo stesso motore V-1710-47. Al nuovo progetto venne assegnata la designazione XP-63 ed ai due esemplari vennero assegnate le matricole 41-19511 e 41-19512. Venne anche ordinato un terzo prototipo, il 42-78015, questo per\u00f2 motorizzato Packard V-1650, cio\u00e8 la versione realizzata su licenza negli Stati Uniti d'America del britannico Rolls-Royce Merlin.\nL'ala venne nuovamente ridisegnata, questa volta adottando un nuovo profilo, il NACA 66(215)-116 con a=.6 alla radice ed il NACA 66(215)-216 con a=.6 all'estremit\u00e0 alare. La pianta risultava rastremata con un rapporto di circa 2:1, con un'apertura alare di 11,68 m (38\u00a0ft 4 in) ed una superficie alare di 23,04 m\u00b2 (248 ft\u00b2). Al motore V-1710-47 venne montato un secondo compressore, che integrava il normale compressore monostadio e veniva messo in funzione tramite una frizione idraulica alla quota pi\u00f9 elevata, aggiungendo cos\u00ec 10\u00a0000\u00a0ft (circa 3\u00a0000 m) alla quota operativa. Al motore fu abbinata un'elica quadripala di grande diametro, inoltre al fine di risolvere i problemi segnalati dal personale di terra, addetto alla manutenzione, per la scarsa accessibilit\u00e0 alle armi, situate nel naso dell'Airacobra, la fusoliera dell'XP-63 fu dotata di grandi pannelli carenati.\nNel settembre 1942, prima ancora che il prototipo volasse, l'USAAF stipul\u00f2 un contratto di fornitura per la produzione in serie, identificandolo come P-63A (Model 33). L'armamento con cui furono equipaggiati i P-63A fu il medesimo adottato dai P-39Q, un singolo cannone M4 calibro 37\u00a0mm (1.46\u00a0in) sparante attraverso il mozzo dell'elica, una coppia di mitragliatrici M2 Browning calibro 0.50 in (12,7 mm) sincronizzate collocate sopra il naso e sparanti attraverso il disco dell'elica pi\u00f9 altre due M2 collocate in gondole subalari. La traiettoria dei proiettili sparati dalle mitragliatrici era molto pi\u00f9 piatta di quelli del cannone.\nIl primo prototipo, serie 41-19511, venne portato in volo per la prima volta il 7 dicembre 1942 e rimase distrutto in un incidente il 28 gennaio 1943 a causa della mancata estensione del carrello in atterraggio. Il secondo prototipo, il 41-19512, vol\u00f2 il 5 febbraio 1943 e rimase anch'esso distrutto per incidente, in questo caso per un malfunzionamento del motore. Il 42-78015 che era destinato essere motorizzato con il Merlin (Packard V-1650), venne consegnato invece equipaggiato anch'esso con un Allison V-1710 in quanto i Merlin erano prioritariamente destinati ai North American P-51 Mustang. Tuttavia la nuova versione -93 Allison era accreditata di una potenza di combattimento pari a 1\u00a0500\u00a0hp (1\u00a0120\u00a0kW) al livello del mare, il che rese questo prototipo uno dei pi\u00f9 veloci Kingcobra costruiti, raggiungendo i 678\u00a0km/h (421\u00a0mph) a 7\u00a0300 m (24\u00a0100\u00a0ft).\nP-63A Sovietico.\nLa consegna dei P-63A di serie inizi\u00f2 nell'ottobre 1943. L'USAAF ritenne comunque che il Kingcobra fosse inferiore al Mustang e decise di non sottoscrivere ordini consistenti. Gli Alleati tuttavia, in particolar modo l'Unione Sovietica, avevano una grande necessit\u00e0 di rifornire la propria aeronautica militare di caccia ed i sovietici erano gi\u00e0 i pi\u00f9 grandi utilizzatori degli Airacobra. Pertanto il Kingcobra venne avviato alla produzione per soddisfare le esigenze del programma Legge Affitti e prestiti. Nel febbraio 1944 il governo sovietico invi\u00f2 un pilota collaudatore di grande esperienza, Andrey G. Kochetkov, ed un ingegnere aeronautico, Fyodor P. Suprun, agli stabilimenti Bell per partecipare allo sviluppo della prima variante di produzione, il P-63A. Inizialmente ignorato dagli ingegneri della Bell, Kochetkov risult\u00f2 prezioso per la propria esperienza nel valutare le caratteristiche dei velivoli in vite (esperienza che sarebbe stata sfruttata negli studi sull'instabilit\u00e0 della cellula) contribuendo significativamente nel successivo sviluppo del velivolo. Dopo che il recupero dalla vite piatta si rivel\u00f2 impossibile, Kochetkov si raccomand\u00f2 con i piloti di evitare di entrare in vite. Il centro di gravit\u00e0 nel Kingcobra, posizionato verso coda, venne spostato in avanti per facilitare l'uscita dalla vite, ricevendo un encomio dalla Irving Parachute Company.\nIl P-63A-8, seriale 269261, venne ampiamente testato allo TsAGI in quella che a quel tempo era la pi\u00f9 grande galleria del vento esistente. L'apporto sovietico fu significativo. Dato che l'Unione Sovietica era il pi\u00f9 grande acquirente del modello, l'impegno della Bell nell'implementare le modifiche suggerite furono celeri. La stragrande maggioranza delle modifiche applicate alla sottoversione A furono un diretto risultato dell'intervento sovietico, ad esempio l'incrementata blindatura del posto di pilotaggio e la collocazione di punti d'attacco nella fusoliera per l'A-5, punti d'attacco subalari e serbatoi di carburante supplementari sulla A-6, e cos\u00ec via. L'Unione Sovietica speriment\u00f2 anche un carrello d'atterraggio integrato con sci nel P-63A-6, ma questo non venne mai adottato nella produzione in serie. L'apporto tecnico sovietico pi\u00f9 significativo nello sviluppo, fu quello dello spostamento in avanti del cannone, che consent\u00ec di ottenere una vantaggiosa variazione del baricentro del velivolo, ricavando uno spazio per incrementare da 30 a 58 i colpi a disposizione nella versione A-9. Il P-63 era capace di una notevole velocit\u00e0 di rollio, superando gli statunitensi P-47, P-40, P-51 Mustang ed il caccia imbarcato della Marina imperiale giapponese della Marina Kawanishi N1K2 \"Shiden-Kai\", con un tasso di 110\u00b0 al secondo a 443\u00a0km/h (275\u00a0mph).\nL'L-39 con ala a freccia.\nDopo il termine della seconda guerra mondiale due P-63C, gi\u00e0 usati durante il conflitto dalla United States Navy, furono modificati dalla Bell su loro specifica richiesta, in quanto interessati alla ricerca sulle caratteristiche di volo, di velivoli dotati di ali adatte alle alte velocit\u00e0, in condizioni di velocit\u00e0 ridotta e di stallo aerodinamico. Sui velivoli venne montata una nuova ala caratterizzata da una freccia alare di 35\u00b0, dotata di innovativi ipersostentatori (\"slat\") regolabili, sul bordo d'attacco e flap sul bordo d'uscita, eliminazione degli alloggiamenti alari per il rientro del carrello, per cui l'elemento anteriore rimaneva l'unico retraibile. L'L-39-1 vol\u00f2 per la prima volta il 23 aprile 1946, dimostrando la necessit\u00e0 di superfici di coda supplementari e di aumentare la lunghezza della fusoliera verso la coda per bilanciare meglio l'aereo in volo. Si intervenne quindi ridisegnando l'impennaggio, venne inoltre utilizzata un'elica tripala alleggerita, proveniente da un P-39Q-10; il secondo esemplare, l'L-39-2, incorpor\u00f2 fin dall'inizio tali modifiche. In seguito l'L-39-1 venne inviato alla National Advisory Committee for Aeronautics (NACA) presso il Langley Research Center per effettuare prove in galleria del vento per lo studio e l'acquisizione di numerosi ed importanti dati.\nL'L-39-2 venne utilizzato anche come laboratorio volante per gli studi sull'ala a freccia di 40\u00b0 destinata ad equipaggiare il Bell X-2.\nTecnica.\nL'aereo P-63 divenne ci\u00f2 che il suo predecessore P-39 sarebbe potuto diventare, se fosse stato sviluppato per sfruttare al meglio le sue possibilit\u00e0, in particolare per il turbocompressore affidabile ora finalmente disponibile. La differenza era anche costituita da un'ala a profilo laminare e un motore Allison V-1710 da - CV a seconda dei modelli, abbinato ad un'elica quadripala per sfruttare al meglio la potenza erogata.\nLa struttura, pesante ma avanzata dal punto di vista sia costruttivo che aerodinamico, era analoga al modello P-39 precedente, ma introduceva per le ali estremit\u00e0 tronche e soprattutto profili laminari, capaci di ridurre la resistenza aerodinamica in misura considerevole.\nQuesto velivolo era la risposta della Bell al North American P-51 Mustang. Ottimizzato come cacciabombardiere multiruolo, aveva un armamento di 4 mitragliatrici calibro 12,7\u00a0mm e un cannone da 37\u00a0mm di nuovo modello, mentre le bombe aumentavano da una a tre.\nLe corazze protettive, gi\u00e0 abbondanti, vennero ancora aumentate fino ad essere addirittura fondamentali per i modelli bersaglio-volante.\nCon una velocit\u00e0 di ben 580\u00a0km/h a bassa quota era un ottimo velivolo d'attacco, che tuttavia rimaneva valido anche a metri, dove raggiungeva i 660\u00a0km/h e poteva salire ben oltre gli grazie al turbocompressore; questo nonostante un peso elevatissimo, che ammontava a quasi \u00a0kg a pieno carico.\nL'autonomia a 608\u00a0km/h raggiungeva i 627\u00a0km, ma come massimo poteva superare i (grazie ai serbatoi ausiliari), mentre con una bomba da 230\u00a0kg era di 730\u00a0km.\nImpiego operativo.\nIl P-63 aveva potenzialit\u00e0 molto elevate, malgrado la struttura probabilmente inadeguata per il duello aereo, a causa dei mai risolti problemi di baricentro. Negli Stati Uniti non trov\u00f2 nessun impiego di prima linea, ricoprendo il ruolo di addestratore avanzato e limitati compiti di difesa aerea continentale.\nVenne invece largamente impiegato dalle nazioni alleate tra cui la Francia, che impieg\u00f2 i propri velivoli in oriente, e in particolare nella guerra d'Indocina, fino alla fine del decennio.\nL'URSS ne ricevette invece migliaia, ottenendo la gran parte di quelli costruiti ed impiegandoli come cacciabombardieri fin oltre la fine della guerra. Sono giunte scarse informazioni sul loro impiego operativo.\nFrancia.\nL'Arm\u00e9e de l'air ricevette non pi\u00f9 di duecento esemplari di P-63C (alcune fonti indicano per la precisione 114 velivoli) che furono consegnati nel luglio del 1945, due mesi dopo la fine del conflitto in Europa.\nI Kingcobra francesi furono ben presto dismessi, prevalentemente per ragioni di budget, in favore dei P-47 Thunderbolt ma con lo scoppio della guerra d'Indocina dovettero essere rimessi in condizioni operative, in quanto gli Stati Uniti in un primo tempo espressero il loro veto circa l'utilizzo in combattimento del Thunderbolt. Molti Kingcobra furono trasportati sul teatro operativo ad opera della portaerei \"Dixmude\" e furono utilizzati prevalentemente in compiti di supporto tattico. I P-63 furono progressivamente sostituiti, tra l'estate del 1950 ed il febbraio del 1951, dagli F6F Hellcat e dagli F8F Bearcat.\nFonti non confermate indicherebbero che alcuni P-63 appartenuti ai francesi siano stati successivamente recuperati ed utilizzati da parte dell'aviazione militare del Vietnam del Nord.\nHonduras.\nIn seguito alla conclusione del Trattato interamericano di assistenza reciproca gli Stati Uniti fornirono cinque esemplari di P-63E alla Fuerza A\u00e9rea y Escuela de Aviaci\u00f3n Militar. Consegnati in volo da Miami, tra i mesi di ottobre del 1948 e quello del luglio successivo, gli aerei furono basati a Tegucigalpa e rimasero in servizio fino al 1957, sostituiti successivamente con F4-U Corsair gi\u00e0 appartenuti alla United States Navy.\nUno dei Kingcobra honduregni dopo la radiazione non fu restituito agli USA, ma utilizzato come gate guardian della base dell'aviazione adiacente all'Aeroporto Internazionale Toncont\u00edn.\nRegno Unito.\nLe autorit\u00e0 militari britanniche furono destinatarie, a partire dal 1944, di due P-63 nell'ambito della Legge Affitti e prestiti che vennero assegnati al Royal Aircraft Establishment che li impieg\u00f2 per una serie di ricerche sul profilo alare a flusso laminare che dimostrarono gli effetti negativi sull'efficienza delle ali causati dal personale che vi saliva (in genere per le manutenzioni), dai tubi per il rifornimento del carburante e persino dagli insetti.\nUno dei due aerei venne danneggiato irreparabilmente durante un atterraggio, il secondo fu radiato nel 1948.\nStati Uniti d'America.\nIl servizio del Kingcobra nell'USAAF fu estremamente ridotto e limitato a reparti d'addestramento, per quanto avanzato. Gli esemplari di P-63A presi in carico dall'aviazione statunitense furono ben presto radiati ed accantonati nelle aree di stoccaggio di Kingman (Arizona) e di Ontario (California), mentre gli RP-63A furono impiegati per l'addestramento dei mitraglieri destinati a far parte degli equipaggi degli aerei da bombardamento.\nUnione Sovietica.\nLa maggior parte dei 3\u00a0303 Kingcobra prodotti furono assegnati alla V-VS sulla base, anche in questo caso, della legge Affitti e prestiti: furono circa 2\u00a0400 gli esemplari trasferiti, tra il 1942 ed il 1945, lungo la rotta \"ALSIB\"; di questi risulta che 21 siano andati perduti per incidenti durante il viaggio.\nMalgrado il numero considerevole di aerei, le notizie relative alla loro carriera operativa con l'aviazione sovietica sono decisamente scarne; secondo alcuni la larga disponibilit\u00e0 di aerei da caccia consent\u00ec all'aviazione sovietica di effettuare una valutazione approfondita del modello prima di destinarlo a compiti di prima linea. Il processo valutativo si sarebbe protratto a tal punto che il Kingcobra non sarebbe stato utilizzato in operazioni contro la Germania ma avrebbe invece trovato impiego durante la breve campagna contro il Giappone, quasi esclusivamente in missioni di scorta ai bombardieri o di attacco al suolo dato che l'aviazione giapponese era ormai ridotta ai minimi termini e le occasioni di combattimento contro aerei da caccia nemici erano estremamente sporadiche.\nNel dopoguerra il Kingcobra rimase in servizio di prima linea con la V-VS e ricevette il nome in codice NATO \"Fred\"; il modello risult\u00f2 utile per la conversione dei piloti all'impiego dei nuovi jet, in particolare per la configurazione tricicla del carrello d'atterraggio, comune ai velivoli di nuova concezione.\nIl P-63 rimase in linea nell'aviazione sovietica fino ai primi anni cinquanta; vi sarebbero racconti di piloti statunitensi che avrebbero incontrato alcuni Kingcobra nel corso della guerra di Corea ma tali notizie non trovano riscontro documentale."}
{"id": "410135", "revid": "15756", "url": "https://it.wikipedia.org/wiki?curid=410135", "title": "Fanatismo religioso", "text": "Il fanatismo religioso, nell'ambito dell'adesione a un particolare credo o sistema di credenze, \u00e8 l'atteggiamento di chi vi si riconosce e si identifica in maniera particolarmente esasperata, in modo da giungere \u00abad eccessi e alla pi\u00f9 rigida intolleranza nei confronti di chi sostenga idee diverse\u00bb.\nL'etimologia della parola \"fanatismo\" \u2013 usata sempre in accezione negativa \u2013 porta al latino \u00ab\"fanaticum\", \"ispirato da una divinit\u00e0, invasato da estro divino\", derivato di \"fanum\" \"tempio\", voce da avvicinare a \"fas\" \"diritto sacro\"\u00bb. Dall'etimologia appare evidente che caratteristica del fanatismo \u00e8 una vena di follia, accompagnata o addirittura causata per\u00f2 da una credenza autentica e sincera, perch\u00e9 la credenza o meglio fede in una divinit\u00e0 che sia ispirata anzi instillata dalla divinit\u00e0 stessa non pu\u00f2 per sua natura essere ritenuta falsa dal credente.\nDescrizione del fenomeno.\nLa classificazione di fatti e persone sotto la categoria del fanatismo religioso \u00e8 per\u00f2 un'operazione intrinsecamente controversa, poich\u00e9 l'appellativo di \"fanatico\" implica un giudizio (negativo) quasi inevitabilmente soggettivo o comunque relativo, dipendendo dal contesto storico e culturale: le norme e la morale comunemente accettate da una societ\u00e0 sono in genere mutuate o contrattate con le principali religioni che hanno influito su quella stessa determinata societ\u00e0, per cui, a seconda dei contesti storici e geografici, e secondo il punto di vista di una morale o religione dominante, potrebbe essere considerato un fanatico colui che non lo \u00e8 in un altro contesto sociale e religioso.\nI frequenti contatti fra le varie culture e religioni in un periodo di globalizzazione, piuttosto che uniformare il \"senso comune\", paiono incrementare le occasioni di attrito fra i vari punti di vista.\nNon \u00e8 tuttavia impossibile limitare l'arbitrariet\u00e0 del giudizio di fanatismo. A questo scopo, \u00e8 opportuno concentrarsi sulla sua definizione come sopra riportata: il concetto di fanatismo di per s\u00e9 non chiama in causa il contenuto della credenza (che anzi etimologicamente \u00e8 indiscutibile perch\u00e9 proveniente dalla divinit\u00e0 e in armonia col \"fas\", \"diritto sacro\"), ma piuttosto il metodo della sua applicazione, che \u00e8 da \"invasato\", cio\u00e8 caratterizzato da comportamenti folli o esagerati ed irrazionali. Per oggettivare il giudizio di fanatismo occorre perci\u00f2 prima di tutto prescindere da una valutazione del principio attuato \"fanaticamente\". Cos\u00ec facendo, si pu\u00f2 ad esempio notare che pu\u00f2 comportarsi da fanatico anche chi applica un principio in maniera tanto esasperata da contraddirlo, cio\u00e8 con delle conseguenze opposte all'obiettivo. Inoltre, sempre a partire dalla definizione, perch\u00e9 un comportamento sia classificato come fanatico \u00e8 necessario che derivi da una credenza sincera, altrimenti non sar\u00e0 fanatico, bens\u00ec \"strumentale\".\nSi pu\u00f2 prendere come esempio il fenomeno storico della guerra santa, e in particolare delle crociate: che nella misura in cui erano determinate da motivi extra-religiosi, ad esempio di tipo meramente commerciale, erano appunto strumentali. Ad esempio, la quarta crociata si concluse con la conquista e il saccheggio di Costantinopoli: se si assume che questo fosse fin dall'inizio l'obiettivo dei suoi capi, risulta difficile classificare questi come fanatici, e infatti secondo il principio appena esposto sono esclusi da questa categorizzazione; fanatici potrebbero semmai essere considerati i soldati semplici che, ignari della natura strumentale della crociata, fossero realmente convinti della sua giustezza e della necessit\u00e0 di sterminare gli infedeli.\nTuttavia, la restrizione del giudizio di fanatismo all'applicazione di un principio dato appare eccessivamente limitante: infatti, a partire da un libro sacro sono sempre possibili molte interpretazioni, e in generale tutti i principi e le affermazioni possono assumere un valore differente a seconda del contesto storico e culturale e del metodo ermeneutico.\nLa questione dell'interpretazione del significato e del valore dei testi sacri (esegesi) chiama in causa il fondamentalismo e l'integralismo: si pu\u00f2 dire che il fanatismo religioso derivi dall'unione di fondamentalismo e integralismo, cio\u00e8 dal connubio tra la rigida e dogmatica interpretazione dei testi sacri intollerante di posizioni diverse \u2013 propria del primo\u00a0\u2013 e la volont\u00e0 di fare della derivante ideologia religiosa l'unica ispiratrice della vita sociale e politica (altrui) \u2013 come nel secondo, nell'accezione leggermente estensiva \u2013.\nNell'uso comune, anche se improprio, tutti e tre i termini spesso finiscono per sovrapporsi e confondersi, essendo accomunati dall'attribuzione di un valore intrinsecamente e invariabilmente negativo.\nLe varie posizioni religiose.\nVarie sono le posizioni che sono state delineate dalle diverse fedi religiose che nel numero di fedeli e per estensione territoriale su diversi Stati interessano il formarsi dell'atteggiamento prevalente della coscienza collettiva.\nInduismo.\nL' \"Induismo\", le cui formulazioni sono state tramandate oralmente (met\u00e0 del II millennio sino a met\u00e0 del I millennio a. C.) sino alla loro redazione nella forma scritta (sec. IV d. C.), presenta una concezione della guerra che tuttora \u00e8 rintracciabile nelle filosofie moderne. Per l'Induismo la \"guerra \u00e8 un evento naturale inevitabile\" e quindi esso viene interpretato come una parte importante della vita dell'uomo e del suo destino (sa\u1e43s\u0101ra) a cui l'uomo non pu\u00f2 sfuggire. Il ciclo delle rinascite e delle sofferenze si pu\u00f2 solo rompere con un insieme di vite e reincarnazioni guidate alla ascesi dell'uomo secondo i principi morali ed etici fissati dalla Divinit\u00e0 (Bhagavadg\u012bt\u0101 12, 13-20). Il \"Buddismo\" (IV secolo a.C.) partendo dalla stessa concezione dell'Induismo, pone il problema non solo della vita moralmente indirizzata del credente come per l'Induismo ma lo invita, attraverso una lunga via di purificazione, a raggiungere la condizione di aimsha.\nAimsha.\nL\"'aimsha\" \u00e8 una situazione complessiva in cui il credente, rifiutando l'uso della violenza come strumento per il superamento della violenza posta in essere dagli altri, \u00e8 pronto a soffrire, personalmente nella sua carne, per far prevalere la giustizia in cui crede. Grande e mirabile \u00e8 quindi su questa linea l'insegnamento di Mohandas K. Gandhi, che non solo ha teorizzato la \"non violenza\" ma anche i valori internazionali per cui la non violenza pu\u00f2 diventare una corretta prassi degli Stati che nella Comunit\u00e0 internazionale ripudiano la guerra.\nEbraismo.\n\"L'ebraismo\", forte della promessa di Dio ai padri, non ha una teoria di ripudio della guerra. Anzi, nei libri storici della Bibbia sono narrate le imprese del popolo di Israele, che per mezzo del conflitto armato, ha ottenuto la Terra promessa. Il \"Cristianesimo\" da parte sua ha elaborato una teoria della guerra giusta, proprio per poter condannare le guerre di aggressione e giustificare le guerre di difesa. Il Papato medievale cerc\u00f2 di frenare le guerre di conquista, ma vide naufragare la sua politica all'indomani della scoperta dell'America, per il prevalere del nuovo concetto umanista che in guerra tutto \u00e8 permesso (Nicol\u00f2 Machiavelli, Thomas More, Erasmo da Rotterdam). Dal Rinascimento sino alla fine del XX secolo, questo concetto unito a quello che la guerra deve essere combattuta scientificamente si contrappose una posizione pacifista di ripudio della guerra. Questa ultima dopo la scoperta della Shoah ebraica e l'uso della Bomba atomica ha posto in modo non pi\u00f9 ineludibile in \"problema del superamento della guerra come strumento per la risoluzione delle controversie internazionali\". A questa posizione sono collegati i vari pensatori che hanno profuso le loro migliori energie contro la guerra. L' \"Islam\", da parte sua, aderisce alla concezione della inevitabilit\u00e0 della guerra. Per\u00f2 nel \"Sacro Corano\" si trovano solo riferimenti al concetto di guerra concepita come guerra di difesa e per il reintegro delle precedenti situazioni. Nelle sue \"Sure\" non si fa menzione di guerra di aggressione (Il Corano 2, 190-195, 22, 39-41).\nA questa esposizione manca per\u00f2 una ricostruzione che diventa doverosa. Se partiamo dal fatto che le religioni (in quanto fenomeni sociali) sono delle realt\u00e0 che hanno una loro parabola di vita, per cui alcune religioni antiche si sono estinte, mentre altre successive si sono insediate nella cultura del mondo, esse presentano per\u00f2 dei caratteri comuni, che specialmente in quelle a pi\u00f9 lunga longevit\u00e0, vengono accentuati. Queste religioni riconoscono a Dio la creazione del Mondo e anche dell'uomo, con la sua duplice natura di essere emanazione di Dio ma anche incline al male. Nella vita di ogni uomo o donna ci sono azioni buone e azioni cattive, perch\u00e9, ammessa la sua libert\u00e0 di scelta, \u00e8 certa la sua grande difficolt\u00e0 nel distinguerle e nel definire il perimetro del male nella sua esistenza. Tutte le Religioni poi, per mezzo delle loro tradizioni, ricordano come Dio abbia fatto un nuovo patto con l'umanit\u00e0 dopo il Diluvio Universale dove persone scelte da lui erano state preservate dalla morte per fondare una nuova umanit\u00e0.\nIl patto conteneva due precetti che tuttora sono presenti in tutte le Religioni: \"riconoscere Dio come il Dio creatore da parte dell'uomo e a lui rendere il culto dovuto\" e \"non praticare la uccisione degli altri uomini\". Questo ultimo precetto diventa poi nelle tradizioni delle varie Religioni il cardine che ci interessa ai fini della presente esposizione. Si tratta di un precetto assoluto che esclude anche la sua superabilit\u00e0 nel caso della guerra e che viene ribadito in tutti i sacri testi delle varie religioni. Per l'Ebraismo e per il Cristianesimo esso \u00e8 contenuto nei Comandamenti. Per l'Induismo, nonostante l'interpretazione della guerra, come stato di impossibilit\u00e0 di scelta del singolo, esso espone nei precetti da attuare nel praticare la pace e la non violenza (Bhagavadg\u012bt\u0101 12, 13-20). Il Buddismo, accettando il suo impegno missionario esplicito per il resto del Mondo, dopo il Congresso in Sri Lanka (1950), indic\u00f2 come uno dei punti principali della predicazione il combattere il fanatismo e la guerra. Due sono le risultanze di questa esposizione. Per le religioni del \"Libro\" (Ebraismo, Cristianesimo, Islam) la pace per il genere umano \u00e8 dono di Dio e accompagna la venuta del Regno di Dio. Per la realizzazione di questo risultato storico, gli uomini sono invitati a porre in essere tutti gli sforzi spirituali e materiali far in modo che Dio realizzi questa sua promessa. Indipendentemente dalla fede nella venuta del Messia che caratterizza l'Ebraismo, oppure la realizzazione del Regno di Dio per il Cristianesimo, questa prospettiva di libert\u00e0 e di fede \u00e8 contenuta nei Profeti a cui tutte le tre Religioni danno una grande importanza perch\u00e9 sono una testimonianza sul potere dei credenti di operare per la realizzazione di un ordinamento del mondo senza guerra (Isaia 2,4; Michea 4,1-3; Zaccaria 9,9-10, Osea 2,20).\nSe si aggiunge, poi, la concezione che tutti gli uomini sono fra loro fratelli diventa inevitabile costruire una nuova impostazione della comunit\u00e0 umana sul fondamento della pace. Nessuna religione ha a suo fondamento la dottrina dell'odio e non pu\u00f2 praticare la politica della morte e della distruzione. In conclusione deve essere evidenziato il fatto che sia per il bene sia per il male la religione e le sue istituzioni non possono essere al servizio dello Stato. Purtroppo dall'Impero di Costantino per l'Occidente sino alla fine del XX secolo, innumerevoli sono stati i tentativi, talvolta riusciti altre volte no, in cui il potere politico ha ottenuto l'appoggio incondizionato delle istituzioni religiose. In questo caso la religione interessata \u00e8 stata, sicuramente, asservita alla Ragion di Stato, ha perso la sua vocazione universale e ha tradito la sua vocazione principale di portare avanti l'affermazione della pace fra gli uomini. Questo fenomeno non \u00e8 stato solo relegato all'Europa e alla Civilt\u00e0 Occidentale, ma ha interessato tutti i continenti e tutte le altre religioni. Si pensi al Buddismo giapponese, che fu costretto a giustificare i soldati di quella religione coinvolti dallo Stato nipponico nella Seconda Guerra Mondiale. Eppure l'India ha dato un grande esempio di buon governo dopo la conversione del Re Asoka al Buddismo.\nDati sulla diffusione.\nSecondo l'ONU, vari fattori presenti in molte nazioni del mondo, tra questi il fanatismo religioso, il razzismo, l'intolleranza e la xenofobia, stanno mettendo a repentaglio alcuni dei diritti fondamentali espressi dalla Carta dell'ONU sui diritti fondamentali dell'uomo, che nei precedenti decenni era stato molto arduo raggiungere.\nTra le principali vittime di discriminazione dovuta anche al fanatismo religioso (che viene citato dall'ONU senza darne una definizione), le donne."}
{"id": "410136", "revid": "729019", "url": "https://it.wikipedia.org/wiki?curid=410136", "title": "Contea di Alameda", "text": "La contea di Alameda, in inglese Alameda County, \u00e8 una contea dello Stato della California, negli Stati Uniti. La popolazione al censimento del 2014 era di 1.610.921 abitanti. Il capoluogo di contea \u00e8 Oakland.\nGeografia fisica.\nLa contea si trova nella zona della San Francisco Bay Area denominata East Bay. La baia di San Francisco delimita la contea ad ovest. La cresta delle Berkeley Hills forma parte del confine nord-est, e raggiunge il centro della contea. Una fascia costiera larga diverse miglia rasenta la baia, mentre la Livermore Valley termina nella parte est della contea.\nLa faglia di Hayward, un tratto maggiore della faglia di Sant'Andrea verso ovest, corre attraverso le zone pi\u00f9 popolose della contea, mentre la faglia di Calaveras ne attraversa la parte sud-est. L'U.S. Census Bureau certifica che l'estensione della contea \u00e8 di 2.127\u00a0km\u00b2, di cui 1.910\u00a0km\u00b2 composti da terra e i rimanenti 217\u00a0km\u00b2 composti di acqua.\nStoria.\nLa contea venne costituita il 25 marzo 1853, da parti delle contee di Contra Costa e Santa Clara.\nLa parola \"alameda\" significa \"posto dove cresce l'albero di pioppo\", nome che in origine venne dato all'Alameda Creek (El Arroyo de la Alameda).\nIl primo capoluogo della contea fu Alvarado; successivamente venne spostato a San Leandro nel 1856, dove il palazzo di giustizia venne distrutto nel 1868 dal terremoto causato dalla faglia di Hayward. Allora il capoluogo venne spostato a Brooklyn per il periodo 1872-1875. Brooklyn venne poi annessa ad Oakland, che divenne quindi il capoluogo di contea dal 1873.\nArte.\nNella contea di Alameda hanno sede: l'Alameda County Arts Commission, commissione per l'arte e la cultura della contea; l'Alameda Civic Ballet (ACB), balletto ufficiale della contea; l'Alameda Ballet Academy, scuola ufficiale del balletto.\nEventi.\nOgni anno si svolge la fiera della contea a Pleasanton. La fiera dura 3 weekend da giugno a luglio, e include corse di cavalli, il carnevale e esibizioni di gruppi musicali."}
{"id": "410139", "revid": "1632387", "url": "https://it.wikipedia.org/wiki?curid=410139", "title": "Guglielmo Tell (opera)", "text": "Guglielmo Tell (\"Guillaume Tell\" nella versione originale francese) \u00e8 l'ultima opera composta da Gioachino Rossini che, in seguito, si dedicher\u00e0 solo alla musica da camera, a \"divertissement\" che chiamer\u00e0 \"P\u00e9ch\u00e9s de vieillesse\", alla musica sacra o a composizioni musicali non destinate al teatro.\nIl libretto fu tratto dal dramma omonimo (1804) di Friedrich Schiller ed elaborato da \u00c9tienne de Jouy e Hippolyte Bis.\nLa prima rappresentazione ebbe luogo al teatro dell'Op\u00e9ra di Parigi il 3 agosto 1829 con Adolphe Nourrit e Nicolas Levasseur, la seconda versione il 17 aprile 1831 all'Op\u00e9ra, mentre la \"prima\" italiana avvenne al Teatro del Giglio di Lucca il 17 settembre 1831 con Gilbert Duprez e Domenico Cosselli, nella traduzione italiana di Calisto Bassi ed al Teatro San Carlo di Napoli nella seconda versione il 7 aprile 1833 con Luigi Lablache e Michele Benedetti (basso).\nCos\u00ec Rossini narrava della nascita della sua ultima opera: \nIl \"Guglielmo Tell\" \u00e8 un lavoro di proporzioni imponenti. Nell'edizione filologica, senza \"tagli\", eseguita in occasione del Rossini Opera Festival del 1995 la sua durata si estendeva a circa cinque ore e mezza, intervalli compresi. In quattro atti, con azioni coreografiche, momenti di danza e scene spettacolari, rappresenta di fatto l'atto di nascita del genere tipicamente francese del \"Grand Op\u00e9ra\".\nIl filo conduttore della complessa trama \u00e8 costituito dal processo di liberazione del popolo svizzero dalla dominazione austriaca. Figura principale \u00e8 il leggendario Guglielmo Tell, che guider\u00e0 il suo popolo verso la libert\u00e0. Per rendere meglio il senso della natura e introdurre elementi caratteristici dell'ambientazione svizzera, Rossini utilizz\u00f2 dei \"Ranz de vaches\" (richiami dei pastori).\nL'opera \u00e8 famosa anche per l'ouverture che sintetizza tutta la vicenda, articolata in quattro movimenti: il dialogo cameristico tra violoncelli solisti; lo scatenarsi della tempesta; l'\"andante pastorale\" con la melodia del corno inglese contrappuntata dal flauto; la fanfara aperta dalle trombe e sviluppata da tutta l'orchestra in un finale trascinante.\nCast della prima assoluta.\n3 agosto 1829; Teatro dell'Op\u00e9ra di Parigi.\nTrama.\nAtto 1.\n\"Sulle rive del lago di Lucerna, a B\u00fcrglen, nel cantone di Uri.\"\nLa vicenda si svolge nel giorno della \u201cFesta dei pastori\u201d, a maggio.\nIl sipario si apre su una scena idilliaca, dove tutti i paesani intonano un canto per festeggiare le nozze di tre coppie \"(Quel jour serein le ciel pr\u00e9sage)\". Anche il pescatore Ruodi, accompagnato dall'arpa, dalla sua barca canta una canzone d'amore. Lontano dall'allegria generale vi \u00e8 Guglielmo Tell, che, consumato dall'oppressione straniera, esterna tutto il suo dolore per la schiavit\u00f9 sua e del suo popolo \"(Il chante, et l'Helv\u00e9tie pleure sa libert\u00e9)\". Sua moglie e suo figlio aggiungono la loro interpretazione alla canzone di Ruodi, presagendo il dramma nautico che concluder\u00e0 poi l'opera.\nTutto viene interrotto da corni che risuonano in lontananza, sono il segnale dell'arrivo di Arnold e di suo padre Melchtal, un rispettato saggio del cantone. Edwige, la moglie di Guglielmo, lo convince a benedire gli sposi.\nTutti, tranne Arnold che \u00e8 in disparte malinconico, cantano in coro un inno all'amore \"(C\u00e9lebrons tous en ce beau jour, le travail, l'hymen et l'amour)\". Guglielmo invita Melchtal in casa propria, ma, prima di ritirarsi, quest'ultimo rimprovera il proprio figlio per l'incapacit\u00e0 di trovare anch'egli una sposa.\nIl rimprovero del padre provoca in Arnold uno sfogo di disperazione, dove dichiara tutto il suo amore per Mathilde, una principessa asburgica a cui aveva precedentemente salvato la vita da una valanga. Una fanfara di corni prelude all'arrivo del balivo Gessler e del suo seguito, fra cui vi \u00e8 anche Mathilde.\nArnold la vuole raggiungere ma \u00e8 fermato da Guglielmo, che, una volta indagato sul suo intento, lo convince ad unirsi alla ribellione contro il governatore. Segue un duetto dove Arnold \u00e8 combattuto fra l'amore per Mathilde e per la Patria \"(Ah! Mathilde, idole de mon \u00e2me!...\u00d4 ma patrie, mon c\u0153ur te sacrifie...)\".\nArnold \u00e8 infine pronto ad affrontare Gessler, ma \u00e8 persuaso dall'amico che gli consiglia di \u201cnon unire al piacere il dolor\u201d e di aspettare la fine dei festeggiamenti.\nIl paese \u00e8 riunito, e Melchtal benedice le tre coppie di sposi. Il suono di corni allude ancora una volta all'arrivo degli occupanti, e Arnold, sempre desideroso di vedere la sua amata, cerca di raggiungerla. Guglielmo lo segue. La benedizione \u00e8 seguita da canti, balli e da un torneo di tiro con l'arco, dove guadagna la vittoria il giovane Tell, Jemmy.\n\u00c8 proprio lui ad accorgersi dell'arrivo del tremante e ferito pastore Leuthold, che, dopo aver ucciso uno dei soldati di Gessler per difendere sua figlia, \u00e8 in fuga dalle forze del governatore. Egli vuole fuggire sulla riva opposta di un torrente, ma il vile Ruodi si rifiuta di portarlo nella sua barca, temendo che la corrente e le rocce rendano mortale il viaggio. Guglielmo ritorna dalla sua vana ricerca e si offre di aiutare il pastore. I due salpano appena in tempo, infatti, subito dopo sopraggiungono le guardie capitanate da Rodolphe, che, irritato dalle preghiere degli abitanti e dalla loro gioia evidente per la riuscita fuga, minaccia di uccidere chiunque non riveli il nome del nocchiere. Melchthal esorta tutti a tacere in quanto \u201cquesto suolo non \u00e8 suol di delator\u201d e viene fatto prigioniero dalle guardie. Il capitano fa distruggere e incendiare il villaggio \"(Que du ravage, que du pillage sur ce rivage p\u00e8se l'horreur!)\", ma tutti confidano nelle abilit\u00e0 di tiro di Guglielmo, sperando in un suo salvataggio.\nAtto 2.\n\"Sulle alture del R\u00fctli, con vista sul lago, al calar della sera.\"\nUn gruppo di uomini rientra da una battuta di caccia, e cantando in coro, celebra le bellezze della foresta. Giunta la sera, il suono della campana del villaggio li esorta alla partenza verso casa. In lontananza si odono dei corni, segnale della presenza straniera. Mathilde, sola, \u00e8 angosciata a causa dell'amore che prova per il suo salvatore, e, accortasi della presenza dell'amato, lo cerca nella speranza di potergli rivelare i propri sentimenti (\"Sombre for\u00eat, d\u00e9sert triste et sauvage\"). Arnold appare, e ciascuno confessa all'altro il desiderio di questo incontro. Nel loro duetto \"(Oui, vous l'arrachez \u00e0 mon \u00e2me)\" riconoscono la loro passione reciproca, ma anche gli ostacoli che dovranno affrontare per poter coronare il loro sogno d'amore. All'avvicinarsi di Guglielmo e Walter, gli amanti si separano promettendosi di rivedersi il giorno seguente. I due arrivati mettono in dubbio la fedelt\u00e0 di Arnold e tentano di convincerlo ad abbandonare Mathilde in quanto \u201cha nelle vene un abborrito sangue\u201d. Egli non intende rinunciare al suo amore, ma una volta saputo da Walter che \u201cestinto un vecchio Gessler facea\u201d, intuisce che si tratta di suo padre Melchtal. Straziato dal dolore si augura la morte, ma i suoi due compagni lo convincono invece a non vanificare il sacrificio del genitore: \u201c[il padre] chiede vendetta e non dolor\u201d. Arnold giura di vendicarsi. \"(Qu'entends-je? \u00f4 crime!)\".\nMentre i tre uomini affermano la loro dedizione alla causa, \"O libertade o morte\u201d, si odono dei rumori provenire da un vicino bosco; sono gli uomini di Untervaldo, pronti per unirsi alla lotta \"(Nous avons su braver)\". Subito dopo giungono anche i ribelli di Svitto \"(En ces temps de malheurs)\" e quelli di Uri \"(Guillaume, tu le vois)\". Il raduno \u00e8 completo, e gli insorti dei tre cantoni affermano la loro volont\u00e0 di combattere o morire per la libert\u00e0 della Svizzera \"(Jurons, jurons par nos dangers)\". Sorge l'alba e tutti corrono ad armarsi per la battaglia del giorno seguente.\nAtto 3.\n\"In una cappella in rovina nelle vicinanze del palazzo di Altdorf.\"\nGiunge Arnold e annuncia a Mathilde che, invece di partire per la battaglia, rester\u00e0 per vendicare il padre, rinunciando in tal modo sia alla gloria che a lei. Le dice inoltre che il mandante del parricidio \u00e8 Gessler.\nMathilde disperata, denuncia il crimine e riconosce l'impossibilit\u00e0 del loro amore \"(Pour notre amour, plus d'esp\u00e9rance)\".\nSi ode un corno, \u00e8 Gessler che si desta e che sta per arrivare, in quanto sono finiti i preparativi per una festa da lui fatta preparare. L'amata implora Arnold di scappare e i due si separano in uno struggente addio \"(Sur la rive \u00e9trang\u00e8re)\".\n\"Nella piazza principale di Altdorf.\"\nLa festa che sta per iniziare \u00e8 stata indetta per celebrare il centenario della dominazione austriaca in Svizzera. I soldati cantano le glorie e la potenza del loro governatore. Egli pone poi il suo cappello in cima ad un palo e tutti sono costretti a rendere omaggio al copricapo. Gessler comanda poi a tutti di ballare e cantare per festeggiare il secolo durante il quale l'impero \u201cdegna un appoggio accordar col suo potere alla fralezza vostra\u201d. Segue quindi un lungo balletto. I soldati notano Guglielmo e suo figlio in mezzo alla folla, che, rifiutatisi di inchinarsi, vengono trascinati al cospetto del signore. Rodolphe lo riconosce come l'uomo che ha permesso la fuga di Leuthold, e Gessler ne ordina l'arresto. I soldati intanto esultano per la cattura di un cos\u00ec famigerato tiratore \"(C'est l\u00e0 cet archer redoutable)\". Il genitore sollecita Jemmy a correre dalla madre per comunicarle di accendere la fiamma che servir\u00e0 da avviso per i tre cantoni, segnale dell'imminente battaglia. Il figlio parte ma \u00e8 braccato da due guardie che ne impediscono la fuga. Il colloquio dei due famigliari infiamma l'animo del signore, che escogita l'ardua prova dell'arciere: dovr\u00e0 colpire con un dardo una mela posta sul capo del figlio. Se egli si rifiuter\u00e0, entrambi morranno. Tutti sono inorriditi da tanta crudelt\u00e0, ma il piccolo Tell fa coraggio al padre e lo esorta a compiere il proprio dovere. Rincuorato e rinvigorito dalla tranquillit\u00e0 dell'infante, Guglielmo recupera l'arco e due frecce: una per il pomo, l'altra, nascosta, la terr\u00e0 in serbo per il tiranno in caso di errore fatale. Prima di accingersi al tiro canta una struggente aria, accompagnata dal violoncello, dove supplica il figlio di restare immobile \"(Sois immobile)\". L'arciere scaglia il proprio dardo e colpisce il bersaglio senza ferire il fanciullo. Tutti acclamano la vittoria, ma Gessler si accorge della seconda freccia e ordina che vengano comunque giustiziati entrambi.\nEntra Mathilde e pretende che Jemmy sia affidato a lei in nome del sovrano, rifiutandosi di veder morire un bambino \"(Vous ne l'obtiendrez pas)\". Gessler cede e le consegna l'infante. Annuncia poi la sua intenzione di voler attraversare il lago dei Quattro Cantoni per raggiungere il forte di K\u00fcssnacht. Rodolphe esprime preoccupazione per il tentativo di attraversare il lago in tempesta, ma il signore, deridendo il prigioniero, ne ricorda le eccezionali doti di nocchiero. Rivela poi la punizione di Guglielmo: sar\u00e0 abbandonato nel lago in balia dei rettili.\nL'atto si chiude con due cori contrastanti: \"Anatema a Gessler\" dal popolo, e \"evviva, evviva Gessler\" dai soldati.\nAtto 4.\n\"All'Interno dell'abitazione di Melchtal.\"\nArriva Arnold, che consapevole dell'arresto dell'amico, \u00e8 dubbioso sullo sviluppo della rivolta. Ripensando al genitore per\u00f2, rifocilla la sua sete di vendetta \"(Ne m'abandonne point, espoir de la vengeance... Asile h\u00e9r\u00e9ditaire...)\". Arrivano gli aspiranti confederati, che condividono e rafforzano la sua speranza di rivincita. Rianimato, Arnold indica loro il deposito di armi preparato in precedenza dal padre e da Guglielmo, e vedendo gli uomini pronti alla battaglia, esterna il suo furore \"(Amis, amis, secondez ma vengeance)\" mentre tutti si lanciano all'assalto di Altdorf.\n\"Sulla riva rocciosa del Lago dei Quattro Cantoni.\"\nHedwige vaga in riva al lago, sconvolta. Racconta alle altre donne che intende implorare Gessler per la vita del marito. In lontananza sente la voce di Jemmy. Suo figlio arriva insieme a Mathilde; la madre la supplica di aiutarla a convincere il tiranno \"(Je rends a votre amour un fils digne de vous)\". Il bambino racconta che il genitore non \u00e8 pi\u00f9 ad Altdorf, ma sul lago. Hedwige si dispera vedendo la tempesta infuriare e piange il coniuge che crede sicuramente morto \"(Sauve Guillaume! Il meurt victime de son amour pour son pays)\". Giunge Leuthold, il quale comunica agli abitanti del villaggio che la barca trasportante Tell, Gessler e i soldati \u00e8 in rotta verso gli scogli; egli ritiene tuttavia che le catene siano state rimosse dalle mani del prigioniero e che sia lui a guidare la barca verso riva.\nUna volta approdato, Guglielmo abbraccia il figlio e si meraviglia alla vista, in lontananza, della sua casa in fiamme. Jemmy si giustifica dicendo che per mancanza di un faro le ha appiccato fuoco, ma che, prima di farlo, ha recuperato il suo arco e le sue frecce. Gessler e i soldati scendono dall'imbarcazione e intendono catturare di nuovo Tell, ma quest'ultimo, impugnata la sua temibile arma, trafigge il tiranno con un dardo e grida \"la Svizzera respiri!\".\nArriva un gruppo di ribelli guidati da Walter, che, avendo visto il segnale, si \u00e8 precipitato in battaglia. Guglielmo li informa della morte dell'oppressore, ma dice anche che la vittoria non sar\u00e0 completa finch\u00e9 Altdorf non verr\u00e0 conquistata. Proprio in quell'istante giunge Arnold alla testa di un manipolo di soldati; egli comunica a tutti la buona novella: la citt\u00e0 nemica \u00e8 caduta.\nGli arabeschi dell'arpa aprono la scena conclusiva dell'opera: le nuvole svaniscono e il sole ritorna a splendere, comunicando la partecipazione dell'intero creato ai festeggiamenti per la sconfitta dell'invasore. Infine, tutti cantano un inno alla magnificenza della natura \"(Tout change et grandit en ces lieux... Libert\u00e9, redescends des cieux)\"."}
{"id": "410143", "revid": "550667", "url": "https://it.wikipedia.org/wiki?curid=410143", "title": "Borgo San Paolo", "text": "Borgo San Paolo (\"Borgh San P\u00e0ul\" in piemontese), o semplicemente San Paolo, \u00e8 un quartiere ubicato nella zona occidentale della citt\u00e0 di Torino, appartenente alla Circoscrizione 3, insieme ai quartieri Lesna, Cenisia, Pozzo Strada e Cit Turin, pi\u00f9 il piccolo Rione Lancia, chiamato cos\u00ec perch\u00e9 ospit\u00f2 la casa automobilistica torinese Lancia.\nIl territorio di \"Borgo San Paolo\" \u00e8 cos\u00ec delimitato:\nStoria.\nIl borgo nacque nelle campagne sud-occidentali fuori dalle mura di Torino agli inizi dal XVII secolo, inizialmente terre di propriet\u00e0 dei facoltosi conti liguri Olivero, presso la preesistente cascina \"Pareto\", riedificata poi a villa-cascina \"Olivero\" (della quale oggi rimane la cascina detta Torassa su via Arbe 19, nel quartiere Mirafiori Nord al confine con Santa Rita). \nNel 1699 poi, il conte Silvestro Olivero don\u00f2 ai gesuiti i terreni a nord-est, per far edificare una grande casa di preghiera; il progetto fu appoggiato finanziariamente anche dalla Compagnia delle opere pie di San Paolo (antesignana dell'istituto bancario), da cui il nome del futuro borgo. Tuttavia, nel XIX secolo, l'edificio venne utilizzato ben poco per la preghiera, mentre fu spesso usato come deposito-polveriera e/o come ospedale militare.\nCon la soppressione dell'ordine gesuita nel periodo 1773-1814, l'edificio pass\u00f2 poi ai nobili Racca. Nel 1910 la struttura ritorn\u00f2 nelle mani della Compagnia di San Paolo ma, ormai in degrado, fu totalmente demolita nel 1941, per costruire il comprensorio dell'azienda Lancia. Quest'ultimo, rimase in piedi dal 1945 fino al 2011, quindi parzialmente demolito per farne un complesso residenziale (sul lato di Via Monginevro).\nLa struttura topografica del borgo fu decisa soltanto sul finire del XIX secolo, quando la zona, dal carattere prevalentemente rurale, si trasform\u00f2 in zona industriale. Le attivit\u00e0 artigianali e commerciali del borgo ruotavano intorno alla Piazza Sabotino e alla Chiesa di San Bernardino (in Via Dante Di Nanni, allora via Villafranca), eretta nel 1893 dall'architetto Giuseppe Gallo, in stile neogotico, per onorare il santo predicatore vissuto nel basso medioevo. Notevole fu l'influenza di Giolitti per il progetto della struttura urbana del quartiere: nel 1899, fu decisa una struttura viaria a forma di \"tela di ragno\", in controtendenza con la tipica topografia a \"scacchiera\" (castrum o quadrilatero romano) della citt\u00e0. Il centro della \"ragnatela\" delle vie fu deciso dietro la chiesa di San Bernardino, in quella che diventer\u00e0 presto la piazza-rotonda dedicata a Carlo e Mario Nicolis di Robilant. \nXX secolo.\nNel 1901, arriv\u00f2 il primo piano regolatore edilizio. La densit\u00e0 di popolazione, all'inizio degli anni venti, crebbe in maniera esponenziale rispetto alla fine dell'Ottocento, superando i ventimila abitanti circa. Tuttavia, il borgo continu\u00f2 comunque a rimanere una zona periferica e abbastanza isolata dalla citt\u00e0 di Torino. Occorrer\u00e0 attendere la prima guerra mondiale per farlo inglobare completamente nell'assetto urbanistico.\nPer quanto riguarda la produzione industriale, il quartiere vide sorgere all'inizio del Novecento numerosi stabilimenti: nel 1905 la SPA (Societ\u00e0 Piemontese Automobili), nel 1906 la Lancia (attorno a cui, a partire dagli anni dieci del '900, si svilupp\u00f2 la borgata Monginevro) e nel 1911 la Chiribiri. Nel 1912, sorgevano invece qui la SIP (Telefonia), l'Ansaldo e gli stabilimenti Pininfarina; pi\u00f9 tardi, anche la Materferro (FIAT Ferroviaria). Le fabbriche, ovviamente, diedero un forte sviluppo alla crescita demografica e urbanistica, sia del borgo sia delle zone limitrofe, come il quartiere Cenisia, con il quale andr\u00e0 a formare una sorta di unica area urbana ad alta densit\u00e0 industriale e operaia.\nAi margini meridionali del quartiere, a ridosso di Santa Rita, si trova la piccola borgata Polo Nord (\"P\u00f2lo N\u00f2rd\"), cos\u00ec chiamata per la sua antica funzione di riserva di neve per le ghiacciaie cittadine. \u00c8 composta da un condominio sull'angolo di piazza Marmolada e da una serie di villette a due piani. Presenta ancor oggi l'originaria struttura di edilizia operaia e rappresenta un esempio di pianificazione \"ante litteram\", in quanto fu progettata e fatta costruire per volont\u00e0 di una cooperativa di ferrovieri tra il 1912 e il 1916.\nLa recente riqualificazione di Piazza Marmolada, portata avanti dal Comune nel 2014, ha sottolineato proprio le caratteristiche storiche ed architettoniche della borgata.\nRione Lancia.\nUn particolare discorso \u00e8 dedicato al fenomeno edificatorio avvenuto intorno agli stabilimenti del comprensorio dell'azienda automobilistica Lancia, nel periodo dal secondo dopoguerra fino alla fine degli anni ottanta. Sull'attuale via Lancia fu eretto, negli primi anni sessanta, un centro di telecomunicazioni (Telecom Italia), ancor oggi operativo.\nIl Grattacielo Lancia invece, che ancor oggi spicca sulla via omonima, fu realizzato negli anni cinquanta. Fortemente voluto da Gianni Lancia, proprietario dell'omonima casa automobilistica, \u00e8 il simbolo del quartiere. Sulla sua sommit\u00e0 svettava, fino ai primi anni duemila, la scritta \"Lancia\", visibile anche da grandi distanze. Nel 2005, gi\u00e0 privato della sua storica insegna, l'edificio, insieme al comprensorio, furono venduti dal Gruppo Fiat ad una societ\u00e0 controllata da Beni Stabili e dall'immobiliare torinese Gefim, quindi occupato da aziende del gruppo IBM Italia. \nOggi invece, sia il grattacielo che il comprensorio, dopo un lungo periodo sfitto, sono praticamente poco utilizzati ed in attesa di riconversione a servizi ed abitazioni. Gli spazi tutti intorno all'ex comprensorio furono riconvertiti progressivamente negli anni 2003-2006 ad area residenziale-commerciale, dando vita a dei nuovissimi condomini, delimitati da via Lancia, via Caraglio, via Renier, via Issiglio, corso Rosselli e corso Trapani.\nRiqualificazioni e opere attuali.\nNegli anni ottanta e anni novanta, gran parte degli stabilimenti industriali presenti nel quartiere, ormai dismessi, furono abbattuti. Al loro posto, nacquero nuovi insediamenti, facendo di \"Borgo San Paolo\" uno dei quartieri simbolo della riconversione di ex-aree industriali, spesso arricchite di opere d'arte contemporanea. Oltre allo storico mercato, nella parte sud di Corso Racconigi, nel borgo sorsero delle nuove costruzioni come, ad esempio:\nArea ex-\"Materferro\" e \"Spina 1\".\nIl triangolo compreso tra corso Mediterraneo, corso Rosselli e corso Lione, fa parte della cosiddetta \"Spina 1\", nell'ambito del progetto di riconversione delle aree un tempo occupate da binari ferroviari in superficie e quelle circostanti la \"Spina Centrale\" di Torino, un tempo occupato dagli stabilimenti della \"Materferro\".\nIl progetto doveva essere completato dalla costruzione dai due edifici a torre nel vertice superiore di questo triangolo. Gli edifici, uno a destinazione terziario e l'altro a residenziale, erano progettati per una altezza rispettivamente di 100 e 65 metri. Il progetto \u00e8 risultato il vincitore di una gara internazionale indetta dalla societ\u00e0 edile \"Franco Costruzioni\".&lt;br&gt;\nA distanza di dieci anni dall'approvazione del progetto le difficolt\u00e0 economiche del gruppo nonch\u00e9 le mutate esigenze di mercato non hanno permesso l'avvio di alcun tipo di costruzione e l'area rimane ancora totalmente da edificare.\nLa trincea ferroviaria, inoltre, \u00e8 stata completamente interrata nel tratto da largo Orbassano a corso Peschiera. In superficie \u00e8 stato creato uno dei tratti della \"Spina Centrale\" di Torino, corredato da tre significative opere d'arte contemporanea:\n\u00c8 stato inoltre completato l'interramento della ferrovia parallela a corso Lione fino a piazza Marmolada, anch'essa oggetto di riqualificazione attraverso la sua trasformazione in rotonda e area verde."}
{"id": "410145", "revid": "301156", "url": "https://it.wikipedia.org/wiki?curid=410145", "title": "Cinema d'essai", "text": "Il termine cinema d'essai viene utilizzato in Italia per riferirsi a tutte quelle sale cinematografiche le cui scelte di cartellone si basano sulla qualit\u00e0 artistica del film. Il nome \"cinema d'essai\" deriva dalla qualifica di \"Cin\u00e9ma d'art et d'essai\", (letteralmente \"Cinema d'arte e di prova\") che in Francia, fin dagli anni '40, venne attribuita a quelle sale cinematografiche che proiettavano film non commerciali, di derivazione avanguardista e rivolti ad un pubblico colto. In Italia le sale di \"cinema d'essai\" videro una grande espansione negli anni '60, dopo che l'avvento della politica degli autori determin\u00f2 un nuovo modo di pensare il cinema.\nStoria.\nNascita ed espansione del cinema d'essai.\nIl primo e pi\u00f9 energico sostenitore in questa direzione, fu Louis Delluc, il quale, oltre a pubblicare la rivista \"Le Journal du Cin\u00e9-Club\" a cui segu\u00ec \"Cin\u00e9a\", lavor\u00f2 parecchio a sostegno delle pellicole del cinema d'avanguardia fondando a Parigi il primo \"cin\u00e9-club\" francese che diede inizio a quello che diverr\u00e0 poi il movimento dei Cine Club nel mondo. I nuovi linguaggi del \"cinema d'artista\" come l'impressionismo francese, l'espressionismo tedesco e la scuola sovietica del montaggio, riuscirono a beneficiare dell'impatto che queste iniziative avevano sul pubblico intellettuale. La prima, vera \"salle specialis\u00e9e\" fu per\u00f2 il \"Vieux Colombier\" che venne inaugurato a Parigi nel 1924 da Jean Tedesco, dopo aver trasformato il teatro ereditato da Jacques Copeau in una sala cinematografica. Nel 1926 aprirono i cinema L'\u0153il de Paris, lo Studio 28, e lo Studio des Ursulines. Quest'ultimo fu aperto dagli attori Armand Tallier e Laurence Myrga con il progetto esplicito di fare una sala per l'\u00e9lite intellettuale parigina. Sale simili cominciarono ad essere aperte in tutta la Francia e tra la fine degli anni '30 e l'inizio degli anni '40 furono definite come \"Cin\u00e9ma d'art et d'essai\". Il fenomeno si espanse nel dopoguerra in quasi tutti i maggiori stati europei, diffondendosi presto anche fuori dal continente. Nel 1940 anche Bruxelles poteva contare tre sale ed erano nati nuovi \"cinema d'essai\" nelle citt\u00e0 di Liegi, Gand ed Anversa.\nContemporaneamente le varie legislazioni del settore andavano selezionando i criteri per l'ammissione di sale e film al concetto d'essai, ovvero in generale di un prodotto che avesse interesse culturale dominante rispetto alla sua riuscita commerciale. Nella Repubblica Federale Tedesca, gi\u00e0 nel 1953 nacque la \"Gilde Deutscher Filmkunsttheather\", mentre nel 1955, in Francia, le sale \"d'art et d'essai\" si erano riunite nell\"'Association fran\u00e7aise des cin\u00e9mas d'art et d'essai\" (AFCAE), ed iniziavano ad essere protette come bene culturale dalla \"Direction g\u00e9n\u00e9rale du Centre national de la cin\u00e9matographie\".\nIl cinema d'essai negli Stati Uniti.\nI \"cinema d'essai\" iniziarono a sorgere sul territorio USA gi\u00e0 nel 1925. A New York in quell'anno venne inaugurata la Films Art Guide, societ\u00e0 che proponeva gli spettacoli di domenica mattina a un pubblico di esperti. A partire dal 1930 l'impegno di intellettuali statunitensi ed emigranti europei favor\u00ec la crescita di questi circuiti sul suolo statunitense, patria di Hollywood e del cosiddetto \"cinema commerciale\". La vera esplosione si ebbe durante gli anni sessanta quando quasi tutte le grandi citt\u00e0 statunitensi, oltre che le cittadine universitarie, ospitavano pi\u00f9 di una sala di questo tipo. I film proiettati erano soprattutto di importazione. A essere diffusi furono soprattutto pellicole inglesi (alcune, come \"Scarpette rosse\" di Michael Powell, ebbero un successo tale da superare il confine dell'essai e diventare campioni di incassi occupando il circuito commerciale). Fu in questo contesto che il pubblico americano conobbe film come \"Roma citt\u00e0 aperta\" di Roberto Rossellini, \"Ladri di biciclette\" di Vittorio De Sica, o \"Amanti perduti\" di Marcel Carn\u00e9.\nIl cinema d'essai in Italia.\nSe nel resto d'Europa, l'evoluzione che port\u00f2 al circuito dei \"Cin\u00e9ma d'art et d'essai\" si era gi\u00e0 sviluppata fino ad ottenere una legislazione che li riconoscesse verso la met\u00e0 degli anni '50, in Italia la prima sala che venne qualificata come \"Cinema d'essai\" fu il Quirinetta di Roma nel 1960, a cui seguirono il Cinema Centrale a Milano ed il Nuovo romano di Torino. Se infatti fino a questo momento, i fruitori del \"cinema di qualit\u00e0\" si erano rivolti principalmente dei Circoli di cinema, con gli anni '60 ed il sempre maggiore sviluppo del cinema d'autore, nacque la necessit\u00e0 di scegliere i film da vedere, a prescindere dalla programmazione precostituita dei Cine Club. In questi anni erano poi cambiati fortemente i gusti del pubblico generalista con film come \"La dolce vita\" di Federico Fellini e \"Rocco e i suoi fratelli\" di Luchino Visconti che riuscivano ad entrare nelle classifiche dei botteghini. Nel 1962 fu quindi creata la \"Associazione Italiana Amici Cinema d'Essai\" (AIACE) diretta da Jacopo Chessa, primo tentativo di stimolo verso un circuito di sale con programmazione alternativa. Nel 1970 la \"Associazione Generale Italiana dello Spettacolo\" (AGIS), assieme alla \"Associazione Nazionale Esercenti Cinema\" fondarono il \"Film d'arte e di cultura\" (FAC) per facilitare la divulgazione delle opere cinematografiche. Nel 1979 le sale d'essai si riunirono nella \"Federazione italiana dei cinema d'essai\" (FICE), allora presieduta da Claudio Zanchi ed a sua volta facente parte della \"Conf\u00e9d\u00e9ration internationale des cin\u00e9mas d'art et d'essai\" (CICAE), nata nel 1955. Il riconoscimento delle sale dura due anni ed \u00e8 ovviamente rinnovabile.\nCaratteristiche del genere.\nEsso infatti indica in generale quella cinematografia rivolta a chi delle opere cinematografiche privilegia aspetti che vanno oltre il mero intrattenimento, come, ad esempio, il valore artistico, formale, di sperimentazione sul linguaggio cinematografico, oppure di impegno sociale. Per estensione, il termine individua anche una sala cinematografica che proietti pellicole del genere.\nQuesti film venivano proiettati con i sottotitoli e molti di essi proponevano contenuti audaci cui gli spettatori americani non erano abituati. \"E Dio cre\u00f2 la donna\" lanci\u00f2 Brigitte Bardot negli USA non tanto per la complessit\u00e0 del soggetto, quanto per la leggerezza con cui temi \"proibiti\" dalla censura americana venivano trattati. In sostanza, si dichiara d'essai un film che \"contribuisca alla diffusione della cultura cinematografica ed alla conoscenza di correnti e tecniche sperimentali\".\nFilm d'essai.\nCol termine film d'essai la legge italiana definisce un film \"di ricerca e sperimentazione\" a cui \u00e8 anche applicabile la definizione di \"film di qualit\u00e0\". La qualifica \"film d'essai\" viene attribuita da un'apposita commissione. Pi\u00f9 in generale, \"si dichiara d\u2019essai un film che contribuisca alla diffusione della cultura cinematografica ed alla conoscenza di correnti e tecniche sperimentali\"."}
{"id": "410146", "revid": "74801", "url": "https://it.wikipedia.org/wiki?curid=410146", "title": "Contea di Alpine", "text": "La contea di Alpine, in inglese Alpine County, \u00e8 una contea dello Stato della California, negli Stati Uniti. La popolazione al censimento del 2000 era di abitanti, ed \u00e8 la contea meno popolata della California. Il capoluogo di contea \u00e8 Markleeville.\nGeografia fisica.\nLa contea si trova sulla Sierra Nevada, tra il Lago Tahoe e lo Yosemite National Park. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa contea di Alpine \u00e8 stata costituita nel 1864 dopo il boom economico dovuto alla scoperta del filone d'argento di Comstock Lode, ed \u00e8 stata formata con parte dei territori delle contee di Amador, El Dorado, Calaveras e Tuolumne.\nIl nome venne suggerito dai primi abitanti per la sua somiglianza con la loro terra di origine: le Alpi svizzere.\nAl momento della sua creazione contava circa abitanti e il capoluogo era Silver Mountain City. Nel 1868, le miniere d'argento si esaurirono e la popolazione scese a circa persone. Il capoluogo venne spostato a Markleeville nel 1875.\nPassata la corsa all'argento, l'economia della contea di Alpine County si bas\u00f2 interamente su agricoltura, allevamento e taglio di legname. Negli anni Venti, il numero dei residenti precipit\u00f2 a 200. Con la costruzione degli impianti sciistici di Bear Valley e Kirkwood alle fine degli anni Sessanta, la popolazione \u00e8 cresciuta al livello attuale."}
{"id": "410147", "revid": "287204", "url": "https://it.wikipedia.org/wiki?curid=410147", "title": "Bourdon", "text": ""}
{"id": "410149", "revid": "287204", "url": "https://it.wikipedia.org/wiki?curid=410149", "title": "Cratere Chappe", "text": "Chappe \u00e8 il nome di un cratere lunare da impatto intitolato all'astronomo francese Jean-Baptiste Chappe d'Auteroche che si trova lungo il margine suodoccidentale dell'emisfero che la Luna rivolge alla Terra. \u00c8 assai vicino al bordo dell'assai maggiore cratere Hausen ed a quello di Pil\u00e2tre. A nord-nord-ovest si trova il cratere Blanchard.\nIl territorio circostante \u00e8 assai accidentato e diseuguale, e Chappe si trova al confine tra questa piana e le pendici esterne del cratere Haunsen. Il bordo \u00e8 approssimativamente circolare, con un piccolo cratere sul margine orientale. L'interno \u00e8 irregolare, in particolare nella zona occidentale.\nQuesto cratere era denominato Hausen A, prima che l'Unione Astronomica Internazionale lo rinominasse."}
{"id": "410150", "revid": "15756", "url": "https://it.wikipedia.org/wiki?curid=410150", "title": "Corpo d'armata del Pei-yang", "text": "Il Corpo d'armata del Pei-yang o Armata del Nord () fu una potente forza militare cinese creata dal governo della Dinastia Qing alla fine del XIX secolo. \u00c8 stato il pezzo forte della ricostruzione generale del sistema militare cinese. Il Corpo d'armata del Pei-yang ebbe un ruolo fondamentale nella politica cinese per almeno un trentennio e alcuni sostengono fino anche al 1949. Rese possibile la Rivoluzione Xinhai e caus\u00f2 un periodo di divisione regionale, noto come periodo dei signori della guerra (\u5317\u6d0b\u8ecd\u95a5 \"b\u011biy\u00e1ng j\u016bnf\u00e1\").\nOrigini con Li Hongzhang (fino al 1900).\nIl Corpo d'armata del Pei-yang venne creato dall'esercito Anhui di Li Hongzhang, che venne impiegato per la prima volta durante la Rivolta dei Taiping. A differenza delle forze della bandiera verde dei Qing, l'esercito di Anhui era in buona parte una milizia basata su legami di fedelt\u00e0 personale pi\u00f9 che istituzionale. L'esercito di Anhui venne inizialmente equipaggiato con un misto di armi tradizionali e moderne. Il suo creatore, Li Hongzhang, us\u00f2 i dazi doganali e le entrate fiscali delle cinque province sotto il suo controllo, negli anni 1880 e 1890, per modernizzare parti dell'esercito di Anhui, e per costruire una marina da guerra moderna (la flotta del Pei-yang). \u00c8 attorno a questo periodo che il termine \"esercito Beiyang\" inizia ad essere usato per riferirsi alle forze militari sotto il suo controllo. Il termine \"Beiyang\", che letteralmente significa \"Oceano Settentrionale\", fa riferimento ai dazi doganali esatti nella Cina del Nord, che vennero inizialmente usati per sovvenzionare la flotta del Pei-yang e successivamente Il Corpo d'armata del Pei-yang. Comunque, tali finanziamenti erano irregolari e l'addestramento non era affatto sistematico.\nAlla met\u00e0 degli anni 1890, Il Corpo d'armata del Pei-yang era la miglior formazione regionale che la Cina poteva mettere in campo. La Prima guerra sino-giapponese venne combattuta quasi interamente da esso, senza il sostegno delle forze delle altre province. In tale guerra la flotta del Pei-yang, che comprendeva due navi da guerra pre-dreadnought, venne sopraffatta dai cannoni a tiro rapido della pi\u00f9 leggera flotta giapponese. Similarmente, a terra, l'esercito di coscritti giapponese, ispirato dal modello tedesco, guidato da ufficiali professionisti e addestrati in accademia, sconfisse facilmente Il Corpo d'armata del Pei-yang.\nYuan Shikai prende il controllo (1901-1908).\nLi Hongzhang mor\u00ec nel 1901 e venne sostituito da Yuan Shikai, che rilev\u00f2 la nomina di Li a Governatore-Generale di Zh\u012bl\u01d0 e a Sovraintendente al Commercio per l'Oceano Settentrionale (\u5317\u6d0b\u5927\u81e3). Yuan aveva ricevuto nel 1895 il comando di una brigata del Nuovo Esercito. Molti dei suoi ufficiali divennero in seguito figure importanti del periodo dei Signori della Guerra. Tra questi troviamo Zhang Xun (che tent\u00f2 di restaurare la dinastia Qing nel 1917), Xu Shichang (Presidente della Repubblica di Cina 1918-22), Cao Kun (Presidente 1922-24 e capo della cricca militare di Zhili), Duan Qirui (\"Primo Ministro\" per gran parte del periodo 1916-20 e capo della cricca militare Anhui) e Feng Guozhang (Presidente 1917-18 e fondatore della cricca di Zhili).\nYuan Shikai supervision\u00f2 la graduale riforma delle istituzioni militari Qing dopo il 1901. Fond\u00f2 l'Accademia militare di Baoding, il che gli permise di espandere Il Corpo d'armata del Pei-yang. Con la creazione della Commissione per la Riorganizzazione dell'Esercito, nel dicembre 1903, Il Corpo d'armata del Pei-yang divenne il modello sul quale si sarebbero uniformate le forze militari delle altre province. Nel 1905 Yuan aveva aumentato Il Corpo d'armata del Pei-yang a sei divisioni. In ottobre fece svolgere delle manovre vicino a Hejian, nel Zhili centrale, usando l'appena completata ferrovia Pechino-Hankou. Esercitazioni simili si svolsero l'anno seguente con l'esercito di Zhang Zhidong a Hubei. Era opinione unanime degli osservatori stranieri che Il Corpo d'armata del Pei-yang fosse il pi\u00f9 grande, meglio equipaggiato e meglio addestrato, tra le forze militari della Cina dell'epoca.\nIl Corpo d'armata del Pei-yang sotto controllo Manci\u00f9 (1909-1910).\nL'Imperatrice vedova Cixi mor\u00ec il 15 novembre 1908 e le successe Puyi, di tre anni. Il nuovo reggente, II Principe Chun (\u9187\u89aa\u738b), fece dimettere Yuan Shikai l'anno seguente. Yuan pass\u00f2 il suo periodo di pensionamento curando attentamente la sua rete di contatti personali nelIl Corpo d'armata del Pei-yang. Al momento della rivoluzione del 1911, il comando del Corpo d'armata del Pei-yang era teoricamente nelle mani del ministro Manchu Yinchang. In realt\u00e0 Yuan Shikai era ancora in grado di manipolarlo, grazie alla lealt\u00e0 personale dei suoi ufficiali. Quattro divisioni erano stanziate nello Zhili, mentre la III Divisione era in Manciuria e la V nello Shandong. Quasi tutti gli ufficiali erano cinesi etnici, molti dei quali erano studenti tornati dal Giappone. L'armamento non era uniforme, ma migliore di quanto fosse stato in passato. Gran parte della fanteria era armata o con il fucile giapponese standard modello 1896, o con i Mauser 7,9mm.\nLa rivoluzione del 1911.\nGli eventi della rivoluzione dimostrarono che Il Corpo d'armata del Pei-yang, che formava il nucleo delle 36 divisioni del Nuovo Esercito, era in assoluto la forza militare dominante in Cina. Controllare la lealt\u00e0 frammentata delle sue formazioni era la chiave del potere politico nella Cina del dopo 1911. L'insurrezione che diede il via alla rivoluzione del 1911 ebbe luogo a Wuchang il 10 ottobre. Il 12, Yinchang ricevette l'ordine di prendere due divisioni del Corpo d'armata del Pei-yang e scendere lungo la ferrovia Pechino-Hankou per sopprimere l'insurrezione a Wuchang. Egli attacc\u00f2 l'esercito rivoluzionario comandato da Huang Xing il 27 ottobre.\nCon la copertura della propria artiglieria da campo e dei cannoni della flotta imperiale, la fanteria del Pei-yang attacc\u00f2 con un nugolo di incursori seguiti da uno schieramento di fanti a ranghi compatti. Queste tattiche da manuale sarebbero state presto screditate dall'intensit\u00e0 dei combattimenti della I guerra mondiale, ma contro dei rivoluzionari indisciplinati e sprovvisti di mitragliatrici, funzionarono alla perfezione.\nQuello stesso giorno, Yuan Shikai ricevette l'ordine di prendere il comando delle forze a Wuchang. Rifiut\u00f2, assicurando invece degli alti comandi per due dei suoi pi\u00f9 fedeli sodali, Feng Guozhang e Duan Qirui. I combattimenti continuarono nell'Hubei per un altro mese, mentre Yuan negoziava con la dinastia e con i rivoluzionari, usando Il Corpo d'armata del Pei-yang come arma di coercizione. Il risultato finale fu che venne eletto come provvisorio Presidente della Repubblica di Cina.\nLa cricca del Pei-yang al potere (1911-15).\nDurante il periodo 1911-15, Yuan Shikai rimase l'unico uomo che poteva tenere assieme Il Corpo d'armata del Pei-yang. Lui e i suoi seguaci resistettero con forza a qualsiasi tentativo del Kuomintang (KMT) di inserire persone esterne nella loro catena di comando. Essi negoziarono un prestito da 25 milioni di sterline con un consorzio bancario, per sostenere Il Corpo d'armata del Pei-yang, nonostante la contrariet\u00e0 del KMT. Nel 1913 Yuan Shikai nomin\u00f2 quattro dei suoi leali luogotenenti a governatori militari di altrettante province meridionali: Duan Qirui ad Anhui, Feng Guozhang a Jiangsu, Li Shun a Jiangxi e Tang Xiangming a Hunan. La cricca militare Beiyang ottenne cos\u00ec la sua massima estensione di controllo territoriale. Esercitava un saldo controllo sulla Cina settentrionale e le province del fiume Yangtze. Per tutto il 1914, la cricca sostenne Yuan nell'apportare modifiche alla costituzione che gli davano poteri per condurre guerre e trattati, oltre a sostanziali poteri di emergenza.\nNel dicembre 1915 Yuan si dichiar\u00f2 imperatore. Questa decisione fu contrastata da quasi tutti i generali e gli ufficiali del Corpo d'armata del Pei-yang, da Duan Qirui e Feng Guozhang a scendere. Ancor pi\u00f9 importante, molte province periferiche, come Yunnan, gli si opposero apertamente. Yuan Shikai fu costretto a recedere dai suoi progetti imperiali. Sia Duan che Feng si rifiutarono di sostenerlo ancora al potere e alla fine, l'unico importante generale Beiyang a rimanergli fedele fu l'irreprensibile Zhang Xun. Yuan mor\u00ec poco dopo e Il Corpo d'armata del Pei-yang si divise in cricche guidate dai suoi principali protetti. La cricca di Anhui di Duan Qirui e la cricca di Zhili, fondata da Feng Guozhang, ma guidata dopo la sua morte da Cao Kun e Wu Peifu, furono le principali. Ormai disunito, il potere del Corpo d'armata del Pei-yang venne sfidato da eserciti provinciali quali le forze di Yan Xishan a Shaanxi e la cricca Fengtian di Zhang Zuolin.\nFrammentazione del Corpo d'armata del Pei-yang (1916-18).\nLe pressioni dei comandanti del Corpo d'armata del Pei-yang impedirono a qualsiasi figura politica di sinistra di prendere il potere nel governo della Repubblica di Cina. Per quasi un decennio dopo la morte di Yuan, il programma dei principali signori della guerra Beiyang fu di riunificare Il Corpo d'armata del Pei-yang, per poi poter conquistare i pi\u00f9 piccoli eserciti provinciali.\nPer un certo periodo a partire dalla met\u00e0 del 1916, il generale ultraconservatore Beiyang, Zhang Xun, riusc\u00ec a mantenere l'unit\u00e0 dell'esercito per mezzo di contatti collegiali e negoziazioni. Come gi\u00e0 aveva fatto Yuan Shikai, i generali Beiyang usarono il loro potere militare per intimidire l'Assemblea nazionale e far approvare le leggi che volevano. A seguito di una disputa con il presidente Li Yuanhong, su un prestito dal Giappone all'inizio del 1917, Duan Qirui dichiar\u00f2 l'indipendenza dal governo assieme a molti degli altri generali Beiyang. Zhang Xun occup\u00f2 quindi Pechino con il suo esercito, e il 1\u00ba luglio scosse il mondo politico cinese proclamando la restaurazione della dinastia Qing. Tutti gli altri generali condannarono questo gesto e la restaurazione croll\u00f2 presto. L'eliminazione di Zhang Xun, subito dopo, distrusse l'equilibrio di potere tra le fazioni rivali di Feng e Duan e inaugur\u00f2 un decennio di forte controllo da parte dei signori della guerra.\nFeng Guozhang si rec\u00f2 a Pechino per assumere la presidenza, dopo essersi assicurato la nomina del suo protetto a comandante militare di Jiangxi, Hubei e Jiangsu. Queste tre province divennero la base di forza della cricca militare di Zhili. Duan Qirui riprese la sua posizione di primo ministro; la sua cricca di Anhui (talvolta chiamata Anfu) domin\u00f2 l'area di Pechino. Usando finanziamenti giapponesi per ingrandire il suo cosiddetto \"Esercito di partecipazione alla guerra\", Duan continu\u00f2 a lottare con Feng Guozhang.\nFeng venne infine eliminato dalla vita politica nel 1918, quando Xu Shichang, il vecchio statista Beiyang, divenne presidente. Il suo vice, Cao Kun, ne prese il posto come capo della cricca di Zhili. Alla fine della Prima guerra mondiale, Duan dominava la rappresentanza cinese al Trattato di Versailles e us\u00f2 la conferenza di pace di Shanghai, nel 1919, per fare pressione sui militaristi non-Beiyang che appoggiavano il governo di Sun Yat-sen a Canton. Duan continu\u00f2 a ricevere finanziamenti per il suo esercito (ribattezzato \"Esercito di difesa nazionale\") dal Giappone, in cambio dei quali era pronto a garantire al Giappone la successione legale ai diritti tedeschi nello Shandong (si veda Movimento del 4 maggio).\nIl controllo dei signori della guerra (1919-1925).\nPrima del maggio-giugno 1919, ci si aspettava che una combinazione di combattimenti e negoziati tra i principali leader Pei-yang avrebbe portato all'unificazione militare, la quale avrebbe a sua volta permesso il ripristino del processo politico costituzionale che era stato mandato all'aria da Yuan Shikai. Nel 1919 le tre principali fazioni militari settentrionali si erano cementate, due di esse, Anhui e Zhili, direttamente dal Corpo d'armata del Pei-yang e una terza, la Fengtian, capeggiata da Zhang Zuolin, da un amalgama di truppe del Pei-yang e locali. Queste e le loro imitatrici su scala pi\u00f9 piccola, erano disposte a ricevere soldi e armi da qualsiasi fonte, allo scopo di sopravvivere, e le fazioni pi\u00f9 deboli si sarebbero combinate con quelle pi\u00f9 forti.\nLa storia dei principali signori della guerra fino al 1925, racconta il fallimento da parte di qualsiasi comandante militare in Cina nel centralizzare il potere politico e militare a qualsiasi livello. In una situazione che somigliava al \"periodo delle cinque dinastie e dei dieci regni\", gran parte della Cina meridionale rimase sotto il controllo del Pei-yang, divenendo cos\u00ec l'incubatore per i movimenti del Kuomintang e del Partito Comunista Cinese."}
{"id": "410152", "revid": "1305772", "url": "https://it.wikipedia.org/wiki?curid=410152", "title": "Guillaume Tell", "text": ""}
{"id": "410154", "revid": "14806", "url": "https://it.wikipedia.org/wiki?curid=410154", "title": "Abuk", "text": ""}
{"id": "410155", "revid": "14806", "url": "https://it.wikipedia.org/wiki?curid=410155", "title": "Garang", "text": ""}
{"id": "410158", "revid": "2175", "url": "https://it.wikipedia.org/wiki?curid=410158", "title": "Airport 1975", "text": ""}
{"id": "410159", "revid": "2225", "url": "https://it.wikipedia.org/wiki?curid=410159", "title": "Airport 75", "text": ""}
{"id": "410160", "revid": "1516566", "url": "https://it.wikipedia.org/wiki?curid=410160", "title": "Contea di Amador", "text": "La contea di Amador, in inglese Amador County, \u00e8 una contea dello Stato della California, negli Stati Uniti. La popolazione al censimento del 2000 era di 35.100 abitanti. Il capoluogo di contea \u00e8 Jackson.\nGeografia fisica.\nLa contea si trova sulla Sierra Nevada. L'U.S. Census Bureau certifica che l'estensione della contea \u00e8 di 1.566\u00a0km\u00b2, di cui 1.536\u00a0km\u00b2 composti da terra e i rimanenti 30\u00a0km\u00b2 composti di acqua.\nStoria.\nLa Contea di Amador venne costituita nel 1854 da parti delle contee di Calaveras ed El Dorado. Nel 1864, parte del territorio della contea venne ceduto alla contea di Alpine.\nIl nome della contea deriva da Jos\u00e9 Mar\u00eda Amador (Presidio di San Francisco, 8 dicembre 1794 \u2013 Watsonville, 12 giugno 1883 ma sepolto a Gilroy), soldato, ranchero e minatore, figlio del sergente Pedro Amador (ca. 1735\u20131824), un soldato spagnolo stabilitosi in California nel 1771. Nel 1848, Jos\u00e9 Mar\u00eda Amador insieme a molti nativi americani, fond\u00f2 un campo per l'estrazione dell'oro vicino all'attuale Amador City."}
{"id": "410161", "revid": "729019", "url": "https://it.wikipedia.org/wiki?curid=410161", "title": "Boeing P-26", "text": "Il Boeing P-26 fu un aereo da caccia monomotore, monoposto e monoplano ad ala bassa, sviluppato dall'azienda aeronautica statunitense Boeing agli inizi degli anni trenta.\nFu il primo intercettore statunitense con struttura monoplana e di costruzione interamente metallica; all'entrata in servizio, avvenuta nei primi mesi del 1934, si guadagn\u00f2 il soprannome (non assegnato ufficialmente) di Peashooter (letteralmente \"Sparapiselli\", cerbottana, in lingua inglese).\nStoria del progetto.\nLa Boeing propose il proprio \"Model 248\" all'USAAC per un nuovo aereo da caccia nel corso del 1931. Il progetto trov\u00f2 l'approvazione dell'Aviazione e gi\u00e0 alla fine del medesimo anno venne sottoscritto il contratto per la costruzione di tre prototipi.\nIl primo di questi si alz\u00f2 in volo il 20 marzo del 1932 e l'USAAC lo test\u00f2, per capire se potesse validamente ricoprire il ruolo di caccia intercettore di nuova generazione, presso la base di Wright Field, sita nella Contea di Greene (Ohio).\nLo svolgimento delle prove statiche e dei test di volo copr\u00ec l'intero arco del 1932: i buoni risultati ottenuti condussero l'USAAC e la Boeing alla sottoscrizione di un contratto per una versione migliorata (sulla scorta delle risultanze dei collaudi svolti), definita \"Model 266\" dalla casa costruttrice che avrebbe assunto la designazione di P-26A secondo lo standard dell'epoca.\nIl contratto riguardava la fornitura di 111 esemplari del P-26A, ma successivamente fu elevato a 136 velivoli: si trattava del contratto pi\u00f9 sostanzioso stipulato dall'USAAC dopo quello del 1921 per la fornitura di duecento velivoli MB-3A.\nLe consegne ai reparti di volo iniziarono sul finire del 1933 e terminarono il 30 giugno del 1934.\nTecnica.\nCome detto, essendo stato il primo velivolo da caccia interamente metallico ed il primo monoplano impiegato in tale ruolo, il P-26 rappresent\u00f2 un passo importante nello sviluppo dell'aviazione statunitense; tuttavia alcune delle caratteristiche che lo contraddistinguevano sarebbero state ben presto rese obsolete da nuovi sviluppi tecnologici ed il Peashooter sarebbe stato tolto, in breve tempo, dai reparti di prima linea.\nIl velivolo infatti, pur presentando struttura monoplana, non aveva ala a sbalzo; tuttavia i montanti in acciaio che gli permettevano di sopportare le manovre e le sollecitazioni del volo, non compromettevano i vantaggi di un minore livello di resistenza aerodinamica rispetto ai vecchi progetti biplani. Per contro, all'epoca, non c'era altro modo di assicurare la necessaria robustezza senza raggiungere pesi eccessivi della struttura alare, rendendo di fatto quest'aereo non molto dissimile dai primissimi monoplani come l'Eindecker della Fokker.\nAl contrario la fusoliera metallica con struttura a monoguscio, ovvero con il rivestimento metallico che assicurava parte della rigidit\u00e0 richiesta per la sua struttura, era una soluzione all'epoca largamente innovativa ed importante perch\u00e9 consentiva di ridurre i pesi dello scheletro interno, rendendo il rivestimento un elemento strutturale e non soltanto d'importanza aerodinamica, come lo era la tela verniciata.\nPer il resto il P-26 non presentava particolari innovazioni: il caccia era dotato di un robusto motore radiale Pratt &amp; Whitney R-1340, 2 mitragliatrici Browning (2 di piccolo calibro o 1 leggera e 1 pesante), predisposizione fino a 200\u00a0kg di bombe, una radio (aggiunta in un secondo momento con la sua lunga antenna) ed il mirino \u201ca cerbottana\u201d.\nIl carrello era fisso, ma carenato nei suoi tre elementi al fine di ridurre la resistenza aerodinamica; le prestazioni del velivolo, pur risultandone condizionate, erano di tutto rispetto ed il P-26 rimase il caccia pi\u00f9 veloce dell'USAAC fino alla comparsa, quattro anni pi\u00f9 tardi, del Seversky P-35 e del Curtiss P-36. Anche la manovrabilit\u00e0 era buona (a dispetto dell'aspetto esteriore piuttosto tozzo), grazie alla disposizione dei pesi, concentrati prevalentemente nella parte centrale della fusoliera.\nUno dei difetti riscontrati nel corso delle prove di valutazione, fu evidenziato dal cappottamento di un esemplare durante un atterraggio su una pista non preparata (nell'incidente il pilota rimase ucciso, mentre il velivolo riport\u00f2 danni di scarso rilievo); inizialmente si tent\u00f2 di ovviare al problema rivedendo la struttura del poggiatesta (impiegando una sorta di rollbar), mentre in un secondo tempo vennero impiegati ipersostentatori per ridurre la velocit\u00e0 del velivolo nelle fasi dell'atterraggio.\nImpiego operativo.\nTra le file dell'USAAC il Boeing P-26 venne adottato, a partire dal 1934, da un gran numero di \"Pursuit Group\" operanti sul territorio metropolitano degli Stati Uniti; tuttavia gi\u00e0 dopo quattro anni, con l'entrata in servizio dei P-35 e P-36, i Peashooter furono trasferiti nei teatri esterni (Panama e Hawaii). Tra il 1940 ed il 1941 quasi tutti i reparti di prima linea erano stati equipaggiati con nuovi velivoli da caccia (era nel frattempo entrato in servizio anche il Curtiss P-40) e solo il \"31\u00b0 Squadron\" (basato ad Albrook Field, nei pressi di Balboa) li ebbe in servizio dopo lo scoppio della seconda guerra mondiale.\nAll'estero il P-26 non ebbe grande diffusione, a dispetto del favorevole rapporto costi/prestazioni: un esemplare fu inviato in Spagna per una dimostrazione aerea ed una possibile commessa da parte dell'aeronautica Spagnola, ma non suscit\u00f2 molto entusiasmo. Venne venduto un solo esemplare che fu usato poi nella Guerra civile spagnola ed abbattuto nel 1938.\nUndici esemplari vennero acquistati, nel 1934, dalla Cina. Impiegati nella Seconda guerra sino-giapponese, fecero registrare alcuni successi malgrado la schiacciante superiorit\u00e0 numerica degli avversari. Parte dei fondi per l'acquisto di questi velivoli vennero raccolti dalla comunit\u00e0 cinese negli Stati Uniti: cassette per le offerte vennero disposte sui banconi dei ristoranti cinesi.\nAlcuni P-26 vennero impiegati nelle Filippine dove combatterono ai comandi di piloti di questo paese organizzati nel \"6th Pursuit Squadron\": in questo frangente fecero registrare 7 abbattimenti (non tutti confermabili) a fronte della perdita di almeno 4 dei loro. Dopo questo impiego disperato, tra il 10 e il 24 dicembre 1941 gli aerei superstiti vennero dati alle fiamme per impedirne la cattura a causa l'invasione giapponese ormai in atto.\nNel 1943 il Guatemala acquist\u00f2 dagli Stati Uniti sette P-26A, che sarebbero rimasti in servizio fino al 1957."}
{"id": "410165", "revid": "158913", "url": "https://it.wikipedia.org/wiki?curid=410165", "title": "Shadow Moses", "text": ""}
{"id": "410166", "revid": "767487", "url": "https://it.wikipedia.org/wiki?curid=410166", "title": "Contea di Ventura", "text": "La contea di Ventura, negli Stati Uniti d'America, \u00e8 una contea della California meridionale. Si trova sulla costa del Pacifico, nella parte nord occidentale della Greater Los Angeles Area. Spesso viene anche chiamata \"the Gold Coast\". La contea gode la reputazione di essere uno dei luoghi pi\u00f9 sicuri del paese.\nSecondo il censimento del 2000, la popolazione della contea ammontava a 753.197 abitanti. Dati pi\u00f9 recenti affermano che la popolazione \u00e8 aumentata a 813.052 persone. Sede di contea \u00e8 Ventura (nome ufficiale San Buenaventura), ma la citt\u00e0 pi\u00f9 grande \u00e8 Oxnard (190.000 abitanti).\nPrincipali strade ed autostrade.\n California State Route 23"}
{"id": "410168", "revid": "86599", "url": "https://it.wikipedia.org/wiki?curid=410168", "title": "Cratere Chappell", "text": "Chappell \u00e8 un cratere lunare di 73,92 km situato nella parte nord-orientale della faccia nascosta della Luna, a nord del cratere Debye in una zona pesantemente bombardata da impatti.\nMolta parte del margine esterno si sovrappone a crateri pi\u00f9 piccoli. Il bordo settentrionale \u00e8 stato quasi cancellato, mentre i resti del margine formano una irregolare corona intorno alla depressione centrale. Sorprendentemente il pianoro interno non mostra molti segni di impatti, limitati a pochi minuscoli crateri. Vicino al centro del pianoro, uniforme e livellato, vi \u00e8 un basso picco arrotondato.\nIl cratere \u00e8 dedicato all'astronomo statunitense James F. Chappell.\nCrateri correlati.\nAlcuni crateri minori situati in prossimit\u00e0 di Chappell sono convenzionalmente identificati, sulle mappe lunari, attraverso una lettera associata al nome."}
{"id": "410171", "revid": "2056951", "url": "https://it.wikipedia.org/wiki?curid=410171", "title": "Metal Gear", "text": " \u00e8 il primo videogioco della serie omonima, creata da Hideo Kojima. \u00c8 uscito nel 1987, all'inizio solo per MSX2, e poi in seguito convertito per Nintendo Entertainment System, MS-DOS e Commodore 64. Si prevedeva un'altra versione per la piattaforma Amiga, le cui immagini rimasero sulla confezione per IBM, ma venne abbandonata per il dileguamento della maggior parte degli editor dalla produzione di altri giochi, in conseguenza della pirateria.\n\"Metal Gear\" \u00e8 stato riproposto (nella sua versione Famicom) in un disco bonus incluso nell'edizione speciale di ', messa in commercio solo in Giappone. La versione originale MSX2 \u00e8 stata distribuita in ', nel disco \"Persistence\", completamente tradotta in lingua italiana; conseguentemente, compare anche nella raccolta \"\", selezionando \"Metal Gear Solid 3\".\nDal settembre 2020 il gioco \u00e8 disponibile anche su GOG.com.\nTrama.\n1995: Outer Heaven, Sudafrica. Inizia l\"'Operazione Intrusione N313\": Snake, agente dell'unit\u00e0 FOXHOUND supportato via radio dal suo comandante Big Boss, deve infiltrarsi in Outer Heaven e distruggere \"l'arma finale\", il Metal Gear: si tratta di un carro armato bipede dotato di armi nucleari e in grado di muoversi su ogni genere di terreno. Per prima cosa, Snake deve trovare Gray Fox, un membro di FOXHOUND che era entrato in Outer Heaven qualche giorno prima, ma che era stato catturato e rinchiuso in una cella segreta. Durante la sua ricerca, Snake libera alcuni prigionieri che gli forniscono la frequenza radio di Diane, un'agente della Resistenza, la quale ha informazioni sui nemici, e gli spiegano che l'unico modo per raggiungere la cella segreta in cui \u00e8 detenuto Gray Fox \u00e8 farsi catturare.\nCos\u00ec Snake si lascia trovare dai nemici e viene portato in cella da Gray Fox, il quale gli spiega che l'unica persona che sa come distruggere il Metal Gear \u00e8 il Dr. Madnar, lo scienziato che l'ha progettato e che adesso \u00e8 tenuto prigioniero da qualche parte. Snake, dopo aver trovato il modo di uscire dalla cella, incontra e sconfigge Shotmaker e Machinegun Kid. Seguendo le indicazioni di altri prigionieri presenti in Outer Heaven, Snake trova Madnar, ma in realt\u00e0 si tratta di un impostore che gli tende una trappola. Snake riesce a fuggire in tempo, ma subito dopo si trova ad affrontare Fire Trooper.\nDopo averlo sconfitto, Snake trova il vero Dr. Madnar, il quale per\u00f2 non dir\u00e0 nulla se Snake non trova prima sua figlia Ellen, che \u00e8 stata presa in ostaggio per costringere lo scienziato a costruire il Metal Gear. Snake trova Ellen e torna da Madnar, che gli spiega come distruggerlo: si deve applicare una serie di cariche di esplosivo sulle gambe, dove la corazza \u00e8 pi\u00f9 sottile, secondo una sequenza ben precisa. Grazie all'aiuto di Jennifer, un'altra agente della Resistenza, Snake riesce a sconfiggere Bloody Brad, il quale ha una tessera che gli permette di proseguire. Snake sconfigge anche Dirty Duck, che teneva prigioniero il fratello di Jennifer, il quale indica a Snake la strada da seguire per uscire da Outer Heaven.\nOrmai vicino al Metal Gear, Snake viene a sapere da un prigioniero che il capo di Outer Heaven \u00e8 Big Boss, il suo comandante. Snake capisce cos\u00ec perch\u00e9 Big Boss aveva cominciato a dargli indicazioni fasulle, che conducevano a trappole. Riuscito comunque a raggiungere la stanza in cui si trova il Metal Gear, Snake lo distrugge, ma subito dopo Big Boss attiva la procedura di autodistruzione della base. Snake inizia cos\u00ec a fuggire dalla base, ma prima si trova faccia a faccia con Big Boss, il quale gli spiega che lo aveva assegnato alla missione pensando che, essendo un principiante, non ce l'avrebbe fatta, evidentemente sbagliando i conti.\nDopo aver sconfitto Big Boss, Snake fugge dalla base appena in tempo prima dell'esplosione. Dopo i titoli di coda, per\u00f2, appare un messaggio dell'ex-comandante di Snake, il quale non \u00e8 morto e promette di incontrarlo nuovamente per la resa dei conti.\nModalit\u00e0 di gioco.\nIl giocatore si muove in un ambiente bidimensionale, diviso in molte schermate collegate da esplorare. Inizialmente \u00e8 armato solo di pugni ma in seguito pu\u00f2 recuperare armi e altri oggetti. Si tratta di uno dei primi titoli ad includere elementi \"stealth\", in quanto il giocatore per raggiungere i suoi obiettivi deve evitare la maggior parte dei nemici e infiltrarsi di nascosto evitando lo scontro aperto.\nOgni nuovo ingresso a una schermata diversa ripristiner\u00e0 la precedente, ci\u00f2 vale anche per le sub-aree come camion ed edifici. Ponendo il caso che un nemico venga sconfitto al fronte di un camion, se entriamo in quest'ultimo, quando il giocatore uscir\u00e0 dal camion sar\u00e0 costretto ad aggirare od affrontare il nemico prima sconfitto.\nPersonaggi principali.\nSolid Snake.\nSnake \u00e8 una giovane recluta dell'unit\u00e0 FOXHOUND. La sua missione consiste nell'infiltrarsi in Outer Heaven e distruggere il Metal Gear. Durante l'operazione trova e libera numerosi prigionieri, i quali gli forniscono consigli utili, e si trova ad affrontare molti nemici. Pur essendo la sua prima missione, riesce a portare a termine tutti gli obiettivi con successo, affermando che \u00ab non \u00e8 stato niente di straordinario \u00bb.\nGray Fox.\nGray Fox (Grey Fox nella versione per MSX2) \u00e8 un membro dell'unit\u00e0 FOXHOUND; si era infiltrato in Outer Heaven qualche giorno prima di Snake, ma era stato catturato e rinchiuso in una cella; prima di essere rinchiuso, riesce ad annunciare la presenza di una terribile arma, il Metal Gear che d\u00e0 il titolo al gioco, all'interno della base-fortezza. Viene liberato da Snake.\nMadnar.\nMadnar \u00e8 lo scienziato che \u00e8 stato obbligato a costruire il Metal Gear, ed \u00e8 l'unica persona che sa come distruggerlo. Quando Snake lo trova, Madnar esige che vada a salvare sua figlia Ellen, che \u00e8 stata rapita, altrimenti non gli riveler\u00e0 come distruggere il Metal Gear.\nEllen.\n\u00c8 la figlia del Dr. Madnar. Faceva parte del corpo di ballo del teatro Bol'\u0161oj ed \u00e8 stata rapita e imprigionata ad Outer Heaven insieme al fratello per costringere loro padre a costruire il Metal Gear. Ellen viene liberata da Snake, mentre del fratello non si hanno altre notizie.\nSchneider.\n\u00c8 il capo della Resistenza contro Outer Heaven. Indica a Snake dove trovare oggetti utili. Dopo aver scoperto chi \u00e8 il capo di Outer Heaven, sta per comunicarlo a Snake, ma la trasmissione viene interrotta e di Schneider non si hanno pi\u00f9 notizie.\nDiane.\nIn passato \u00e8 stata la cantante del gruppo positive punk Thin Wall. Adesso \u00e8 un'agente della Resistenza insieme al fratello Steve. Diane fornisce a Snake informazioni sui nemici e sulle loro armi.\nJennifer.\nFiera e prudente di carattere, passa a Solid Snake delle informazioni sulle armi dei nemici, ma solo dopo essersi convinta dell'affidabilit\u00e0 di Snake, altrimenti non risponde alle sue chiamate. Anche Jennifer \u00e8 un membro della Resistenza, e si \u00e8 infiltrata nello stato-fortezza come elemento del team medico, nel tentativo di liberare suo fratello. Questi \u00e8 stato rapito ed \u00e8 tenuto prigioniero da Dirty Duck. Jennifer fornisce a Snake un lanciarazzi indispensabile per sconfiggere Bloody Brad.\nSteve.\nFratello maggiore di Diane, \u00e8 anche lui un membro della Resistenza, ma \u00e8 meno motivato rispetto a Diane. Comunica anche lui via radio con Snake.\nBoss.\nOltre ad un elicottero e un carro armato, nel gioco si devono affrontare i seguenti boss:\nShotmaker.\nShotmaker (Shoot Gunner nella versione per MSX2) \u00e8 un ex membro della Spetsnaz, abilissimo con il fucile antisommossa (un tipo di fucile a canna liscia). Primo boss affrontato nel gioco, \u00e8 posto di guardia prima alla cella di Gray Fox, poi proprio a quella di Snake.\nMachinegun Kid.\nEx membro del SAS, abile con la mitragliatrice.\nFire Trooper.\nEx membro del GSG-9, abile nell'uso del lanciafiamme.\nBloody Brad.\nBloody Brad (Arnold nella versione originale) \u00e8 un cyborg modello TX-11 sviluppato dal Dr. Madnar, dotato di intelligenza artificiale che gli permette di combattere autonomamente e ricoperto da una spessa blindatura resistente anche ai colpi dei fucili d'assalto. La sua tecnologia \u00e8 stata applicata anche per la costruzione del Metal Gear TX-55.\nDirty Duck.\nDirty Duck (Coward Duck nella versione originale) era a capo del gruppo terroristico Egg Plant. Il suo soprannome, in tutte le versioni, fa riferimento al fatto che sia un codardo e ami giocare sporco, utilizzando gli ostaggi come scudi umani e disponendo trappole mortali nell'area in cui viene affrontato. Ad Outer Heaven sorveglia tre prigionieri, tra cui il fratello di Jennifer. La sua arma preferita \u00e8 il boomerang.\nMetal Gear TX-55.\nCarro armato bipede in grado di muoversi autonomamente su qualunque tipo di terreno; pu\u00f2 lanciare testate nucleari a corto e medio raggio ed \u00e8 dotato anche di mitragliatrice e missili. Solid Snake lo distrugge prima della sua attivazione.\nBig Boss.\nBig Boss \u00e8 il comandante dell'unit\u00e0 FOXHOUND e supporta Snake via radio. Quando Snake \u00e8 ormai prossimo a raggiungere il Metal Gear, Big Boss inizia a dargli indicazioni fasulle, nel tentativo di farlo cadere in trappola. Snake infatti scopre che il capo di Outer Heaven \u00e8 proprio Big Boss. Poco prima che la base esploda, Big Boss viene sconfitto da Solid Snake, che scappa dalla base. In seguito Big Boss lo chiama dicendogli che \u00e8 sopravvissuto e che un giorno si incontreranno di nuovo.\nColonna sonora.\nAl tempo dell'uscita del gioco, la colonna sonora dello stesso non \u00e8 stata pubblicata su un album ad essa dedicato, ma alcuni brani sono stati inclusi, in versione originale o remixata, nella compilation \"\" uscita su CD il 23 dicembre 1998 (ossia dopo l'uscita di \"Metal Gear Solid\").\nTuttavia, nel dicembre 2019, la casa discografica texana Mondo ha pubblicato su licenza un album contenente la colonna sonora del gioco nella sua versione per MSX2. L'album si intitola \"Metal Gear Original MSX2 Video Game Soundtrack\" e consta di nove tracce, per una durata totale di poco superiore agli undici minuti. Il disco \u00e8 disponibile solo in vinile.\nSequel e prequel.\nOltre al sequel canonico per MSX, usc\u00ec poco prima uno spin-off per NES, sequel non canonico, ambientato un anno prima dell'altro.\nIl gioco avr\u00e0 cinque prequel \u2013 con protagonista il padre di Solid Snake: Big Boss \u2013 che spiegano il passato di Big Boss prima di diventare l'antagonista di \"Metal Gear\", \"Snake's Revenge\" e \"Metal Gear 2\" e prima di creare il vero e proprio stato-fortezza di Outer Heaven."}
{"id": "410176", "revid": "1632387", "url": "https://it.wikipedia.org/wiki?curid=410176", "title": "Wolfheart", "text": "Wolfheart \u00e8 il primo album della gothic metal band Portoghese Moonspell.\nI Moonspell sono stati uno dei primi gruppi black metal ad introdurre alcuni elementi folkloristici. L'album \u00e8 infatti un concept ambientato nel Portogallo pre-romano, le sonorit\u00e0 di alcune canzoni (\"Lua D'Inverno\" e \"Trebauruna\") si rifanno alla tradizione iberica; \"Alma Mater\" invece riprende un motivo dell'antica Roma.\nTutte le tracce hanno testo in inglese, tranne \"Trebaruna\" (che \u00e8 un'antica divinit\u00e0 lusitana), \"At\u00e6gina\", e il coro di \"Alma mater\" che vengono cantate in portoghese."}
{"id": "410177", "revid": "838137", "url": "https://it.wikipedia.org/wiki?curid=410177", "title": "Democratici Europei", "text": " \nIl Gruppo Democratico Europeo (\"DE\") (in inglese: \"European Democratic Group\", \"ED\") \u00e8 stato un gruppo parlamentare europeo d'ispirazione conservatrice dal 1979 al 1992; i suoi ex membri hanno fatto parte di un'associazione di partiti conservatori ed euroscettici esistita dal 1992 al 2009 denominata Democratici Europei.\nStoria del gruppo e poi associazione.\n1973-1979: \"Gruppo Conservatore Europeo\".\nIl 16 gennaio del 1973, dopo l'adesione di Regno Unito e Danimarca il 1\u00ba gennaio 1973, i Conservatori Inglesi e quelli Danesi formano il \"Gruppo Conservatore Europeo\" (in inglese: \"European Conservative Group\", \"C\").\n1979-1992: \"Gruppo Democratico Europeo\".\nFondato come erede del \"Gruppo Conservatore Europeo\" (1973-1979), il \"Gruppo Democratico Europeo\" \u00e8 nato il 17 luglio 1979 per opera dei Conservatori Britannici e dai Conservatori Danesi dopo il successo alle elezioni europee del 1979. \u00c8 stato per molti anni il terzo gruppo europeo. Ideologicamente di centro-destra, ma rivale del gruppo PPE. Animatori del gruppo erano soprattutto i Conservatori Inglesi, euroscettici e isolazionisti. Dopo le elezioni europee del 1987 in Spagna aderisca al gruppo l'Alleanza Popolare.\nCon le elezioni europee del 1984 e quelle 1989 il numero dei membri diminuisce drasticamente, fino ad arrivare alla decisione di confluire nel gruppo PPE, ma nel sottogruppo detto \"Democratici Europei\".\n1992-1999: \"Democratici Europei\" nel \"PPE\".\nIl 1\u00ba maggio 1992 il gruppo si dissolve ed i suoi membri aderiscono al gruppo PPE: i danesi entrano nel PPE mentre gli inglesi come partito associato; i conservatori britannici infatti non erano d'accordo con l'integrazione europea proposta dai popolari ed erano contrari all'idea di una federazione europea.\nAnche a seguito delle elezioni europee del 1994 i conservatori inglesi rimangono nel PPE.\n1999-2009: \"PPE-DE\".\nNel 1999 il gruppo PPE viene ribattezzato \"Gruppo del Partito Popolare Europeo e dei Democratici Europei\", cos\u00ec da dare importanza alla componente conservatrice. Il gruppo PPE-DE \u00e8 il primo per numero di membri. Il 20 luglio 1999 aderisce al gruppo l'italiano Partito Pensionati.\nNel 2004 il gruppo PPE-DE si conferma primo gruppo, e il sottogruppo dei Democratici Europei \u00e8 composto dai Conservatori Inglesi, dall'italiano Partito Pensionati, dal ceco Partito Democratico Civico e dal portoghese Centro Democratico Sociale - Partito Popolare, che per\u00f2 lascer\u00e0 nel 2006 per entrare a pieno diritto nella componente PPE.\nA seguito delle Elezioni europee del 2009 i Conservatori inglesi e quelli cechi hanno deciso di abbandonare il PPE-DE per dar vita ad un nuovo gruppo. Questo gruppo, di tipo antifederalista, \u00e8 creato il 22 giugno 2009: il Gruppo dei Conservatori e dei Riformisti Europei. Invece il Partito Pensionati non ottiene pi\u00f9 europarlamentari dal momento che L'Autonomia, la lista con la quale partecipa alle elezioni europee, non supera lo sbarramento del 4%."}
{"id": "410179", "revid": "252732", "url": "https://it.wikipedia.org/wiki?curid=410179", "title": "Metal Gear REX", "text": ""}
{"id": "410180", "revid": "1762097", "url": "https://it.wikipedia.org/wiki?curid=410180", "title": "Anna Maria Luisa de' Medici", "text": "Unica figlia femmina del Granduca Cosimo III e della principessa Margherita Luisa d'Orl\u00e9ans, divenne nel 1690 la seconda moglie di Giovanni Carlo Guglielmo I, Principe elettore del Palatinato.\nLa linea granducale dei Medici era vicina dell'estinzione e Cosimo III pass\u00f2 gli ultimi anni della sua vita a cercare di farla riconoscere dagli altri stati europei come propria erede, ma invano. A seguito della morte del marito Anna Maria Luisa ritorn\u00f2 a Firenze, dove visse fino alla morte nel 1743: con lei si estinse la linea primogenita di Casa Medici. \nPer testamento lasci\u00f2 allo stato toscano la grandissima collezione artistica che apparteneva alla famiglia, e che ella eredit\u00f2 dal fratello Gian Gastone, ultimo granduca della famiglia, alla sua morte nel 1737.\nBiografia.\nGiovinezza.\nAnna Maria Luisa nacque l'11 agosto del 1667 da Cosimo III de' Medici, Granduca di Toscana, e dalla consorte Margherita Luisa d'Orl\u00e9ans, quando ormai le relazioni tra i genitori erano cos\u00ec deteriorate che la madre, accortasi di essere rimasta incinta, tent\u00f2 di procurarsi un aborto andando a cavallo a rotta di collo.\nLa nascita della bambina, secondogenita ed unica figlia della coppia, non miglior\u00f2 il rapporto tra i coniugi: Cosimo continu\u00f2 a disinteressarsi della moglie per dedicarsi alla preghiera e agli affari pubblici, Margherita Luisa non cess\u00f2 di umiliare il marito in tutte le occasioni possibili fino a denominarlo, alla presenza del nunzio apostolico, come un \"povero sposo\".\nTale situazione continu\u00f2 fino al 26 dicembre del 1674, quando, fallito ogni tentativo di conciliazione, Cosimo, asceso al trono da quattro anni, acconsent\u00ec alla partenza della moglie per il convento di Saint Pierre in Montmartre dietro la rinuncia, da parte di lei, dei privilegi connessi al suo status di \"petite fils de France\" e con l'onere che alla morte l'intero patrimonio sarebbe passato ai figli; in compenso Cosimo concesse una pensione di 80.000 livres.\nMargherita Luisa abbandon\u00f2 la Toscana nel mese di giugno 1675: Anna Maria Luisa non rivide mai pi\u00f9 la madre e fu cresciuta dalla nonna paterna, la granduchessa vedova Vittoria della Rovere ma in ogni caso non le manc\u00f2 la stima e l'affetto del padre.\nElettrice Palatina.\nNel 1669, Anna Maria Luisa fu considerata come potenziale sposa del delfino Luigi, l'erede apparente di Luigi XIV di Francia ma Cosimo III non voleva un secondo matrimonio francese e declin\u00f2 l'offerta, preferendo intavolare trattative per maritare la figlia a re Pietro II del Portogallo.\nI ministri portoghesi, tuttavia, temendo che avesse ereditato il carattere capriccioso della madre o che potesse influenzare eccessivamente il debole sovrano, rifiutarono la proposta; va notato, tuttavia, che Anna Maria Luisa, secondo l'opinione dei contemporanei, aveva ereditato il carattere rigido, freddo, autoritario del padre e della nonna Vittoria della Rovere piuttosto che quello della madre.\nA seguito dei rifiuti provenienti da Spagna, Portogallo, Francia e Savoia, l'imperatore Leopoldo I del Sacro Romano Impero propose l'Elettore del Palatinato Giovanni Guglielmo, mentre il re inglese Giacomo II Stuart indic\u00f2 il cognato Francesco d'Este, figlio del duca Alfonso IV di Modena: la principessa, ritenendo che, maritandosi con il figlio di un duca avrebbe sminuito il suo rango di principessa granducale, diede la sua preferenza all'elettore Giovanni Guglielmo.\nIn seguito l'elettore del Palatinato intercedette presso l'imperatore affinch\u00e9 concedesse, nel febbraio del 1691, il titolo di \"Altezza reale\" a Cosimo III (il titolo era stato concesso pochi anni prima al Duca di Savoia nonostante la forte opposizione del granduca che temeva di venire scavalcato) che, grato del favore, diede il suo assenso alle nozze.\nL'elettore e Anna Maria Luisa si sposarono per procura il 29 aprile 1691 e, al banchetto di nozze, un contemporaneo descrisse cos\u00ec la principessa:\nIl 6 maggio 1691 Anna Maria Luisa part\u00ec per D\u00fcsseldorf, la capitale degli stati del marito (Ducato di J\u00fclich, Ducato di Berg e dal 1690 al 1716 anche Elettorato del Palatinato), accompagnata dal fratello minore Gian Gastone de' Medici, ma Giovanni Guglielmo la raggiunse di sorpresa a Innsbruck, dove si sposarono ufficialmente; nel frattempo il Palatinato era divenuto campo di battaglia tra Luigi XIV, che a nome del fratello Filippo aveva occupato la citt\u00e0 di Philippsburg, e l'imperatore Leopoldo che difendeva i diritti di Giovanni Guglielmo.\nNel 1692, giunti nel Palatinato, l'elettrice rimase incinta ma abort\u00ec; in merito si pensa che avesse contratto la sifilide dal marito, cosa che gli avrebbe cagionato la sterilit\u00e0. In ogni caso il matrimonio, sebbene non fosse allietato da figli, fu comunque armonioso dato che la coppia era solita trascorrere insieme il proprio tempo promuovendo spettacoli musicali e teatrali.\nAnna Maria Luisa divenne una nota mecenate di numerosi musicisti e autori di teatro, dando lustro e rinomanza alla corte del Palatinato: commission\u00f2 la costruzione di un teatro dove fece rappresentare le commedie del drammaturgo francese Moli\u00e8re, invit\u00f2 Fortunato Chelleri a corte e lo nomin\u00f2 \"maestro di cappella\" e l'erudito Agostino Steffani ricevette vaste sovvenzioni per la sua permanenza a D\u00fcsseldorf (dal 1703 fino al suo ritorno in Toscana).\nFrutto del suo amore per l'arte fu anche il sontuoso Castello di Bensberg: la principessa, infatti, entusiasta della vista che si godeva sulle colline circostanti e che le ricordavano il paesaggio toscano, chiese al marito Giovanni Guglielmo di abbattere il vecchio edificio e di costruirne un altro secondo lo stile dell'epoca.\nDurante la sua permanenza nel Palatinato, Anna Maria Luisa non trascur\u00f2 di mantenersi in rapporti epistolari sia con il padre che con lo zio, il cardinale Francesco Maria de' Medici, governatore di Siena, che spesso rimprover\u00f2 per i suoi vizi. Inoltre, su impulso del padre, Anna Maria Luisa organizz\u00f2 il matrimonio di suo fratello Gian Gastone con l'erede del ducato di Sassonia Lauenburg, Anna Maria Francesca: i due si sposarono il 2 luglio 1697 a D\u00fcsseldorf ma non andarono mai d'accordo e, infine, si separarono nel 1708.\nNello stesso anno, infine, si concluse la Guerra dei Nove Anni con la pace di Ryswick che sanc\u00ec il ritiro delle truppe francesi dal Palatinato e compens\u00f2 Giovanni Guglielmo con la contea di Megen; ogni questione religiosa, lascito della guerra, fu risolta nel 1705 quando Giorgio Guglielmo, su richiesta del principe elettore di Brandeburgo, concesse la \"Religionsdeklartion\", un atto che sanciva la libert\u00e0 religiosa per gli oltre 2.000 ugonotti che si erano rifugiati nel Palatinato dopo la revoca dell'Editto di Nantes.\nSuccessione.\nIl matrimonio fu dunque senza eredi e, morto il marito nel 1716, Anna Maria Luisa torn\u00f2 a Firenze, dove ormai era certa la prossima estinzione della casata granducale. Erano andati infatti allo stesso modo i matrimoni dei fratelli Ferdinando e Gian Gastone, ed era pure finita infelicemente la disperata mossa del Granduca Cosimo, che aveva fatto abbandonare il cappello cardinalizio al fratello minore Francesco Maria per coniugarlo ad una giovanissima principessa (Eleonora Luisa Gonzaga), nella vana speranza di avere un erede legittimo.\nPertanto, senza altra alternativa, alla morte del figlio Ferdinando nel 1713, Cosimo III modific\u00f2 la legge di successione affinch\u00e9 Anna Maria Luisa potesse accedere al trono quando fossero deceduti ogni altro membro maschile, ma tale progetto fu rigettato dalle altre potenze europee mentre l'imperatore Carlo VI d'Asburgo, sovrano feudale della Toscana, afferm\u00f2 che la modifica della successione cos\u00ec come l'eventuale adozione di un erede fosse di sua esclusiva competenza.\nInoltre la situazione si era ulteriormente complicata quando anche Elisabetta Farnese, erede al Ducato di Parma e moglie di Filippo V di Spagna, avanz\u00f2 le proprie pretese alla corona toscana in qualit\u00e0 di pronipote di Margherita de' Medici.\nNel maggio 1716, Carlo VI, la cui posizione riguardo alla successione oscillava, accett\u00f2 che Anna Maria Luisa potesse succedere al fratello ma aggiunse che Austria e Toscana avrebbero dovuto trovare un accordo sulla dinastia che avrebbe seguito i Medici offrendo come compenso anche lo Stato dei Presidi.\nNel giugno 1717 Cosimo sanc\u00ec che alla morte di Anna Maria Luisa e di Gian Gastone la corona di Toscana sarebbe passata alla casa d'Este alla condizione che gli stati, ancorch\u00e9 governati dal medesimo sovrano, restassero amministrativamente separati, ma tale scelta fu rigettata dall'imperatore che dichiar\u00f2 inaccettabile l'unione dinastica tra il Granducato di Toscana e il Ducato di Modena.\nRitorno a Firenze.\nL'Elettore Palatino mor\u00ec nel giugno 1716 ed Anna Maria Luisa torn\u00f2 a Firenze nell'ottobre 1717. Il suo arrivo a Firenze fu duramente contrastato dalla cognata, Violante di Baviera, moglie del defunto principe Ferdinando la quale, intenzionata a tornare a Monaco di Baviera, fu tuttavia convinta a rimanere da Gian Gastone mentre Cosimo III, onde evitare lotte di corte, decise di nominare Violante Governatrice di Siena.\nIl 4 aprile del 1718, Inghilterra, Francia, la Repubblica delle Sette Province Unite e l'Austria, selezionarono come erede di Gian Gastone il figlio primogenito di Elisabetta Farnese e Filippo V di Spagna, l'infante Carlos, senza fare alcun riferimento ad Anna Maria Luisa.\nNel 1722 le grandi potenze, nonostante le proteste di un impotente Cosimo, negarono ogni riconoscimento ad Anna Maria Luisa; inoltre poco tempo prima era morta Margherita Luisa, la quale piuttosto che lasciare i suoi beni ai figli superstiti, Gian Gastone ed Anna Maria Luisa, li devolse alla Principessa di Epinoy, una lontana parente.\nIl 25 ottobre 1723, sei giorni prima della sua morte, Cosimo III divulg\u00f2 un proclama finale in cui ribadiva che la Toscana sarebbe rimasta indipendente e che, alla morte di Gian Gastone, sarebbe salita al trono Anna Maria Luisa la quale avrebbe provveduto ad adottare il suo successore; tale proclama per\u00f2 rimase inevaso.\nRitiro a Villa La Quiete.\nAlla morte di Cosimo III i rapporti tra il nuovo granduca Gian Gastone e la sorella Anna Maria Luisa, mai positivi, si deteriorarono ulteriormente: lui considerava la sorella come la responsabile dell'infelice matrimonio, mentre lei detestava la vita privata viziosa e le idee liberali del fratello che aveva abrogato i decreti restrittivi paterni e si divertiva nell'umiliarla.\nA causa del comportamento del fratello e dei suoi accoliti, Anna Maria Luisa lasci\u00f2 il proprio appartamento in Palazzo Pitti e si trasfer\u00ec fuori Firenze presso Villa La Quiete, che fece ristrutturare con l'assistenza degli architetti Giovanni Battista Foggini e Paolo GIovanozzi e con l'ausilio del giardiniere del giardino di Boboli, Sebastiano Rapi\nNonostante la loro reciproca antipatia, l'Elettrice e Violante Beatrice tentarono di migliorare l'immagine pubblica del granduca Gian Gastone poich\u00e9 si faceva vedere cos\u00ec di rado che, nella met\u00e0 del 1729, si erano diffuse voci inquietanti circa la sua presunta morte. Pertanto, onde fugare tali voci, l'elettrice indusse il fratello a fare una comparsa in pubblico nel giorno della festa del patrono di Firenze, san Giovanni Battista. Tuttavia tali tentativi suscitarono la forte ostilit\u00e0 dei \"ruspanti\", il corrotto e depravato \"entourage\" del Granduca, peraltro ricambiata dall'Elettrice; ben presto con l'appoggio di Violante Beatrice, l'elettrice convinse il fratello a partecipare ai banchetti di corte piuttosto che alle orge con i ruspanti, ma senza risultati. Tali comportamenti cessarono con la morte della principessa Violante nel 1731.\nNel 1736, durante la Guerra di successione polacca, Don Carlos ottenne il Regno di Napoli e pertanto fu indotto a rinunciare alla corona toscana in favore del deposto duca di Lorena Francesco III: nel gennaio del 1737 le truppe spagnole, presenti in toscana da ormai 6 anni, furono sostituite da 6.000 soldati austriaci.\nUltima dei Medici.\nGian Gastone mor\u00ec il 9 luglio 1737, circondato dalla sorella e dai prelati, e secondo gli accordi il titolo granducale pass\u00f2 al duca di Lorena mentre ad Anna Maria Luisa sarebbero spettati i possedimenti allodiali, le vesti di stato, le gallerie d'arte, le propriet\u00e0 nel Ducato d'Urbino, lascito di Vittoria della Rovere ed il denaro liquido di casa Medici, oltre 2 milioni di fiorini.\nIl principe di Craon, inviato del nuovo granduca, offr\u00ec a suo nome ad Anna Maria Luisa la reggenza sul Granducato ma lei rifiut\u00f2, preferendo vivere in Palazzo Pitti e continuare a dedicarsi al riordino delle collezioni d'arte.\nFu proprio questa passione per l'arte a portarla a compiere il gesto per cui \u00e8 rimasta famosa e che fece la fortuna della citt\u00e0 di Firenze: il 31 ottobre 1737 Anna Maria Luisa stipul\u00f2 con la nuova dinastia regnante il cosiddetto \"Patto di Famiglia\" che stabiliva che i Lorena non potessero trasportare \u00abo levare fuori della Capitale e dello Stato del Granducato... Gallerie, Quadri, Statue, Biblioteche, Gioje ed altre cose preziose... della successione del Serenissimo GranDuca, affinch\u00e9 esse rimanessero per ornamento dello Stato, per utilit\u00e0 del Pubblico e per attirare la curiosit\u00e0 dei Forestieri.\u00bb.\nCon questo patto Anna Maria Luisa permise che Firenze non perdesse nessuna opera d'arte e che non subisse la sorte di Ferrara, di Urbino, di Mantova o di Parma, che all'estinzione o all'allontanarsi delle loro casate regnanti erano state letteralmente svuotate dei tesori artistici e culturali, assicurando nel contempo le basi per il moderno sviluppo turistico della regione.\nMorte.\nIl nuovo governo ben presto ottenne il disprezzo popolare ma in ogni caso il Principe di Craon, detestato dall'Elettrice per la sua corte pacchiana, le permise comunque di vivere indisturbata nell'ala a lei riservata di Palazzo Pitti, con la possibilit\u00e0 di invitare ospiti sotto un baldacchino di argento bardato di nero, a lutto per l'estinta dinastia, nella sala delle udienze.\nIn questi ultimi anni l'Elettrice si preoccup\u00f2 principalmente di finanziare il completamento della facciata della Basilica di San Lorenzo iniziato nel 1604, e don\u00f2 molto in opere di beneficenza.\nMor\u00ec il 18 febbraio del 1743 all'et\u00e0 di 75 anni a palazzo Pitti per un'\"oppressione sul petto\", secondo la testimonianza di sir Horace Mann, durante un breve fortunale che dur\u00f2 per oltre due ore per poi lasciare il cielo al sole splendente.\nCon la sua morte si estinse il ramo granducale della famiglia Medici; quanto alle sue volont\u00e0 lasci\u00f2 le proprie gioie al granduca e imperatore Francesco, valutate da Sir Horace Mann in 500.000 sterline dell'epoca, e le sue terre nel Ducato di Urbino al marchese Rinuccini che era stato ministro ed esecutore testamentario di Cosimo III.\nFu tumulata nella chiesa di San Lorenzo, all'epoca non ancora completa e per la quale aveva destinato una parte delle proprie rendite in perpetuo fino alla conclusione dei lavori alla cupola e al campanile (che ancora oggi reca l'iscrizione del suo nome).\nSepoltura.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: \nNel 2012 sono state riesumate le sue ossa, dopo la preoccupazione causata dall'alluvione di Firenze del 4 novembre 1966: un esame scientifico non ha trovato tracce di sifilide, che fino ad allora si riteneva fosse la causa della morte. Fu invece molto probabilmente una neoplasia mammaria a causarne la morte."}
{"id": "410200", "revid": "6340", "url": "https://it.wikipedia.org/wiki?curid=410200", "title": "Ottentotti", "text": ""}
{"id": "410232", "revid": "1305772", "url": "https://it.wikipedia.org/wiki?curid=410232", "title": "Asburgo-Lorena", "text": "Asburgo-Lorena - Habsburg-Lothringen in tedesco, Habsbourg-Lorraine in francese - \u00e8 un ramo cadetto della Casa d'Asburgo, derivato dal ramo Asburgo d'Austria e generatosi il 12 febbraio 1736 con il matrimonio tra Maria Teresa d'Austria e Francesco Stefano di Lorena.\nStoria.\nOrigini.\nAsburgo-Lorena \u00e8 una dinastia asburgica, creatasi con il matrimonio tra Maria Teresa d'Asburgo e Francesco Stefano di Lorena, che apre la sua storia con la guerra di successione austriaca, nella quale l'Austria, fiancheggiata dall'Inghilterra, combatt\u00e9 contro la Francia, la Spagna e la Prussia per mantenere la propria indipendenza. La dinastia discendeva da due prestigiosi e antichissimi lignaggi franchi, quello dei Manfredi o Girardidi, conti di Parigi e Metz e poi duchi di Lorena e quello degli Eticonidi, duchi d'Alsazia e antenati della Casa d'Asburgo.\nL'iniziativa fu presa dal re prussiano Federico II, che con le sue truppe invase la Slesia, regione della Boemia ricca di industrie minerarie e tessili. La giovane arciduchessa Maria Teresa d'Asburgo non era pronta a guidare una guerra; inoltre, la situazione era peggiorata dalla disorganizzazione dell'esercito e dalle casse di stato vuote. La guerra, combattuta principalmente in Germania e in Italia, ebbe un risvolto positivo per gli austriaci, quando l'elettore di Baviera mor\u00ec. Cos\u00ec si sciolse la grande coalizione antiasburgica: tutte le vittorie della Francia e della Prussia, furono vanificate. Con l'intervento della zarina di Russia a fianco degli Asburgo, la guerra fin\u00ec ufficialmente, e venne firmata la pace di Aquisgrana nel 1748, che riconosceva i diritti imposti dalla Prammatica Sanzione, e la cessione della Slesia alla Prussia.\nNon riconoscendo per\u00f2 alla Prussia il possesso della Slesia, Maria Teresa d'Asburgo riprese le ostilit\u00e0 con Federico II, e riusc\u00ec a trovare appoggio nella Francia. Inizi\u00f2 cos\u00ec la guerra dei sette anni (1756-1763), che si concluse senza vincitori, ma non port\u00f2 alla restituzione della Slesia. Successivamente, Maria Teresa d'Asburgo si occup\u00f2 principalmente della \"politica interna\"e, migliorando quasi tutti gli organi statali, fece tornare l'Austria tra le grandi potenze europee.\nA Maria Teresa d'Asburgo succedette Giuseppe II, un sovrano cresciuto dalla nuova corrente illuminista, e dai nuovi ideali che essa port\u00f2; attu\u00f2 molte riforme, la maggior parte delle quali erano a discapito del clero. Alla morte di Giuseppe II nel 1790, gli succedette il fratello Leopoldo II, che nel 1791 invit\u00f2 l'Europa a soccorrere la famiglia reale francese, e a sopprimere gli ideali della rivoluzione, senza interventi militari; mor\u00ec alcuni giorni prima della dichiarazione di guerra della Francia all'Austria.\nRivoluzione.\nNel 1792 venne incoronato imperatore a Francoforte il figlio di Leopoldo II, Francesco II. Questi dopo la decapitazione dei sovrani francesi, insieme agli altri sovrani europei, cre\u00f2 una prima coalizione contro la Francia rivoluzionaria. La coalizione ebbe inizialmente qualche successo, ma cominci\u00f2 subito ad arretrare, soprattutto in Italia, dove gli austriaci vennero sconfitti ripetute volte, dal generale corso Napoleone Bonaparte.\nCon il Trattato di Campoformio nel 1797, veniva dato alla Francia il milanese, mentre agli austriaci rest\u00f2 il Veneto, l'Istria e la Dalmazia. A questo trattato di pace ne seguirono altri, che ridussero il dominio asburgico all'Austria, la Boemia e l'Ungheria; Francesco II fu anche costretto a perdere il titolo imperiale, ma si fece proclamare \"Imperatore d'Austria\", per porre rimedio alla grave perdita. Dopo le sconfitte di Lipsia (1813) e di Waterloo (1815), Napoleone venne esiliato all'isola di Sant'Elena dove mor\u00ec.\nRestaurazione.\nNello stesso anno della sconfitta francese di Waterloo venne istituito il Congresso di Vienna con il quale ebbe inizio la Restaurazione. Il congresso imponeva la restaurazione degli antichi regimi, l'Austria riottenne tutti i possedimenti italiani, slavi e tedeschi, che aveva perso durante le guerre napoleoniche, inoltre si instaur\u00f2 la \"Santa Alleanza\", tra Austria, Russia e Prussia, che aveva il compito di sopprime tutti i moti rivoluzionari filofrancesi, o di indipendenza, che sarebbero scoppiati in Europa.\nNegli anni che seguirono, Francesco II, segu\u00ec una politica accentratrice, su consiglio del primo ministro Metternich; ma proprio a causa sua, e dei nuovi ideali di indipendenza, scoppiarono i moti del 1848, che devastarono tutta l'Europa, segnarono l'espulsione dello stesso primo ministro dalla cancelleria imperiale, e l'ascesa di Francesco Giuseppe, sostituitosi a Ferdinando I, che fu costretto ad abdicare a favore del giovane diciottenne.\nFine di una dinastia.\nFrancesco Giuseppe fu l'ultima grande personalit\u00e0 della Casa d'Asburgo.\nSotto il suo regno l'Austria sembr\u00f2 rivivere il periodo del suo grande splendore e Vienna divenne la citt\u00e0 pi\u00f9 grande e bella della Mitteleuropa.\nL'Imperatore affront\u00f2 le guerre d'indipendenza italiane e la guerra austro-prussiana; port\u00f2 in entrambi i casi sconfitte, che misero fine alla supremazia dell'Austria, in Italia e in Germania e affrettarono il lento declino della dinastia.\nNel 1867 Francesco Giuseppe firm\u00f2 \"l'Ausgleich\", ovvero un compromesso, che divideva l'Impero asburgico in Impero Austriaco e Regno d'Ungheria: politicamente e militarmente erano uniti, ma in quanto a politica interna e amministrazione rimanevano due entit\u00e0 separate.\nCon il crescente interesse dell'Austria-Ungheria e della Russia per i Balcani si crearono forti tensioni all'interno del \"Reich\" asburgico e portarono l'Austria a firmare un'alleanza con la Germania e l'Italia. Nel 1914 con l'assassinio dell'arciduca Francesco Ferdinando a Sarajevo esplose la Prima guerra mondiale, dovuta a un complesso sistema di alleanze tra gli stati europei, che vide schierati da una parte le potenze centrali Austria-Ungheria, Germania, Bulgaria e Impero Ottomano, dall'altra l'Intesa e i suoi alleati\".\"\nNel 1916 mor\u00ec Francesco Giuseppe, al quale succedette Carlo I. Egli, dopo aver perso la guerra, fu condannato all'esilio il 3 aprile 1919. I domini asburgici furono definitivamente divisi in repubbliche indipendenti.\nDomini e possedimenti degli Asburgo-Lorena.\nGli Asburgo-Lorena hanno regnato su:"}
{"id": "410238", "revid": "1663211", "url": "https://it.wikipedia.org/wiki?curid=410238", "title": "Ortodossia", "text": "Lortodossia (dal greco \u03cc\u03c1\u03b8\u03bf\u03c2, \"retto\", \"corretto\" e \u03b4\u03cc\u03be\u03b1, \"opinione\", \"dottrina\") \u00e8 l'accettazione piena e coerente dei principi di una dottrina. \u00c8 usato nei contesti religiosi, viene contrapposto all'eresia o, appunto, \"eterodossia\".\nIn generale, pu\u00f2 significare l'insieme completo dei principi di una ideologia, una corrente di pensiero, una dottrina filosofica, religiosa o corrente artistica: per esempio \"ortodossia marxista\" o \"ortodossia scientifica\".\nEbraismo.\nL'Ebraismo ortodosso segue le leggi della Torah scritta e di quella orale ricevute, secondo la tradizione ebraica, da Mos\u00e8 direttamente da Dio sul monte Sinai nell'anno 2448 del calendario ebraico.\nCristianesimo.\nNel cristianesimo, lortodossia (in greco, \"corretta opinione\") \u00e8 la piena aderenza a quelli che sono considerati, da parte di ciascuna Chiesa cristiana, gli insegnamenti autentici di Ges\u00f9 Cristo e le verit\u00e0 di fede irrinunciabili, come sono presenti nella Rivelazione e sancite dai concili ecumenici.\nIn questo senso, \"ortodosso\" \u00e8 il contrario di eretico (o, appunto, \"eterodosso\"). Ogni Chiesa, evidentemente, tende a considerare \"ortodossa\" almeno se stessa.\n\u00c8 a questo concetto di ortodossia che fanno riferimento le denominazioni sia delle Chiese \"ortodosse\", sia delle Chiese \"ortodosse orientali\", tutte in secolare polemica con la Chiesa cattolico-romana, da esse giudicata eterodossa a causa di divergenze dottrinali e liturgiche.\nAd utilizzare il termine \"ortodosso\" nella propria denominazione ufficiale, o comunque a definirsi spesso \"ortodossi\", sono dunque tre grandi gruppi di Chiese:\nAnche la Chiesa cattolico-romana, naturalmente, si professa \"ortodossa\", e ritiene \"eretiche\", o per lo meno \"scismatiche\", tutte le altre Chiese. In questo caso specifico, per \"ortodossia\" essa intende l'insieme delle verit\u00e0 di fede enunciate ufficialmente dal Magistero cattolico."}
{"id": "410266", "revid": "1305772", "url": "https://it.wikipedia.org/wiki?curid=410266", "title": "Chiesa ortodossa orientale", "text": ""}
{"id": "410267", "revid": "51535", "url": "https://it.wikipedia.org/wiki?curid=410267", "title": "Metal Gear RAY", "text": ""}
{"id": "410269", "revid": "252732", "url": "https://it.wikipedia.org/wiki?curid=410269", "title": "Arsenal Gear", "text": ""}
{"id": "410271", "revid": "32116", "url": "https://it.wikipedia.org/wiki?curid=410271", "title": "Unreal 2", "text": ""}
{"id": "410273", "revid": "599013", "url": "https://it.wikipedia.org/wiki?curid=410273", "title": "Patriots", "text": ""}
{"id": "410275", "revid": "1543377", "url": "https://it.wikipedia.org/wiki?curid=410275", "title": "Sterculiaceae", "text": "Le Sterculiacee (Sterculiaceae ) sono una famiglia di piante presente nelle classificazioni tradizionali (Sistema Cronquist), ma la sua indipendenza dalla famiglia delle Malvacee \u00e8 stata successivamente messa in discussione da numerosi studi filogenetici. \nNella sua accezione tradizionale, la famiglia comprende piante diffuse nei climi tropicali e subtropicali del Vecchio e del Nuovo Mondo, nonch\u00e9 dell'Oceania, in prevalenza alberi, tra cui alcune specie d'importanza economica (cola, cacao). La famiglia prende nome dal genere \"Sterculia\".\nTassonomia.\nNelle classificazioni tradizionali, la famiglia delle Sterculiacee \u00e8 riconosciuta come famiglia autonoma all'interno dell'ordine delle Malvali.\nL'Angiosperm Phylogeny Group, sulla base di ricerche filogenetiche, contesta la validit\u00e0 di questa famiglia, riunendo Bombacacee, Malvacee \"sensu stricto\", Sterculiacee e Tiliacee in un'unica famiglia, le Malvacee \"sensu lato\". In questa prospettiva, non solo le Sterculiacee vengono ridotte a sottofamiglia (Sterculioideae), ma i generi precedentemente attribuiti loro vengono in gran parte smistati in sottofamiglie diverse (Byttnerioideae, Dombeyoideae, Helicteroideae).\nIl sistema Thorne si colloca in posizione intermedia unendo la maggior parte dei generi delle Sterculiaceae \"tradizionali\" (ma non includendo il genere \"Sterculia\") con alcuni generi delle Tiliacee per formare una nuova famiglia, chiamata Bittneriacee.\nLe Sterculiacee si differenziano dalle Malvacee \"sensu stricto\" per la superficie liscia dei granuli di polline e per le antere biloculari.\nNel suo significato tradizionale, la famiglia comprende circa 70 generi, per un totale di circa 1500 specie. Le Sterculioidee secondo APG comprenderebbero invece soltanto 12 generi e circa 400 specie.\nLe specie pi\u00f9 conosciute sono l'albero del cacao (\"Theobroma cacao\") da cui si ricava la cioccolata (che APG sposta nelle Byttnerioidee) e la noce di cola (che APG mantiene nelle Sterculioidee) da cui si ricava un ingrediente fondamentale di alcune famose bibite gassate .\nMeno note sono la \"Sterculia africana\", che produce frutti usati come alimento nell'Africa tropicale, e varie specie del genere \"Brachychiton\" usate come alberi ornamentali in zone temperate.\nLa famiglia comprende i seguenti generi::"}
{"id": "410282", "revid": "6923", "url": "https://it.wikipedia.org/wiki?curid=410282", "title": "Aurora (azienda)", "text": "Aurora \u00e8 un produttore italiano di penne stilografiche, strumenti per scrittura, carta e articoli in pelle. La societ\u00e0 fu fondata nel 1919 a Torino, con sede in via della Basilica 9, da Isaia Levi, un ricco commerciante di tessuti. Durante la seconda Guerra Mondiale, la sede venne pesantemente danneggiata dai bombardamenti. Nel dopoguerra Aurora ha trasferito il suo stabilimento alle porte nord della citt\u00e0, nei pressi dell'Abbadia di Stura, dove ancora oggi continua a produrre internamente penne secondo la sua lunga tradizione artigiana. La manifattura \u00e8 visitabile, grazie alla collaborazione con Turismo Torino.\nStoria.\n\u00c8 il 1919, pochi mesi dopo la fine della Grande Guerra, quando Isaia Levi, industriale ebreo, fonda a Torino la Fabbrica italiana penne a serbatoio Aurora, cos\u00ec chiamata per simboleggiare l'inizio di un metaforico nuovo giorno dopo la lunga e dolorosa notte bellica. Lo stabilimento ha sede nel centro storico della citt\u00e0, in via della Basilica 9, nel cosiddetto quadrilatero romano.\nLe \"penne a serbatoio\" indicate nella denominazione dell'azienda non sono altro che quelle che comunemente definiamo penne stilografiche, oggetti inventati all'incirca alla met\u00e0 dell'Ottocento, la cui diffusione far\u00e0 registrare un decisivo salto di qualit\u00e0 tra il 1883 ed il 1884.\nIl successo arride quasi subito all'azienda torinese, premiata dal mercato per l'ottima qualit\u00e0 delle penne prodotte; una parte importante della rapida affermazione dell'Aurora va senza dubbio assegnata alle efficaci campagne pubblicitarie con le quali vengono lanciati i prodotti, affidate ad affermati professionisti del settore, quali Achille Luciano Mauzan, Luigi Paradisi, titolare dello studio Lupa di Torino, Carlo Biscaretti di Ruffia, meglio noto per essere stato l'ideatore del Museo dell'Automobile di Torino, oltre che figlio di Roberto, uno dei soci fondatori della Fiat nel 1899.\nUna delle caratteristiche che contraddistingue l'Aurora fin dai suoi primi anni \u00e8 il forte impegno a favore dell'innovazione tecnologica dei prodotti: non a caso, gi\u00e0 nella seconda met\u00e0 degli anni Venti l'impresa torinese introduce un'importante novit\u00e0 nella produzione, lanciando una penna realizzata non pi\u00f9 in ebanite, ma in celluloide, la Duplex (cos\u00ec chiamata in quanto la stilografica viene proposta assieme ad una matita meccanica). Il nome di questa nuova serie viene deciso tramite un concorso pubblico, a conferma della grande attenzione riservata alla comunicazione in tutte le sue forme.\nAl principio degli anni Trenta la diffusione delle penne Aurora ha ormai varcato i confini nazionali: non \u00e8 un caso che nel 1932 venga siglato un accordo di collaborazione commerciale con la francese Edacoto, azienda produttrice di matite meccaniche, che prevede il lancio sul mercato di una coppia di prodotti \u2013 una nuova stilografica ideata per l'occasione, Internazionale, e una matita \u2013 denominata Le duo moderne.\nL'attenzione all'innovazione tecnologica prosegue anche negli anni successivi. Tra i modelli degni di nota, ricordiamo il modello Asterope, presentato nel 1934, primo esempio di penna stilografica priva di cappuccio, la Novum, e la Etiopia, introdotta nel mercato in coincidenza con la campagna bellica condotta dal regime fascista appunto nel Paese africano alla met\u00e0 degli anni Trenta (ottobre 1935-maggio 1936). Nello stesso lasso di tempo viene messa in commercio una penna destinata al pubblico giovanile, e che per questo viene offerta a prezzi contenuti, la Topolino, nella quale viene raffigurato il celebre personaggio di Walt Disney.\nIl sopraggiungere della seconda guerra mondiale determina alcuni problemi per l'azienda torinese, a partire dalla mancanza di materie prime, che porta alla realizzazione di un nuovo materiale per i pennini: una particolare lega di acciaio chiamata Platiridio. Con i massicci bombardamenti subiti da Torino nel 1943 la fabbrica viene completamente distrutta e trova una nuova sede nella periferia nord della citt\u00e0, in strada Abbadia di Stura, nei pressi dell'omonima abbazia di epoca medioevale, dove l'azienda risiede ancora oggi.\nNel dopoguerra l'attivit\u00e0 dell'Aurora riprende con rinnovato vigore: nel 1947 vede la luce una delle penne che render\u00e0 celebre il marchio torinese in tutto il mondo, la celeberrima Aurora 88, ideata da un famoso designer italiano, Marcello Nizzoli, che riscuoter\u00e0 un grande successo, restando in produzione per oltre un trentennio. La sua struttura viene ricordata in particolare per il rinomato cappuccio laminato in oro.\nNegli anni Cinquanta, la diffusione sempre pi\u00f9 capillare delle penne a sfera determina una forte riduzione delle quote di mercato delle case produttrici di stilografiche, le quali, per reagire a questo stato di cose, non hanno altra strada che quella di puntare con grande forza su una sempre maggiore innovazione dei propri prodotti. L'Aurora si dimostra pronta, a differenza di altri storici marchi internazionali (si pensi al caso della Waterman, che entrer\u00e0 in una fase di grave declino), a raccogliere questa sfida, e introduce pertanto nel mercato modelli con particolari tecnici inediti: \u00e8 il caso della Duocart, nella quale vengono utilizzate per la prima volta cartucce di inchiostro in materiale plastico in duplice copia per ogni penna (progettate dal futuro premio Nobel per la chimica Giulio Natta, il padre del celebre Moplen), consentendo di abbandonare definitivamente l'uso ormai anacronistico del calamaio. La stessa soluzione tecnica verr\u00e0 adottata qualche anno dopo nel modello Auretta, penna con la quale l'azienda torinese cercher\u00e0, cos\u00ec come fece negli anni Trenta con la Topolino, di reinserirsi nel mercato degli studenti; questo modello verr\u00e0 accolto con grande favore dai soggetti per i quali era stata pensata.\nNel 1958, grazie all'interessamento di Giovanni Enriques, manager all'Olivetti di Ivrea e nipote del fondatore, viene assunto in azienda come dipendente Franco Verona, appena rientrato a Torino dopo aver seguito nel 1938 la madre in Argentina a causa delle leggi razziali. Verona diventa quindi manager e negli anni Sessanta acquisisce il controllo della societ\u00e0. Due le sue creazioni considerate opere d'arte ed esposte al Moma di New York: nel 1970 la cilindrica Hastil e nel 1974 la penna a sfera Thesi.\nArchivio.\nL'archivio Aurora Due srl, con sede a Torino, \u00e8 composto da tre fondi. Il fondo Aurora Due (estremi cronologici: 1919 - ) comprende per lo pi\u00f9 documentazione amministrativa e finanziaria legata alla produzione dell'azienda. Di particolare interesse storico sono i disegni tecnici, il campionario di penne e alcune macchine da scrivere storiche."}
{"id": "410290", "revid": "32116", "url": "https://it.wikipedia.org/wiki?curid=410290", "title": "Unreal II", "text": ""}
{"id": "410291", "revid": "767487", "url": "https://it.wikipedia.org/wiki?curid=410291", "title": "Porzione Massiccia Crew", "text": "Porzione Massiccia Crew (nota come PMC) \u00e8 stato un collettivo italiano attivo a Bologna tra il 1992 e il 2005.\nStoria del gruppo.\nLa Porzione Massiccia Crew venne formata nel 1992 per iniziativa di Inoki, Pazo e Gianni KG e inizialmente si occupava di writing: Inoki si firmava come \"Enok\" e Pazo si firmava come \"Paniko\". Nel 1998 il collettivo debutt\u00f2 sulle scene musicali con il mixtape \"Demolizione 1\", che ha visto anche la presenza di Joe Cassano, Rischio, Word, DJ Locca e DJ Iena in qualit\u00e0 di componenti della PMC mentre tra i collaboratori parteciparono Shezan il Ragio, Fabri Fibra, Chime Nadir, Deda e DJ Lugi. Nel 1999 si aggiunsero al collettivo anche Lamaislam e Nest.\nNel 2001 Inoki pubblica l'album \"5\u00ba Dan\", a cui partecipano Lamaislam, Rischio, Nest, Gianni KG, Word e i nuovi membri Royal Mehdi e Shablo per le parti vocali (quest'ultimo anche come beatmaker), mentre per il lato musicale hanno contribuito DJ Jay Kay, Next One, DJ Locca e DJ Iena; nel disco \u00e8 inoltre presente il brano \"Stile di Joe\" di Joe Cassano, membro del collettivo deceduto nel 1999. Nel 2002 Rischio ha pubblicato l'EP \"Monodroga\" e nello stesso anno \u00e8 stata la volta di \"Demolizione 2\", seconda pubblicazione della PMC a cui prendono parte tutti i componenti del collettivo (Inoki, Lamaislam, Gianni KG, Nest, Royal Mehdi, Rischio, Word, Shablo, DJ Jay Kay, DJ Iena e DJ Locca) e i nuovi componenti Mopash\u00e0, Nunzio StreetChild e Gora; al disco hanno inoltre collaborato numerosi artisti, tra cui Shezan il Ragio, Nas, Arab, Booba, Tragedy Khadafi, Black Moon e Raekwon. Questo CD comprende la traccia \"Summer Lainz\", l'unica a cui partecipano tutti gli MC della PMC. Durante la traccia \"Demolizione pt.2\" di Inoki oltre tutti gli MC e tutti i beatmaker vengono nominati anche Pazo (writer), Chiodo (writer ai tempi, adesso MC), Twice (DJ house) Mr. Brown e Ram\u00f2n (breaker).\nNel 2004 la PMC collabora con i Club Dogo per la realizzazione del mixtape \"PMC VS Club Dogo - The Official Mixtape\", dove per la PMC partecipano Inoki, Lamaislam, Gianni KG, Nunzio StreetChild, Mopash\u00e0, Royal Mehdi, Rischio, Word, Shablo e DJ Locca, mentre oltre ai Club Dogo hanno preso parte alcuni componenti del collettivo Dogo Gang: Vincenzo da Via Anfossi, Marracash e DJ El Dedo. Nello stesso anno Rischio fa uscire il disco \"Lo spettacolo \u00e8 finito\" a cui collaborano Inoki, Royal Mehdi, Puppiddhru e Soul Boy.\nNel 2005 Inoki fa uscire \"Fabiano detto Inoki\" a cui collaborano Tek Money, Lady T, Lamaislam, Nunzio, Gora, Mopash\u00e0, Gianni KG, Royal Mehdi e Rischio. Nello stesso anno la PMC ha cessato la propria attivit\u00e0, suddividendosi in pi\u00f9 crew. Nel 2006 si formano i Newkingz, gruppo composto da Inoki, Lamaislam, Tek Money, Pazo, Lady T, Nunzio StreetChild e Ciro; nello stesso anno sono usciti \"Reloaded - Lo spettacolo \u00e8 finito Pt. 2\" di Rischio, album a cui hanno preso parte Royal Mehdi, Gianni KG, Nunzio StreetChild, Gora, Gu\u00e9 Pequeno e Jake La Furia dei Club Dogo, Vincenzo da Via Anfossi, Ricardo, i Co'Sang, Primo Brown, Esa e Word, \"Il coscritto\" di Nest e \"The Newkingztape Vol. 1\" di Inoki, a cui hanno collaborato vari MCs tra cui Tek Money, Lamaislam, Nunzio, Lady T, Word, Nest e Mistaman. Nel 2007 Inoki fa uscire il CD \"Nobilt\u00e0 di strada\" a cui collaborano Tek Money, Lady T, G-Max e i Mic Meskin (Lamaislam &amp; Nunzio).\nNel 2008 e nel 2009 Inoki ha fatto uscire due mixtape chiamati \"Street Kingz\" vol. 1 e vol. 2, a cui collaborarono numerosi esponenti della scena bolognesi, quali, i Mic Meskin e Real Ava che pi\u00f9 tardi diventer\u00e0 uno degli esponenti pi\u00f9 noti della scena di Bologna. Nel 2010 si forma la prima crew con come membro Inoki che per\u00f2 non lo vede come leader poich\u00e9 il leader nonch\u00e9 fondatore della crew assieme a Nunzio \u00e8 Lamaislam. La crew si chiama Mic Meskin Commando e i membri sono Lamaislam, Nunzio, Inoki, Mc Casaoui, Ciro, Graziano, Mopash\u00e0, Gora, Mohamed, Real Ava e Mad Dopa. Il 2010 \u00e8 anche un anno ricco di uscite, ma la pi\u00f9 importante probabilmente \u00e8 stata quella di \"Commando\" dei Mic Meskin (Lamaislam &amp; Nunzio) che come collaborazioni vede quelle di Mc Casaoui, Inoki, Gora, Ciro, Mohamed, Kauta, Ivano127Rosso, Reda Afnorock, Mad Dopa, Big Noyd e Havoc e come produzioni vede quelle di Graziano, Hiko, Kiqu\u00e8, DJ Shocca e Big Aim. Nel 2010 oltre a \"Commando\" uscirono altri dischi importanti per la scena bolognese come \"Pugni in faccia\" di Inoki e Mad Dopa a cui collaborano i Sud Sound System, Lamaislam, Mopash\u00e0, Mc Casaoui, Nunzio StreetChild pi\u00f9 altri MCs della scena pugliese, \"Bolo Style\" di Real Ava a cui hanno partecipato Momo 2x2, Lugi, i Fuoco Negli Occhi (Brain, Chiodo, Prosa e Micha Soul), la BPS Click (Bargeman, Fraia Ben\u00e8, Faskh, Recton e DJ Franco), Mas Mistro, Mopash\u00e0, Royal Mehdi, Gianni KG, Inoki, Ciro, i Mic Meskin (Lamaislam &amp; Nunzio), Jose, i Cobra Kay (Bresco, ecc...), Slk e Rischio, \"Sogni d'oro\" e \"Ricorda sempre\" di Rischio che vedono tra le collaborazioni, quelle di Lamaislam, Mc Casaoui, Royal Mehdi, Word, CUBA Cabbal, Dargen D'Amico, Danti e Gianni KG e \"2ND Round Streetape\" proprio di quest'ultimo che vede le collaborazioni di Brain, Chiodo, Prosa, Micha Soul, Inoki, Lamaislam, Mastino, DJ Droga, Mc Casaoui, Gu\u00e9 Pequeno, Royal Mehdi, Rischio, Esa, Word e Jake La Furia.\nNel 2011 si forma la Rap Pirata che ha come membri Inoki, Lamaislam, Mopash\u00e0, Timmy Tiran, Youss Yakuza, Naser e DBA. Sempre nel 2011 Inoki fa uscire una serie di CD chiamati \"Essenziale\" e il CD \"Flusso di coscienza\" che vede i feat di Lamaislam, Mopash\u00e0, Nunzio StreetChild e Eddy J e sempre nel 2011 Rischio e Royal Mehdi fanno uscire il disco \"Bolotov\" mixato da DJ Craim ospitato da Mary Jame con i feat di Gianni KG, Dome Damato, Omar Mefisto, Gu\u00e9 Pequeno, Nunzio StreetChild, Puppiddhru, Terron Fabio, Jake La Furia, Kadim, Key l'Omari, Shezan il Ragio, Aban, O'Iank, Co'Sang e Kiqu\u00e8. Nel 2012 Mopash\u00e0 fa uscire il CD \"Non mollo la presa\" che vede le collaborazioni di Lamaislam, MC Casaoui, Reda, Fadamat, Inoki, Nabil Rai e Kiqu\u00e8; nello stesso anno Inoki ha cominciato a progettare il CD \"L'antidoto\", uscito poi nel 2013. Nello stesso anno \u00e8 uscito pure \"La gavetta\" di Timmy Tiran."}
{"id": "410294", "revid": "1123126", "url": "https://it.wikipedia.org/wiki?curid=410294", "title": "Guzzanti", "text": ""}
{"id": "410315", "revid": "767487", "url": "https://it.wikipedia.org/wiki?curid=410315", "title": "Isoquanto", "text": "L'isoquanto in economia \u00e8 l'insieme delle combinazioni efficienti di input che forniscono lo stesso livello di produzione. In termini formali, data una generica funzione di produzione del tipo:\ndove \"q\" \u00e8 l'output e xi \u00e8 l'input i-esimo, l'isoquanto \u00e8 definito come:\nAd ogni livello di output corrisponde dunque un diverso isoquanto.\nCos\u00ec, nel caso di due input -- lavoro (\"L\") e capitale (\"K\") -- data una funzione di produzione:\nl'isoquanto associato ad ogni livello di output \u00e8 l'insieme delle combinazioni efficienti di lavoro e capitale che permettono di produrre quel dato livello di output (Figura 1).\nL'inclinazione in ogni punto dell'isoquanto \u00e8 il saggio marginale di sostituzione tecnica, che misura il rapporto di scambio tra due fattori di produzione tale da non far variare il livello di output, ed \u00e8 quindi una misura della sostituibilit\u00e0 dei fattori.\nLa combinazione fra l'isoquanto e la famiglia di rette di isocosto rilevante, determinata dal costo relativo dei fattori, consente di risolvere il problema di minimizzazione dei costi. In particolare, la combinazione di input che permette di minimizzare i costi \u00e8 quella in corrispondenza della quale, data qualsiasi coppia di input, il saggio marginale di sostituzione tecnica eguaglia il loro costo relativo. \nPropriet\u00e0 della tecnologia e propriet\u00e0 degli isoquanti.\nDalle assunzioni sulle caratteristiche della tecnologia derivano le propriet\u00e0 degli isoquanti. In particolare, assunzioni comuni nella teoria della produzione neoclassica sono:\nDa queste assunzioni derivano le propriet\u00e0 degli isoquanti. In particolare, dalla monotonicit\u00e0 derivano l'inclinazione negativa e il fatto che a isoquanti pi\u00f9 lontani dall'origine corrispondano livelli di output maggiori. Dalla convessit\u00e0 della tecnologia deriva la convessit\u00e0 degli isoquanti.\nDa notare finalmente che, la legge della produttivit\u00e0 marginale decrescente dei fattori, \u00e8 condizione necessaria ma non sufficiente per la convessit\u00e0 degli isoquanti."}
{"id": "410325", "revid": "1544939", "url": "https://it.wikipedia.org/wiki?curid=410325", "title": "Casato di Lorena", "text": "Il Casato di Lorena, il cui principale e ormai unico ramo \u00e8 noto come Asburgo-Lorena, \u00e8 stato una delle pi\u00f9 importanti e delle pi\u00f9 longeve case reali regnanti nella storia d'Europa. Attualmente la casata \u00e8 guidata da Carlo d'Asburgo-Lorena, il titolare Imperatore d'Austria, Re d'Ungheria, Croazia, Boemia, Galizia e Lodomiria, Illiria, nonch\u00e9 il titolare Re di Gerusalemme.\nStoria.\nOrigini.\nCasato di Ardennes\u2013Metz.\nLa casata rivendica di discendere da Gerardo I di Parigi (Conte di Parigi) (morto nel 779) i cui discendenti immediati sono noti come i Girardidi. I Matfridi del X secolo si pensa siano stati un ramo della famiglia; a cavallo del X secolo furono Conti di Metz e governarono un insieme di signorie in Alsazia e Lorena. I duchi di Lorena del Rinascimento tendevano ad arrogarsi la pretesa di ascendenza dai Carolingi, come illustrato da Alexandre Dumas, padre nel romanzo \"La Dame de Monsoreau\" (1846); infatti cos\u00ec poca documentazione sopravvive sulle prime generazioni che la ricostruzione di un albero genealogico di antenati della Casa d'Alsazia comporta una buona dose di congetture.\nCi\u00f2 che \u00e8 pi\u00f9 sicuro \u00e8 che nel 1048 l'Imperatore Enrico III diede il Ducato dell'Alta Lorena prima ad Adalberto di Metz e poi a suo fratello Gerardo i cui successori (collettivamente noti come Casato d'Alsazia o Casato di Ch\u00e2tenois) mantennero il ducato fino alla morte di Carlo il Forte nel 1431.\nCasati di Vaudemont e Guisa.\nDopo un breve interludio tra il 1453 ed il 1473, quando il ducato pass\u00f2 per diritto della figlia di Carlo al marito Giovanni II di Calabria, un capetingio, la Lorena ritorn\u00f2 alla Casata di Vaudemont, un ramo minore del Casato di Lorena, nella persona di Renato II che in seguito aggiunse ai suoi titoli quello di Duca di Bar.\nLe Guerre di religione francesi videro la nascita di un ramo cadetto della famiglia reale lorenese, il Casato di Guisa, che divent\u00f2 una forza dominante nelle politica francese e, durante gli ultimi anni del regno di Enrico III, fu sul punto di succedere al trono di Francia. Maria di Guisa, madre di Maria, Regina di Scozia, proviene da questa famiglia.\nSotto la monarchia dei Borbone il ramo rimanente della Casa di Guisa, guidata dal duca d'Elbeuf, rimase parte dei pi\u00f9 alti ranghi dell'aristocrazia francese, mentre il ramo maggiore del Casato di Vaudemont continu\u00f2 a regnare sui ducati indipendenti di Lorena e Bar. Le ambizioni imperialiste di Luigi XIV (che comportarono l'occupazione della Lorena tra il 1669 e il 1697) costrinsero i duchi ad una alleanza permanente con i suoi nemici giurati, gli Imperatori del Sacro Romano Impero della Casata d'Asburgo.\nAsburgo-Lorena.\nI Lorena governarono l'omonimo ducato dal 1473 fino al 1737, scontrandosi spesso con i Re di Francia, intenzionati ad espandersi verso la valle del Reno. Il Ducato di Lorena era infatti formalmente un feudo del Sacro Romano Impero, situato sul confine tra il Regno di Francia e l'Impero, con una sua parte (il Ducato di Bar) che era gi\u00e0 stato reso vassallo dai re francesi.\nNel 1736 il duca di Lorena Francesco Stefano aveva sposato Maria Teresa d'Austria, unica (e contestata) erede dei variegati domini asburgici, sparsi per l'Europa (Austria, Boemia, Ungheria, Paesi Bassi, Milano, Napoli, Sicilia) ed anche tradizionale erede del titolo al Sacro Romano Impero. La Francia, timorosa che la Lorena, una regione francofona, potesse passare agli Asburgo, si era affrettata a stipulare un trattato per cui riconosceva la Prammatica Sanzione e quindi l'eredit\u00e0 spettante a Maria Teresa, ma in cambio Francia e Austria stabilivano che il Ducato di Lorena fosse annesso alla Francia alla morte del duca Stanislao Leszczy\u0144ski (ex re di Polonia e suocero di Luigi XV).\nLa casata di Lorena sarebbe stata compensata per questa perdita con il trono del Granducato di Toscana, ma con l'obbligo di non annetterla direttamente all'Impero Austriaco, dato che la successione sarebbe stata destinata ad un figlio cadetto dell'unione. Con il matrimonio di Maria Teresa e Francesco Stefano nacque cos\u00ec la dinastia imperiale degli Asburgo-Lorena, un cui ramo cadetto resse il Granducato di Toscana fino alla sua scomparsa."}
{"id": "410329", "revid": "767487", "url": "https://it.wikipedia.org/wiki?curid=410329", "title": "William Motherwell", "text": "Biografia.\nWilliam Motherwell nacque a Glasgow il 13 ottobre 1797, terzo figlio omonimo del padre, commerciante di ferramenta. A causa degli spostamenti della famiglia, la sua istruzione avvenne in parte a Edimburgo e, in seguito, a Paisley; si interruppe per\u00f2 all'et\u00e0 di quindici anni, quando il padre lo mand\u00f2 a lavorare come apprendista impiegato presso lo \"sheriff\" di Paisley. Durante la sua breve carriera scolastica, Motherwell si era distinto per la sua bravura e intelligenza, e si era preparato alla sua futura attivit\u00e0 letteraria copiando e imitando antichi manoscritti, e scrivendo versi. L'oggetto della sua prima ispirazione poetica fu Jeanie Morrison, la sua bella compagna di banco. Per questo suo primo amore, mai dimenticato, scrisse una squisita canzone recante come titolo il suo nome.\nCompletato il suo apprendistato, all'et\u00e0 di 21 anni William Motherwell fu nominato \"sheriff-clerk depute\" a Renfrew, una carica amministrativa che gli forniva uno stipendio considerevole. Ma il distretto di Paisley, dove gi\u00e0 da allora si stava sviluppando un'attivit\u00e0 industriale in campo tessile, era in preda ad agitazioni di non poco conto; sotto l'influenza di Thomas Paine e di Cobbett, il Radicalismo politico vi era assai diffuso ed ogni tessitore era realmente convinto che niente andasse bene, sia nello stato che nella chiesa, e che l'unico rimedio fosse la sovversione universale e la rivoluzione. Ci\u00f2 provoc\u00f2 dei grossi problemi a Motherwell, che dovette fronteggiare dei pericoli di non poco conto dato che la sua carica gli imponeva di applicare rigorosamente la legge. Nel 1818 fu assalito da una folla tumultuosa, che lo spinse verso il parapetto del ponte sulla Cart, il fiume che attraversa Renfrew, con la chiara intenzione di gettarlo di sotto.\nDurante tutto questo periodo Motherwell, dal temperamento ardente, fu peraltro animato da sogni e ideali di libert\u00e0 e democrazia radicale; ideali che si andarono per\u00f2 spegnendo proprio a partire dall'episodio del ponte. Divenne quindi un conservatore. Costretto dalla sua carica a compilare ed emettere atti ufficiali e a volte persino ad assumere compiti di polizia nell'agitato distretto di Paisley, in privato si dedicava alle occupazioni letterarie che cominciarono a procurargli qualche notoriet\u00e0. Ampli\u00f2 le sue letture e la sua istruzione, finch\u00e9 la sua biblioteca non fu composta da una ricca e svariata collezione nella quale predominavano le opere antiche, specialmente quelle connesse con la poesia, i romanzi e l'antica mitologia nordica.\nLa \"Minstrelsy\".\nScriveva versi e prosa che regalava gratuitamente agli amici; nel 1818 (lo stesso anno dell'episodio del ponte) inizi\u00f2 a collaborare con una piccola rivista pubblicata a Greenock, \"The Visitor\". Fu anche editore della \"Harp of Renfrewshire\", contenente notizie biografiche sui poeti del distretto dal XVI al XIX secolo, pubblicata nel 1819. Quest'opera fu solo il preludio di una ben pi\u00f9 vasta in questo campo, nella quale inser\u00ec anche tutte le antiche ballate popolari che ancora erano conosciute nella zona (e un po' in tutta la Scozia). Pubblicata nel 1827 con il titolo di \"Minstrelsy, Ancient and Modern\" (\"L'arte dei menestrelli, antica e moderna\"), ottenne un successo immediato e costitu\u00ec una delle fonti principali per molte Child Ballads. L'opera \u00e8 considerata uno dei cardini per lo studio delle antichit\u00e0 scozzesi.\nIl prosieguo dell'attivit\u00e0 e la morte.\nNel 1828 William Motherwell inizi\u00f2 la pubblicazione del \"Paisley Magazine\", nelle cui pagine inser\u00ec alcune delle sue migliori composizioni poetiche; nello stesso anno assunse la direzione del \"Paisley Advertiser\", un giornale conservatore prima diretto dal suo amico William Kennedy, l'autore di \"Fitful Fancies\". Motherwell aveva oramai acquisito una notevole reputazione, non solo come poeta, ma anche come giornalista politico. Ci\u00f2 lo port\u00f2, nel 1830 a subentrare alla direzione di uno dei principali giornali di Glasgow, il \"Glasgow Courier\", carica che Motherwell mantenne fino alla morte.\nLa permanenza di Motherwell alla direzione del \"Glasgow Courier\" non fu senza problemi. La sua conoscenza della storia generale, e in particolare di quella moderna, era assai lacunosa proprio per il suo eccessivo ed esclusivo amore per le antichit\u00e0; inoltre era assai lento ed irregolare nello scrivere. Nonostante questi \"handicaps\", fu obbligato, come direttore del giornale, a diventare il campione del conservatorismo \"Tory\" in una zona dove esso godeva di scarsissime simpatie, per di pi\u00f9 in un periodo in cui gli eventi si stavano avviando in tutt'altra direzione politica, in tutta Europa. Il giornale usciva tre volte alla settimana, e impegnato in mille battaglie, Motherwell dovette affrontare un'iperattivit\u00e0 che peraltro non lo distolse dalle sue passioni letterarie ed antiquarie. Da dire anche che, nel pieno stile britannico, mantenne sempre un notevole rispetto degli avversari, cosa che gli fece ottenere l'approvazione generale, anche da parte dei suoi nemici pi\u00f9 acerrimi. Ma la sua salute ne rest\u00f2 minata. Il 1\u00ba novembre 1835, alle 4 del mattino mentre stava dormendo, Motherwell ebbe un improvviso e gravissimo attacco apoplettico; mor\u00ec soltanto quattro ore pi\u00f9 tardi, alla giovane et\u00e0 di 38 anni e nonostante la sua costituzione robusta, il suo carattere allegro e le abitudini sane. Fu seppellito alla \"Glasgow Necropolis\"."}
{"id": "410369", "revid": "287204", "url": "https://it.wikipedia.org/wiki?curid=410369", "title": "Salvador Dali", "text": ""}
{"id": "410381", "revid": "767487", "url": "https://it.wikipedia.org/wiki?curid=410381", "title": "Sessuofobia", "text": "Con sessuofobia si intende la paura ad affrontare qualsiasi azione o pensiero relativi alla sessualit\u00e0.\nLa sessuofobia come patologia sessuale.\nLa sessuofobia pu\u00f2 comportare, dal punto di vista sessuologico, diversi tipi di patologie, tali da impedire o rendere estremamente difficile la sessualit\u00e0 anche in coppie ben affiatate e stabili, ed \u00e8 spesso dovuta a traumi infantili o ad una educazione troppo rigida e autoritaria, tale da impedire il libero sviluppo dell'emotivit\u00e0 e della relazione con gli altri e con il proprio corpo.\nSolo raramente \u00e8 riconosciuta come una patologia da chi ne soffre.\nCorrisponde, in generale, ad un comportamento limitato per quanto riguarda i rapporti sociali e rigido nei confronti della sessualit\u00e0 altrui, vista spesso come \"indecente\" o \"peccaminosa\". \nSul piano psichico, essa pu\u00f2 comportare o accompagnarsi allo sviluppo di disturbi ossessivi-compulsivi, ovvero di forme anche gravi di depressione, causate dal blocco della libido e dell'emotivit\u00e0 provocato dalla sessuofobia.\nLa sessuofobia come forma culturale.\nLa sessuofobia sembra avere origine da problematiche legate alla sopravvivenza, all'igiene in senso lato. \u00c8 evidente che, nelle ere primitive dell'uomo, per la donna rimanere incinta e partorire senza adeguate cure, che oggi definiremmo di carattere sanitario, era esporsi ad un rischio elevato di morte. L'alta percentuale di mortalit\u00e0 al momento del parto e di complicazioni durante la gestazione in una societ\u00e0 primitiva ha evidentemente portato a difendere il sesso femminile, fattore della prosecuzione della specie. Quasi tutte le culture lo hanno reso accettabile solo in adeguate circostanze, come all'interno di una coppia riconosciuta e protetta dalla comunit\u00e0. Cos\u00ec come la proibizione di cibarsi di alcuni animali o bevande, l'obbligo di fare le abluzioni quotidiane sono divenute regole o leggi religiose, anche la definizione dei comportamenti sessuali sono rientrate negli obblighi o nelle leggi religiose. Inoltre le relazioni uomo donna sono state guidate dall'istinto di trasmissione dei geni, il desiderio di sopravvivenza si \u00e8 tradotto nella voglia di paternit\u00e0 del maschio. Per assicurarsi la discendenza, la donna veniva protetta e relegata in modo da avere rapporti solo con l'uomo che l'aveva presa, il piacere femminile veniva represso per diminuire il pericolo di libert\u00e0 sessuale da parte di tale sesso, caso pi\u00f9 evidente ancora oggi il fenomeno africano dell'infibulazione. L'uomo, pi\u00f9 forte, sottometteva la donna per assicurarsi la paternit\u00e0 dei generati. Nel corso della storia, poi, le relazioni sono state guidate non solo dal desiderio di trasmissione dei geni, ma anche dalla voglia di perpetuare in qualche modo la propria esistenza trasmettendo ai propri eredi diretti quello che si \u00e8 conquistato in vita. La famiglia ha un'origine che potremmo oggi definire di natura economica. La struttura familiare assicurava una gestione sinergica dei beni, che venivano difesi e ampliati per mantenere salda la sicurezza di sopravvivenza e di continuit\u00e0 della specie e del proprio seme.\nLa sessuofobia ha origine anche in alcune teorie culturali che condannano il piacere sessuale."}
{"id": "410390", "revid": "4106", "url": "https://it.wikipedia.org/wiki?curid=410390", "title": "Rana golia", "text": ""}
{"id": "410393", "revid": "4106", "url": "https://it.wikipedia.org/wiki?curid=410393", "title": "Giantorana goliath", "text": ""}
{"id": "410395", "revid": "4106", "url": "https://it.wikipedia.org/wiki?curid=410395", "title": "Rana goliath", "text": ""}
{"id": "410412", "revid": "1276819", "url": "https://it.wikipedia.org/wiki?curid=410412", "title": "Volgin", "text": "Yevgeny Borisovitch Volgin (in russo \u0415\u0432\u0433\u0435\u043d\u0438\u0439 \u0411\u043e\u0440\u0438\u0441\u043e\u0432\u0438\u0447 \u0412\u043e\u043b\u0433\u0438\u043d), conosciuto con il nome di \"Thunderbolt\" nel blocco occidentale, \u00e8 un personaggio della serie di videogiochi \"Metal Gear\" che fa la sua comparsa in ' e in '.\nCaratteristiche.\nVolgin \u00e8 un uomo gigantesco, dal volto grottescamente sfregiato. Ha un'immensa forza fisica, maggiore anche di quella che traspare dalle sue dimensioni, ed \u00e8 un individuo sadico ed estremamente malvagio. A causa di una malformazione fisica, Volgin pu\u00f2 accumulare con il proprio corpo una tensione elettrica di milioni di volt e gestire con facilit\u00e0 la corrente elettrica, scagliandola o sparando proiettili scaldati con la stessa, il che lo rende particolarmente pericoloso. Questa caratteristica obbliga Volgin a indossare una tuta di gomma per proteggersi dalla sua stessa elettricit\u00e0, e lo porta a temere la pioggia e i fulmini: \u00e8 per questo che a volte si ferma e pronuncia le parole \"Kuwabara, kuwabara\".\nIn \"Metal Gear Solid 3: Snake Eater\", non viene detto esplicitamente, ma alcuni indizi lasciano supporre che Volgin abbia una relazione sentimentale con il maggiore .\nBiografia.\nDurante la Seconda guerra mondiale, Volgin lavora per l'NKVD, la polizia segreta sovietica, con il compito di punire i disertori nelle retrovie dell'Armata Rossa. Dopo essere diventato famoso per le sue imprese nelle operazioni antiguerriglia in Ucraina e negli stati del Baltico, prende parte al massacro di Katyn', ordinando di giustiziare i prigionieri detenuti in un campo di prigionia vicino al villaggio di Gn\u00ebzdovo. Successivamente contribuisce a reprimere l'insurrezione del 1953 nella Germania dell'Est e a sedare la rivolta del 1956 in Ungheria, vantandosi di aver eliminato personalmente pi\u00f9 di 100.000 attivisti anticomunisti.\nIn \"\", durante la Guerra fredda, Volgin \u00e8 un colonnello del GRU appartenente alla fazione di Leonid Il'i\u010d Bre\u017enev, e complotta con le forze armate, che non approvano il governo di Nikita Krusciov, per destituirlo e conquistare il potere. Per questo motivo e grazie anche al denaro dei Filosofi ereditato dal padre, Volgin costruisce Groznyj Grad, un centro strategico personale dove creare e produrre nuove armi. In particolare, l'arma di distruzione di massa che intende mettere in produzione seriale \u00e8 lo Shagohod: con essa conta di rovesciare le sorti della guerra fredda e portare la Russia al dominio del mondo.\nDopo la diserzione di The Boss nell'Unione Sovietica, Volgin provoca un'esplosione atomica lanciando contro il centro di ricerca di Sokolov il Davy Crockett che la stessa The Boss gli ha regalato in segno della sua lealt\u00e0. Accusato dell'attacco atomico, il governo degli Stati Uniti invia Naked Snake in Russia per eliminare Volgin e dimostrare cos\u00ec la sua estraneit\u00e0 al fatto. Snake riesce ad infiltrarsi nella fortezza di Groznyj Grad, dove affronta Volgin, ma quest'ultimo lo insegue a bordo dello Shagohod; comincia quindi un altro combattimento, durante il quale Volgin viene folgorato da un fulmine mentre si trova sullo Shagohod, e dopo aver detto, per ironia della sorte: \"Chi ha paura di un modesto fulmine?\".\nCome si scopre in \"\", Volgin riesce a sopravvivere, nonostante abbia riportato ustioni su tutto il corpo e sia andato in coma: per questo motivo viene portato in un laboratorio dell'Unione Sovietica, dove diversi scienziati lo usano per condurre ricerche sulle capacit\u00e0 paranormali umane e cercano di trovare, senza riuscirci, una spiegazione per la sua sopravvivenza. Probabilmente, ci\u00f2 che ha tenuto in vita Volgin \u00e8 stata la sua sete di vendetta verso Big Boss, che vent'anni prima aveva distrutto la sua utopia.\nGli esperimenti continuano fino a quando il laboratorio non viene distrutto da un incendio; tuttavia, il corpo di Volgin non viene ritrovato tra i resti dell'edificio: proprio in quel momento, infatti, la rabbia di Volgin prende il controllo della mente del \"Terzo ragazzo\", che si trovava in quello stesso laboratorio, consentendogli di risvegliarsi dal coma e di acquisire nuove abilit\u00e0, come il controllo del fuoco. Determinato a vendicarsi di Big Boss e guidato dal suo istinto, Volgin raggiunge l'ospedale a Cipro dove si era da poco svegliato dal coma anche colui che tutti credono trattarsi di Big Boss, ovvero Venom Snake, e cerca di ucciderlo. Snake riesce a fuggire dall'ospedale, grazie anche al fatto di aver individuato quello che sembra l'unico punto debole di Volgin: proprio come il fuoco, egli pu\u00f2 essere fermato con l'acqua.\nIl secondo incontro con Volgin avviene in Africa centrale, in un luogo chiamato \"Casa del Diavolo\", dove Snake si era recato per recuperare un bambino: Volgin tenta di nuovo di uccidere Snake, ma stavolta non agisce di propria volont\u00e0, in quanto \u00e8 controllato, tramite i poteri del Terzo ragazzo, dalla rabbia di Skull Face. Quest'ultimo conosceva Volgin fin dai tempi dell'operazione \"Snake Eater\", o forse anche da prima, e lo teneva d'occhio insieme al ragazzo, convinto, a ragione, che i due gli avrebbero consentito di trovare il suo nemico, Big Boss. Dopo il fallimento dell'assalto all'ospedale, Skull Face ha pensato bene che i due soggetti gli sarebbero tornati utili, perci\u00f2 li ha avvicinati: ma in questo modo il suo desiderio di vendetta si \u00e8 impossessato della mente del Terzo ragazzo, che quindi gli ha permesso di controllare Volgin.\nSuccessivamente, quando Snake e il suo nemico Skull Face si trovano nell'hangar della centrale elettrica di Serak, in Afghanistan, dove \u00e8 custodito il Sahelanthropus, Skull Face ordina a Volgin di attaccare Snake, ma la mente del Terzo ragazzo, senza il quale Volgin non potrebbe essere vivo, viene inaspettatamente attirata da una rabbia ancora pi\u00f9 intensa, quella di Eli, che diventa cos\u00ec in grado di attivare il Sahelanthropus. Volgin finisce quindi schiacciato sotto di esso, ma questo non basta ad ucciderlo: infatti, il suo corpo, esclusa la possibilit\u00e0 che qualcuno l'abbia in seguito portato via, non viene ritrovato nella caverna. Venuto a sapere che Volgin si trova in una base militare, Snake va a recuperarlo, ma Volgin prende di nuovo vita e tenta di ucciderlo: quando per\u00f2 scopre che egli non era il vero Big Boss, la sua sete di vendetta si placa e finalmente muore, e a questo punto Snake lo porta alla Mother Base."}
{"id": "410414", "revid": "1305772", "url": "https://it.wikipedia.org/wiki?curid=410414", "title": "Prospero (astronomia)", "text": "Prospero \u00e8 uno dei satelliti naturali pi\u00f9 esterni di Urano; la sua scoperta risale al 1999, ad opera di un team composto da Matthew Holman, John Kavelaars, Brett Gladman, Jean-Marc Petit e Hans Scholl.\nAl satellite fu inizialmente attribuita la designazione provvisoria S/1999 U 3; successivamente l'Unione Astronomica Internazionale lo battezz\u00f2 come Prospero, il protagonista de \"La tempesta\" di William Shakespeare.\nSi tratta di un piccolo satellite irregolare, dal diametro medio di circa 50 km, con ogni probabilit\u00e0 privo di qualsiasi attivit\u00e0 geologica.\nCome numerosi altri satelliti esterni di Urano, Prospero ruota attorno al pianeta madre in direzione retrograda."}
{"id": "410431", "revid": "486946", "url": "https://it.wikipedia.org/wiki?curid=410431", "title": "Reggiana", "text": ""}
{"id": "410433", "revid": "486946", "url": "https://it.wikipedia.org/wiki?curid=410433", "title": "Reggiana Calcio", "text": ""}
{"id": "410446", "revid": "768068", "url": "https://it.wikipedia.org/wiki?curid=410446", "title": "Wagner (famiglia)", "text": "La famiglia del compositore Richard Wagner, dal 1876 alla guida del Festival di Bayreuth:\nGottlob Friedrich Wagner (1736-1795)\u221e 1769 Johanna Sophie Eichel"}
{"id": "410451", "revid": "226458", "url": "https://it.wikipedia.org/wiki?curid=410451", "title": "Primo congresso confederato", "text": "Il Primo congresso confederato fu il primo regolare consesso del Parlamento degli Stati Confederati d'America. I suoi membri furono scelti in elezioni tenute nel novembre 1861.\nPresidenza.\nSpeaker\nPresidenti pro tempore\nSessioni.\nTutte le sessioni del Primo congresso confederato ebbero luogo nel Campidoglio Confederato di Richmond, Virginia.\nMembri.\nCasa dei Rappresentanti.\n\"Elencati per distretto di elezione\"\nX = \"gi\u00e0 membri del Congresso provvisorio confederato\""}
{"id": "410454", "revid": "827882", "url": "https://it.wikipedia.org/wiki?curid=410454", "title": "Henri Fantin-Latour", "text": "Biografia.\nIgnace Henri Jean Th\u00e9odore Fantin-Latour, meglio noto come Henri Fantin-Latour, nacque a Grenoble il 14 gennaio 1836.\nSi avvicin\u00f2 al mondo dell'arte dapprima grazie al padre Jean-Th\u00e9odore Fantin-Latour, poi sotto la guida di Horace Lecoq de Boisbaudran.&lt;br&gt;\nA partire dal 1854 studi\u00f2 alla Scuola di Belle Arti di Parigi, dove, affascinato dalla materia cromatica, trasse particolare ispirazione da maestri del passato come il Veronese e Rembrandt.&lt;br&gt;\nNel 1859 incontr\u00f2 Gustave Courbet, nel cui studio lavor\u00f2 nei due anni seguenti. Fu grande amico del pittore paesaggista Stanislas L\u00e9pine alle cui necessit\u00e0 finanziarie dovette sovente sopperire.\nAnche se contemporaneo e ammiratore di \u00c9douard Manet, rifiut\u00f2 di fare parte degli impressionisti e svilupp\u00f2 un proprio stile: un realismo lirico e intimista che mette in risalto il carattere costruttivo della composizione.&lt;br&gt;\nI suoi soggetti preferiti sono le nature morte, in particolare fiori, ed i ritratti di molti artisti del tempo, di cui era amico.&lt;br&gt;\nFantin-Latour \u00e8 ben noto anche per le litografie, in cui ritrasse famosi compositori e cerc\u00f2 di rendere su tela la loro musica.&lt;br&gt;\nIn questo si avvicin\u00f2 a Whistler; fu proprio Whistler a far conoscere Fantin-Latour negli ambienti artistici inglesi in un momento in cui la pittura francese del periodo non era molto apprezzata al di fuori dei propri confini.&lt;br&gt;\nVerso la fine della sua vita si dedic\u00f2 essenzialmente a soggetti d'immaginazione, ispirati a temi musicali da Wagner a Berlioz con uno stile molto libero fatto di ritmi e di armonie; questo suo tentativo di trasferire i sentimenti musicali su tela gli attir\u00f2 l'attenzione di alcune correnti francesi d'avanguardia: la sua pittura fu importante soprattutto per la direzione stilistica che avrebbe preso il nascente movimento del simbolismo.\nNel 1876 Fantin-Latour spos\u00f2 una pittrice sua allieva, Victoria Dubourg.&lt;br&gt;\nDa allora pass\u00f2 molto tempo nella tenuta di campagna della famiglia di sua moglie a Bur\u00e9, nel dipartimento di Orne in Bassa Normandia, dove mor\u00ec il 25 agosto 1904."}
{"id": "410461", "revid": "1543377", "url": "https://it.wikipedia.org/wiki?curid=410461", "title": "Museo della Moda e del Costume", "text": "Il Museo della Moda e del Costume (precedentemente \"Galleria del Costume\") \u00e8 uno dei musei ospitati dentro palazzo Pitti a Firenze, in particolare nella palazzina della Meridiana, un padiglione a sud del palazzo al quale si accede anche dal giardino di Boboli.\nNel 2013 il circuito museale del giardino di Boboli, che comprende anche il Tesoro dei Granduchi, il Museo della Moda e del Costume, il Museo delle porcellane e il giardino Bardini, \u00e8 stato il sesto sito italiano statale pi\u00f9 visitato, con 710.523 visitatori e un introito lordo totale di 2.722.872 euro. Nel 2016 il circuito museale ha fatto registrare 881.463 visitatori..\nLa palazzina della Meridiana.\nL'ala conosciuta come palazzina della Meridiana deve il suo nome alla sala della Meridiana, che era stata costruita sotto la consulenza astronimica di Vincenzo Viviani tra il 1693 e il 1696, con un foro gnomonico entro un affresco dell\"'Allegoria del Tempo che esalta la Scienza e calpesta l\u2019Ignoranza e, insieme al Merito, rendono omaggio a Galileo Galilei e Amerigo Vespucci\" di Anton Domenico Gabbiani.\nNel 1776 Pietro Leopoldo di Lorena decise di costruirvi una vera e propria \"d\u00e9pendance\" a meridione di palazzo Pitti, il cui progetto venne affidato all'architetto Gaspare Paoletti, che vi lavor\u00f2 fino al 1813 coadiuvato da Giuseppe Cacialli.\nUn decennio pi\u00f9 tardi fu completata da Pasquale Poccianti, che realizz\u00f2 la facciata meridionale, dot\u00f2 l'edificio di nuovi locali e cur\u00f2 il programma delle decorazioni.\nLa galleria.\nLa galleria del costume \u00e8 stata fondata nel 1983 sotto la direzione di Kristen Aschengreen Piacenti e contiene una collezione che, compresi gli oggetti in deposito, arriva a pi\u00f9 di 6000 manufatti, fra abiti antichi (i pi\u00f9 vecchi risalgono al XVI secolo), accessori, costumi teatrali e cinematografici di grande rilevanza documentaria, rendendolo uno dei pi\u00f9 importanti musei della moda del mondo. Il museo italiano traccia la storia dettagliata delle mode che si sono susseguite, grazie anche alla presenza di numerosi esemplari prestigiosi di celeberrimi stilisti italiani e stranieri come Valentino, Giorgio Armani, Gianni Versace, Emilio Pucci, Ottavio Missoni, Yves Saint Laurent, eccetera.\nLa maggior parte degli esemplari proviene da donazioni pubbliche e private, a volte con la cessione di interi guardaroba di personaggi celebri, di grandissima rilevanza storica oltre che estetica. Sono pervenuti cos\u00ec gli abiti della nobildonna siciliana Franca Fiorio, o quello di Eleonora Duse. Notevole \u00e8 anche la collezione di costumi teatrali raccolta da Umberto Tirelli, fondatore di un'importante sartoria specializzata in questo settore.\nFra le eccezionali rarit\u00e0 del museo i vestiti funebri del granduca Cosimo I de' Medici, di sua moglie Eleonora di Toledo e del loro figlio Garzia, deceduto a quindici anni a causa della malaria. Il restauro \u00e8 avvenuto nei laboratori dello stesso museo.\nPer la fragilit\u00e0 degli oggetti esposti le collezioni ruotano periodicamente almeno ogni due anni, all'interno di un percorso che si snoda cronologicamente e tematicamente, senza contare le esposizione monografiche periodiche che si tengono in alcune sale particolari della Galleria.\n\u00c8 esposta anche una collezione di bigiotteria di scena del XX secolo.\nL'accesso alla galleria \u00e8 generalmente permesso ad orari stabiliti, con lo stesso biglietto per il giardino di Boboli."}
{"id": "410465", "revid": "1431409", "url": "https://it.wikipedia.org/wiki?curid=410465", "title": "Gabriele Ambrosetti", "text": "Caratteristiche tecniche.\nAmbrosetti era un'ala sinistra, veloce e abile nel saltare l'uomo e dotato di un tiro potente e preciso dalla distanza.\nCarriera.\nCalciatore.\nCresciuto nel vi debutta in serie C1 nel 1990 collezionando 8 presenze. Sempre nella societ\u00e0 lombarda milita per altre due stagioni, in serie C2, venendo impiegato da seconda punta e chiudendo la sua esperienza con 50 presenze e 11 gol.\nNel 1993 passa al Brescia, in Serie B. Con 8 gol in 25 partite contribuisce alla promozione della squadra lombarda in Serie A; in quella stessa stagione vince il Torneo Anglo-Italiano a \"Wembley\", dove le \"Rondinelle\" battono il Notts-County con un suo gol. L'anno seguente, al suo debutto nella massima serie, colleziona 9 presenze con 2 gol, prima di passare, nel novembre del 1994, al , in Serie B. In maglia neroverde totalizza 18 presenze e 3 reti.\nRitornato al Brescia, nel frattempo sceso in Serie B, gioca 9 partite segnando 2 reti prima di essere nuovamente.\nRitorna a giocare in Serie A: nel novembre 1995 approda al , esordendo con la maglia biancorossa il 19 novembre contro il Napoli al San Paolo subentrando al 65\u00ba minuto al posto di Roberto Murgita. Il 14 gennaio 1996 segna il suo primo gol con la maglia berica nella partita Sampdoria-. Il 24 marzo 1996 in -Napoli 3-0 segna un gol di pregevole fattura da fuori area, con un tiro di sinistro dalla distanza potente e preciso indirizzato all'incrocio dei pali. Nella Serie A 1995-1996 colleziona 24 presenze e 3 reti.\nL'annata 1996-1997 \u00e8 la stagione della consacrazione: in campionato il Vicenza vince tre memorabili incontri ai danni della Juventus, dell'Inter e del Milan.\nIl 24 novembre 1996 alla 10\u00aa giornata, grazie alla doppietta realizzata da Ambrosetti contro la , il Vicenza diventa capolista solitario in vetta alla classifica della Serie A 1996-1997.\nOltre all'ottimo rendimento in campionato, il Vicenza supera una dopo l'altra le sue avversarie nella Coppa Italia 1996-1997: Lucchese, Genoa, Milan, e Napoli, conquistando il trofeo il 29 maggio 1997. In Coppa Italia gioca 6 delle 9 partite, realizzando il 12 novembre 1996 a San Siro la rete far\u00e0 uscire il Milan. Nella Serie A 1996-1997 colleziona 25 presenze e 7 reti.\nDiventato da subito uno dei protagonisti della formazione vicentina, contribuisce al raggiungimento della semifinale in Coppa delle Coppe 1997-1998. Nella manifestazione europea disputa 7 partite realizzando due reti contro Legia Varsavia e Roda.\nIn seguito alla retrocessione del Vicenza, nell'estate 1999 passa al per 3,5 milioni di sterline, fortemente voluto dal manager Gianluca Vialli che lo presenta come \"il Giggs italiano\". Tra infortuni e difficolt\u00e0 di adattamento al calcio inglese delude le aspettative totalizzando 16 apparizioni non particolarmente brillanti, complice anche un grave infortunio. Festeggia comunque la vittoria della Coppa d'Inghilterra e della Supercoppa di Lega, e l'esordio in Champions League, competizione nella quale realizza anche un gol, nella vittoriosa trasferta di Istanbul contro il Galatasaray.\nNell'ottobre 2000 rientra in Italia, in prestito al militante in Serie B. Con la formazione emiliana torna titolare, ma subisce un grave infortunio al ginocchio nella trasferta contro il . Con 14 presenze e 1 gol contribuisce alla promozione in Serie A dei biancorossi, che ne ottengono il prestito anche per la stagione successiva. Dopo altre 14 presenze fa ritorno (sempre in prestito) al Vicenza, che manca la promozione in Serie A sotto la guida del duo Viviani-Moro (subentrato a Eugenio Fascetti).\nDopo un'ulteriore stagione al Chelsea, nella quale non viene mai impiegato da Claudio Ranieri, si svincola dalla societ\u00e0 londinese per tornare al Piacenza, nel frattempo retrocesso in Serie B. Disputa per intero la stagione 2003-2004 e rimane in rosa anche l'anno successivo, nel quale l'allenatore Giuseppe Iachini lo utilizza una sola volta da subentrato, proprio a Vicenza.\nNel gennaio 2005 rescinde il contratto con il Piacenza e si accasa alla Pro Patria in Serie C1. In maglia bustocca colleziona in tutto 41 presenze e una rete in due stagioni e mezzo.\nDal 2007 passa alla Fulgor Cardano, squadra lombarda del campionato di Promozione. Verso la fine del 2009 decide di concludere la sua carriera calcistica per dedicarsi alla carriera di consulente immobiliare.\nDirigente.\nIl 28 aprile 2014 gli viene affidato l'incarico di direttore sportivo al Varese, squadra in cui \u00e8 cresciuto. Il 21 ottobre successivo viene sollevato dall'incarico, in seguito a una lite con il responsabile dell'area tecnica Cannella, per poi essere reintegrato nello staff il 9 marzo 2015.\nNel gennaio 2016 entra nello staff tecnico di Francesco Guidolin allo Swansea. La sua esperienza con il club gallese termina il 3 ottobre 2016, quando Guidolin viene sollevato dall'incarico."}
{"id": "410469", "revid": "767487", "url": "https://it.wikipedia.org/wiki?curid=410469", "title": "Etere di petrolio", "text": "L'etere di petrolio, ligroina o petroletere \u00e8 un solvente comunemente utilizzato nei laboratori chimici ed \u00e8 composto da idrocarburi leggeri derivati dalla distillazione frazionata del petrolio.\n\u00c8 un liquido estremamente infiammabile e nocivo. Chimicamente \u00e8 una miscela di alcani, cicloalcani, alcheni e idrocarburi aromatici diversi, accomunati dal punto di ebollizione simile.\nEsistono diversi tipi di etere di petrolio, classificati in funzione del loro punto di ebollizione; tale differenza riflette la loro composizione.\nLa ligroina era il carburante del motore della prima automobile brevettata da Karl Benz nel 1886. Sua moglie Bertha Benz nel 1888 ne riforn\u00ec il veicolo con cui era in viaggio presso la farmacia della cittadina di Wiesloch, che fin\u00ec per diventare la prima stazione di servizio della storia."}
{"id": "410484", "revid": "174925", "url": "https://it.wikipedia.org/wiki?curid=410484", "title": "Hypotheses non fingo", "text": "Hypotheses non fingo (in italiano: \"non invento ipotesi\") \u00e8 la celeberrima espressione con la quale Isaac Newton esprime l'impossibilit\u00e0 di andare al di l\u00e0 della descrizione dei fenomeni per cercarne la causa. Gli studi di Newton spaziarono in molti campi della fisica (ottica, meccanica classica) e della matematica (calcolo infinitesimale) e per questo \u00e8 riconosciuto come uno dei padri della fisica classica. Nel condurre le sue ricerche sulla legge gravitazionale Newton rinunci\u00f2 a definire la forza di gravit\u00e0 limitandosi a descriverne gli effetti dinamici. L'affermazione \"hypotheses non fingo\" lascia dunque spazio a ogni tipo di interpretazione, metafisica o strettamente meccanicistica, ma senza sostenerne o escluderne alcuna. \nLa famosa frase \u00e8 contenuta nella seconda edizione dei Philosophiae Naturalis Principia Mathematica, pubblicata nel 1713, precisamente nella sezione finale intitolata \"Scolio Generale\": \"[...] In verit\u00e0 non sono ancora riuscito a dedurre dai fenomeni la ragione di queste propriet\u00e0 della gravit\u00e0, e non invento ipotesi. Qualunque cosa, infatti, non deducibile dai fenomeni va chiamata \"ipotesi\"; e nella filosofia \"sperimentale\" non trovano posto le ipotesi sia metafisiche, sia fisiche, sia delle qualit\u00e0 occulte, sia meccaniche. [...]\""}
{"id": "410491", "revid": "123207241", "url": "https://it.wikipedia.org/wiki?curid=410491", "title": "Giovane Italia (1954)", "text": "La Giovane Italia \u00e8 stata un'associazione studentesca legata al Movimento Sociale Italiano, costituita nel 1954 e confluita nel 1971 nel Fronte della Giovent\u00f9.\nOrigini.\nL'associazione studentesca \"Giovane Italia\" nacque ufficialmente a Roma il 13 e 14 novembre 1954 in occasione del I convegno nazionale degli studenti medi del Movimento Sociale Italiano che si tiene nel salone dell'associazione artistica internazionale di Via Margutta. Fino a quel momento i giovani nel Msi confluivano nel Raggruppamento giovanile studenti e lavoratori costituito nel 1947 con Roberto Mieville primo segretario.\nCome simbolo venne scelta una fiaccola tricolore, che verr\u00e0 ripreso dalle successive organizzazioni giovanili del partito, il Fronte della Giovent\u00f9 ed Azione Giovani.\nSe il simbolo era coniato ex novo, il nome della Giovane Italia non costituiva novit\u00e0, in quanto l'allora Segretario del \"Raggruppamento giovanile studenti e lavoratori\" missino, Cesco Giulio Baghino, con una circolare aveva invitato i settori degli studenti medi ad intitolare i propri gruppi, provinciali o comunali, con il predetto nome.\nScopo dichiarato dell'allora segretario del \"Raggruppamento Giovanile Studenti e Lavoratori\" del MSI, era quello di entrare con maggiore facilit\u00e0 nelle scuole, accantonando la sigla di partito, cos\u00ec come era stato gi\u00e0 fatto a Palermo (Giovanni Gentile), Bari (Giovani Goliardi), Trieste (associazione studenti d'Italia), Bolzano (Sorci Verdi).\nNella circolare venivano tracciate le finalit\u00e0 della Giovane Italia e cio\u00e8 il risvegliare in tutti gli studenti il senso della patria e il promuovere attivit\u00e0 culturali, scientifiche, ricreative e sportive.\nAl convegno di Roma, che sanc\u00ec la fondazione della Giovane Italia quale organismo autonomo nazionale, seppur agganciato al Movimento Sociale Italiano ed al quale partecipano oltre 200 giovani in rappresentanza delle associazioni provinciali, costituite nelle varie regioni, furono eletti Massimo Anderson, primo Segretario Generale, e Fabio De Felice Presidente.\nIl discorso inaugurale fu tenuto dallo studente universitario Angelo Nicosia, che ne diviene presidente dal 1955 al 1957.\nL'impronta evoliana.\nIl primo documento ufficiale della Giovane Italia fu la \"Carta della Giovent\u00f9\", elaborata da Julius Evola nel 1951, su cui si basano la dottrina e la finalit\u00e0 dell'associazione.\nSecondo Evola la concezione di vita fornita era \"spiritualistica\" e si contrapponeva a quella \"materialista\" del marxismo. Nella Carta si definiva un modello di giovane appartenente dotato di \"carattere rivoluzionario\", \"militante\" e che doveva \"possedere una visione spirituale, eroica ed agonistica della vita\".\nL'organizzazione, i temi e le lotte.\nLa Giovane Italia fu strutturata in associazioni provinciali cui facevano capo tutti i nuclei studenteschi esistenti nella provincia e nel capoluogo.\nAl vertice il Presidente Nazionale, eletto dal congresso nazionale, il Segretario Generale e l'Esecutivo Nazionale.\nIn seguito all'allontanamento di De Felice dal MSI, nel 1955 nuovo Presidente divenne il giovane deputato Angelo Nicosia, che nomin\u00f2 un nuovo esecutivo composto tra gli altri da Giulio Maceratini.\nNel 1957 Fausto Gianfranceschi sostituisce Nicosia e rinnov\u00f2 l'esecutivo della Giovane Italia.\nL'organizzazione promosse e guid\u00f2 manifestazioni studentesche per il miglioramento delle strutture e dei programmi scolastici, ma anche per l'italianit\u00e0 di Trieste, a favore della rivolta anticomunista di Budapest, per l'intangibilit\u00e0 dei confini italiani in Alto Adige e contro la repressione degli scioperi in Polonia, nel dicembre 1970, culminati con l'ordine di aprire il fuoco sulla folla dei dimostranti a Danzica che caus\u00f2 44 morti e centinaia di feriti.\nRispetto ai fatti di Polonia, le manifestazioni della Giovane Italia furono caratterizzate da particolare animosit\u00e0, tanto da sfociare in uno scontro fisico con militanti socialisti a Battipaglia, il 20 dicembre 1970, che fu oggetto di interrogazioni parlamentari, nel quale venne lievemente ferito un consigliere comunale socialista.\nFu presente anche nel campo sportivo con societ\u00e0 dilettantistiche nei settori dell'atletica leggera, della pallacanestro e del calcio, affiliate al Centro Nazionale Sportivo Fiamma.\nIl declino e la confluenza nel Fronte della Giovent\u00f9.\nNella seconda met\u00e0 degli anni sessanta, in seguito ad una cattiva gestione dei quadri dirigenti ed al mutato clima sociale, che vedeva una forte crescita delle organizzazioni studentesche di sinistra e dei gruppi extraparlamentari la Giovane Italia accus\u00f2 una profonda crisi.\nIl fenomeno del '68 colse i vertici dell'associazione completamente impreparati, mettendo in crisi il mondo giovanile della destra, tagliato fuori dalle universit\u00e0 e dalle scuole sia per diffidenza degli ambienti di sinistra nei confronti dei giovani di destra sia per riluttanza dei vertici di partito a cavalcare la cosiddetta rivolta \"antisistema\".\nL'indebolimento dell'associazione, acuito dallo scoppio dalla protesta giovanile del '68 e dal rifiuto del Movimento Sociale Italiano di appoggiare la partecipazione di militanti di destra ad esso port\u00f2 nel settembre 1971 la Giovane Italia guidata da Pietro Cerullo a confluire con il Raggruppamento Giovanile Studenti e Lavoratori di Massimo Anderson nel Fronte della Giovent\u00f9, la nuova organizzazione giovanile dell'MSI."}
{"id": "410493", "revid": "110157", "url": "https://it.wikipedia.org/wiki?curid=410493", "title": "Acrilato di metile", "text": "L'acrilato di metile (nome IUPAC: \"2-propenoato di metile\") \u00e8 l'estere metilico dell'acido acrilico.\nA temperatura e pressione ambiente \u00e8 un liquido incolore facilmente infiammabile e nocivo per inalazione, ingestione e contatto, contraddistinto da un odore caratteristico e sgradevole, percepibile anche in quantit\u00e0 minime.\nUna delle sue principali applicazioni \u00e8 la produzione del corrispondente polimero, il poliacrilato di metile, formato per addizione ricorsiva delle molecole di acrilato di metile le una alle altre attraverso l'apertura del doppio legame C=C.\nData l'elevata tendenza a polimerizzare, l'acrilato di metile viene commercializzato e stoccato in forma stabilizzata per addizione di un inibitore della formazione di radicali, spesso tale additivo \u00e8 il monometiletere dell'idrochinone (HQME).\nOltre alla polimerizzazione, l'acrilato di metile \u00e8 un intermedio usato nella sintesi di numerosi composti organici; non ultima \u00e8 la sua capacit\u00e0 di reagire come dienofilo nelle reazioni di Diels-Alder, a dare esteri metilici di acidi carbossilici ciclici."}
{"id": "410507", "revid": "14214", "url": "https://it.wikipedia.org/wiki?curid=410507", "title": "No need to argue", "text": ""}
{"id": "410519", "revid": "363629", "url": "https://it.wikipedia.org/wiki?curid=410519", "title": "Delta-v (astrodinamica)", "text": "Con delta-v (o \u0394v) si intende una variazione impulsiva di velocit\u00e0. Questo termine \u00e8 in genere utilizzato in astrodinamica, o in meccanica orbitale, per indicare l'inizio di una manovra orbitale; nell'orbita di un satellite attorno ad un attrattore, infatti, la velocit\u00e0 del corpo orbitante pu\u00f2 cambiare, ad esempio in un'orbita ellittica: vicino alla terra (perigeo) i satelliti hanno una velocit\u00e0 in modulo maggiore, mentre nel punto pi\u00f9 lontano (apogeo) la velocit\u00e0 \u00e8 la minore in modulo. Tuttavia la variazione finita di velocit\u00e0 nota come formula_1 avviene in un tempo infinitesimo, con la conseguenza di un cambiamento di traiettoria, con una manovra orbitale. In generale l'analisi di manovre orbitali si effettua in termini di formula_1.\nIn generale si possono distinguere:\nA seconda delle situazioni, delta-v pu\u00f2 essere considerato come un vettore (formula_5) o come uno scalare (formula_6). In entrambi i casi, esso \u00e8 uguale all'integrale dell'accelerazione rispetto al tempo:\ndove formula_9 e formula_10 sono rispettivamente la velocit\u00e0 vettoriale e scalare iniziale al tempo formula_11, mentre formula_12 e formula_13 sono rispettivamente la velocit\u00e0 vettoriale e scalare finale al tempo formula_14.\nAnalisi dei \u0394v come budget per manovre orbitali.\nUna successione di \"N\" variazioni di velocit\u00e0 formula_15 applicati ad una traiettoria nello spazio determina un \"cambio\" della stessa traiettoria: \u00e8 il caso delle manovre orbitali. La somma dei moduli delle singole variazioni impulsive di velocit\u00e0 determiner\u00e0 il \"costo\" della successione di manovre, che avr\u00e0 le dimensioni di una velocit\u00e0, ovvero\nQuindi, attraverso l'equazione del razzo di Tsiolkovsky \u00e8 possibile ricavare la massa di propellente necessaria per la successione di manovre. In realt\u00e0 tuttavia, l'applicazione dell'equazione dei razzi al formula_17, che richiede oltre al parametro di impulso specifico quello della massa a secco della sonda, non tiene conto del fatto che la massa a secco della sonda al passo \"i\" comprende le masse di propellente delle successive manovre, mentre l'applicazione passo dopo passo delle \"N\" equazioni dei razzi determina una massa di propellente che effettivamente viene consumata. In prima approssimazione pu\u00f2 quindi essere applicata l'equazione del razzo di Tsiolkovsky al valore totale di Delta V, ma per essere pi\u00f9 precisi occorrerebbe sommare le masse di propellente dopo l'applicazione della stessa equazione ad ogni variazione impulsiva di velocit\u00e0.\nAstrodinamica.\nIn astrodinamica delta-v \u00e8 una misura scalare della quantit\u00e0 di \"sforzo\" necessario per eseguire una manovra orbitale. Essa \u00e8 generalmente prodotta dalla spinta di un razzo. Il rapporto tra il delta-v e l'intervallo di tempo in cui esso si verifica equivale all'accelerazione, pari inoltre al rapporto tra la spinta e la massa totale del sistema, prodotta dai motori. L'accelerazione risultante \u00e8 data dalla somma tra l'accelerazione prodotta dai razzi e quella portata da eventuali campi gravitazionali.\nSenza gravit\u00e0, o altre forze esterne, delta-v \u00e8, nel caso di spinte nella direzione del moto, semplicemente la variazione di velocit\u00e0. Tuttavia, in un campo gravitazionale, le orbite implicano un cambiamento della velocit\u00e0 senza richiedere necessariamente una delta-v, mentre la gravit\u00e0 pu\u00f2 causare la variazione di velocit\u00e0 pressappoco uguale a delta-v di un veicolo.\nQuando si applica una delta-v nella direzione del moto e contro la gravit\u00e0, l'energia orbitale specifica guadagnata per unita di delta-v \u00e8 uguale alla velocit\u00e0 istantanea. Per una serie di spinte durante le quali le accelerazioni si mantengono costanti, l'energia orbitale specifica acquisita per unit\u00e0 di delta-v \u00e8 il valore medio della velocit\u00e0 prima e dopo la spinta.\nNon \u00e8 possibile determinare i requisiti di delta-v considerando soltanto l'energia totale nelle orbite iniziali e finali. Per esempio, molte sonde sono lanciate in un'orbita con un'inclinazione piuttosto vicina alla latitudine del luogo di lancio, in modo da sfruttare la velocit\u00e0 di rotazione della superficie terrestre. Non \u00e8 necessario, per ragioni relative alla missione, inviare in orbita sonde con una inclinazione diversa; \u00e8 richiesta una considerevole delta-v, sebbene le energie cinetica e potenziale nell'orbita finale e nell'orbita di lancio siano uguali.\nQuando la spinta di un razzo \u00e8 applicata in piccole scariche, le altre sorgenti di accelerazioni possono essere trascurate, e la variazione di velocit\u00e0 di una spinta pu\u00f2 essere approssimata a delta-v. La delta-v totale che deve essere applicata pu\u00f2 essere calcolata sommando ciascuna delle delta-v richieste, anche se tra le spinte il modulo e la direzione della velocit\u00e0 cambiano a causa della gravita, come in un'orbita ellittica.\nL'equazione del razzo di Tsiolkovskij mostra che la quantit\u00e0 di propellente richiesta pu\u00f2 aumentare enormemente, e che il possibile carico utile pu\u00f2 diminuire drasticamente con l'aumento di delta-v. Pertanto, nei moderni sistemi di propulsione, grande attenzione \u00e8 data alla riduzione del delta-v totale richiesto da un determinato volo spaziale, ma anche alla progettazione di veicoli spaziali in grado di generare una grande delta-v.\nPer esempi del primo, vedere anche Trasferimento alla Hohmann, fionda gravitazionale; inoltre, una grande spinta riduce la resistenza della gravit\u00e0.\nPer il secondo alcune possibilit\u00e0 sono:\nUna delta-v \u00e8 inoltre necessaria ai satelliti per rimanere in orbita, ed \u00e8 utilizzata nelle manovra orbitale di stationkeeping."}
{"id": "410521", "revid": "1543377", "url": "https://it.wikipedia.org/wiki?curid=410521", "title": "Creatina", "text": "La creatina (dal greco \u03ba\u03c1\u03ad\u03b1\u03c2, \"kr\u00e8as\", \"carne\") \u00e8 un derivato amminoacidico che pu\u00f2 essere sintetizzato dal fegato (1 g/die) a partire da arginina, S-adenosil metionina e glicina, ed \u00e8 utilizzato nei muscoli dei mammiferi per rigenerare ATP durante i primi secondi della contrazione muscolare. L'organismo umano \u00e8 in grado di immagazzinarne al massimo 0,3 g per ogni kg di peso corporeo.\nQuando si assume creatina di origine animale, si ha la sua fosforilazione sull'azoto non glicinico a fosfocreatina. Normalmente viene ricercato il suo prodotto di degradazione nelle urine e nel sangue, la creatinina, attraverso un esame chiamato creatininemia, come indice della funzionalit\u00e0 renale. \nViene impiegata nella terapia medica e come integratore utilizzato dagli sportivi soprattutto in discipline anaerobiche, come ad esempio culturismo, sollevamento pesi e simili.\nStoria.\nLa creatina fu scoperta dal chimico francese Michel Eug\u00e8ne Chevreul nel 1832, ma solo nel 1847 fu confermata la sua presenza nella carne dal chimico tedesco Justus von Liebig, dopo aver condotto degli esperimenti sulla muscolatura umana, dove la creatina si trova in maggior quantit\u00e0 rispetto agli altri tessuti. Grazie al confronto tra carni di volpi selvatiche e di volpi in cattivit\u00e0, Liebig ipotizz\u00f2 che la maggiore o minore concentrazione di creatina nei muscoli fosse legata all'attivit\u00e0 motoria.\nGli studi di Wilhelm Heinrich Heintz e Max von Pettenkofer portarono alla scoperta della creatinina, molecola presente nell'urina e prodotta dalla metabolizzazione della creatina. Osservando il rapporto tra la quantit\u00e0 di creatina assunta oralmente e la quantit\u00e0 di creatinina presente nell'urina si arriv\u00f2 a ipotizzare che parte della creatina assunta oralmente (tramite dieta, per esempio) potesse essere trattenuta dalla muscolatura, per rinforzarla o per sostenerne lo sforzo fisico. Gli studi di Otto Folin nel 1912 e di W. Denis nel 1914 stabilirono che l'aumento di creatina nei muscoli tramite assunzione orale poteva arrivare fino al 70%. Ma solo durante gli anni ottanta e novanta la sostanza \u00e8 entrata nella cultura popolare con il diffondersi del culto del corpo e del benessere.\nAspetti generali.\nLa creatina \u00e8 chimicamente conosciuta come un composto azotato non proteico, cio\u00e8 un composto contenente azoto, ma non una proteina di per s\u00e9. Essa pu\u00f2 essere definita come tripeptide, ovvero una molecola composta da tre amminoacidi. Nel corpo umano la creatina viene sintetizzata nel fegato e nel pancreas dagli amminoacidi arginina, glicina e metionina. Circa il 95% della creatina del corpo \u00e8 immagazzinata nel muscolo scheletrico. Inoltre, piccole quantit\u00e0 di creatina si trovano anche nel cervello e nei testicoli. Circa due terzi della creatina presente nel muscolo scheletrico \u00e8 depositata come fosfocreatina (PCr), mentre la parte rimanente \u00e8 immagazzinata come creatina libera.\nIl \"pool\" di creatina totale (PCr + creatina libera) medio del muscolo scheletrico \u00e8 di circa 120 grammi per un individuo di 70\u00a0kg. Tuttavia, l'uomo medio ha la capacit\u00e0 di depositare fino a 160 grammi di creatina in determinate condizioni. Il corpo scinde circa l'1-2% del \"pool\" totale di creatina al giorno (circa 1-2 grammi) in creatinina nel muscolo scheletrico. La creatinina viene poi escreta nelle urine. La creatina endogena viene sintetizzata principalmente nel fegato. Da questa sede viene poi rilasciata nel flusso sanguigno e captata dalle fibre muscolari prevalentemente per mezzo di un trasportatore di creatina sodio cloruro-dipendente, il CreaT1. Esistono in realt\u00e0 due isoforme di trasportatori della creatina, il CreaT1 e il CreaT2, di cui il secondo \u00e8 principalmente attivo e presente all'interno dei testicoli.\n\u00c8 stato osservato che la creatina assunta attraverso la supplementazione viene assorbita dal muscolo esclusivamente mediante il CreaT1. Le scorte di creatina possono essere recuperate ottenendola con la dieta o attraverso la sintesi endogena a partire dai tre amminoacidi glicina, arginina e metionina. Le fonti alimentari di creatina sono carne e pesce. Tuttavia, per ottenere solo un grammo di creatina, queste fonti alimentari devono essere consumate in grandi quantit\u00e0. L'integrazione alimentare di creatina fornisce un mezzo economico ed efficace per aumentare la disponibilit\u00e0 alimentare di creatina senza un'eccessiva assunzione di grassi e/o di proteine.\nLa creatina \u00e8 diventata uno dei supplementi ergogenici pi\u00f9 studiati e scientificamente validati per gli atleti. Biochimicamente parlando, l'energia fornita per rifosforilare l'adenosina difosfato (ADP) ad adenosina trifosfato (ATP) durante e dopo l'esercizio fisico intenso dipende in gran parte dalla quantit\u00e0 di fosfocreatina (PCr) depositata nel muscolo. Con l'esaurimento delle scorte di PCr durante l'esercizio intenso, la disponibilit\u00e0 di energia diminuisce a causa della incapacit\u00e0 di risintetizzare ATP nella quantit\u00e0 richiesta per continuare l'esercizio ad alta intensit\u00e0. Di conseguenza, la capacit\u00e0 di mantenere costante il livello di sforzo diminuisce. La disponibilit\u00e0 di PCr nel muscolo pu\u00f2 influenzare significativamente la quantit\u00e0 di energia generata durante brevi periodi di esercizio ad alta intensit\u00e0. Inoltre, \u00e8 stato ipotizzato che l'aumento del contenuto di creatina muscolare, attraverso l'integrazione di creatina, possa aumentare la disponibilit\u00e0 di PCr consentendo un tasso accelerato di risintesi di ATP durante e dopo l'esercizio ad alta intensit\u00e0 e di breve durata. Teoricamente, la supplementazione di creatina durante l'allenamento pu\u00f2 portare a maggiori adattamenti indotti a causa di una migliore qualit\u00e0 e un maggiore volume di lavoro svolto. In termini di potenziali applicazioni mediche, la creatina \u00e8 intimamente coinvolta in una serie di vie metaboliche. Per questo motivo, i ricercatori medici hanno indagato il potenziale ruolo terapeutico della supplementazione di creatina in diverse popolazioni di pazienti.\nLa creatina venne scoperta nel 1832 dallo scienziato francese Michel Chevreul, a cui seguirono le prime ricerche nei primi anni del 1900. All'epoca vennero testati sia esseri umani sia animali, ma solo negli anni novanta venne finalmente stabilito come la supplementazione di creatina aumentasse il \"pool\" di creatina metabolicamente attiva nel muscolo. Una volta scoperta la rilevanza fisiologica della via bioenergetica creatina-fosfato, gran parte della ricerca cominci\u00f2 a esplorare come la supplementazione di creatina potesse migliorare le prestazioni atletiche. La supplementazione di creatina dimostr\u00f2 effetti favorevoli anche nel trattamento di soggetti con diagnosi di varie malattie neuromuscolari e condizioni mediche.\nBenefici sulla prestazione e sugli adattamenti indotti dall'esercizio.\nLa creatina \u00e8 uno degli integratori sportivi pi\u00f9 studiati e popolari degli ultimi 20 anni. La creatina \u00e8 stata riconosciuta come il supplemento dietetico pi\u00f9 efficace in grado di aumentare la forza muscolare e la generale prestazione anaerobica. Sono stati condotti centinaia di studi per valutare l'efficacia della supplementazione di creatina nel migliorare la prestazione fisica. Quasi il 70% di questi studi hanno riportato un significativo miglioramento della \"performance\", mentre gli altri hanno generalmente riportato guadagni non significativi in questi termini di prestazioni. Nessuno studio ha riportato un effetto ergolitico sulle prestazioni, anche se alcuni hanno suggerito che l'aumento di peso associato alla supplementazione di creatina potrebbe essere controproducente in sport come la corsa o il nuoto. L'incremento medio delle prestazioni da questi studi varia tipicamente tra il 10 e il 15% a seconda della variabile di interesse.\nAd esempio, \u00e8 stato riportato che la sua supplementazione a breve termine migliori la potenza/forza (5-15%), il lavoro eseguito durante una serie con i pesi alla massima fatica (5-15%), la prestazione dello \"sprint\" singolo (1-5% ) e il lavoro svolto durante l'esecuzione di \"sprint\" ripetuti (5-15%). La supplementazione di creatina a lungo termine sembra migliorare la qualit\u00e0 complessiva dell'esercizio, portando a maggiori guadagni in forza e prestazioni tra il 5 e il 15%. Quasi tutti gli studi indicano come l'uso appropriato di creatina sia in grado di aumentare la massa corporea di circa 1\u20132\u00a0kg nella prima settimana di carico. Altri dati hanno dimostrato che in termini di guadagno di massa muscolare, la supplementazione di creatina in concomitanza con l'esercizio coi pesi porta, in media, a 2\u20133\u00a0kg di muscolo aggiuntivi durante un periodo di 12 settimane e ci\u00f2 \u00e8 associato a una significativa ipertrofia di tutti i tipi di fibre muscolari.\nUna vasta letteratura conferma l'efficacia della supplementazione di creatina anche in altri ambiti sportivi. Gli adattamenti a breve termine segnalati includono aumento della potenza nel ciclismo, cos\u00ec come un aumento delle prestazioni sportive nello \"sprint\", nel nuoto e nel calcio. Gli adattamenti a lungo termine combinando la supplementazione di creatina con l'allenamento includono l'aumento della creatina muscolare e del contenuto di fosfocreatina, della massa magra, della forza, delle prestazioni nello \"sprint\", della potenza e del volume muscolare.\nNegli studi a lungo termine, i soggetti che assumono creatina guadagnano circa il doppio della massa corporea e/o la massa magra (cio\u00e8, un extra di 2-4 chili di massa muscolare durante 4-12 settimane di allenamento) rispetto ai soggetti che assumono un placebo. I guadagni di massa muscolare sembrano essere il risultato di una migliore capacit\u00e0 di svolgere esercizio fisico ad alta intensit\u00e0, attraverso una maggiore disponibilit\u00e0 di fosfocreatina e una maggiore sintesi di ATP, consentendo in tal modo all'atleta di allenarsi pi\u00f9 duramente e di promuovere una maggiore ipertrofia muscolare attraverso una maggiore espressione della catena pesante di miosina, probabilmente a causa di un aumento dei fattori regolatori miogenici miogenina e MRF-4. Il gran numero di indagini scientifiche condotte con risultati positivi ottenuti dalla supplementazione di creatina portano a concludere che sia il supplemento nutrizionale pi\u00f9 efficace tra quelli disponibili per aumentare la prestazione ad alta intensit\u00e0 e la massa magra.\nRisposta individuale (\"responders\" e \"non-responders\").\n\u00c8 necessario riconoscere che i risultati positivi ottenuti e dimostrati dall'uso di creatina rappresentano una media sui guadagni di forza e massa muscolare. L'assunzione di creatina mostra un'efficacia dipendente da fattori individuali. L'aumento delle scorte muscolari dipende dai livelli presenti nel muscolo prima della supplementazione. I soggetti che presentano scorte di creatina muscolare naturalmente inferiori, come coloro che assumono poca carne o pesce, oppure non ne assumono (dieta vegetariana), sono pi\u00f9 propensi ad assistere a un aumento dello stoccaggio muscolare del 20-40%, mentre coloro presentano delle scorte muscolari relativamente elevate possono aumentarne lo stoccaggio di solo il 10-20%. L'aumento del contenuto di creatina muscolare scheletrico \u00e8 importante perch\u00e9 gli studi hanno riportato variazioni delle prestazioni proporzionali a questo aumento.\n\u00c8 importante considerare che esiste una certa variabilit\u00e0 nella risposta alla supplementazione di creatina. In ambito scientifico sono stati usati originariamente i termini \"responders\" e \"non responders\" per definire rispettivamente coloro che rispondono o non rispondono positivamente all'effetto della sostanza. Si ipotizza che gran parte di questa variabilit\u00e0 sia da ritrovare nella regolazione e nell'attivit\u00e0 dei trasportatori della creatina. La maggior parte della limitata ricerca sulla supplementazione di creatina che indagava sull'espressione dei trasportatori \u00e8 stata condotta attraverso analisi su animali. Dati importanti provengono dalle osservazioni di Greenhaff et al. (1994), i quali stabilirono che circa il 20-30% dei partecipanti che seguivano un regime di carico di creatina non rispondeva con un aumento della creatina intracellulare. Venne osservato che i \"responders\" raggiungevano livelli di accumulo di creatina muscolare di almeno il doppio rispetto ai \"non responders\" a seguito della fase di carico. Syrotuik e Bell (2004) stabilirono un profilo descrittivo sulla classificazione delle caratteristiche di Greenhaff di \"responders\" e \"non-responders\". I risultati di questo studio conclusero che i \"responders\" in generale:\nQuesti dati suggeriscono che il profilo biologico di un individuo pu\u00f2 in parte determinare l'efficacia di un protocollo di creatina.\nDonne non-responders?\nUlteriori evidenze proposero che anche il sesso potesse influire sull'efficacia della supplementazione del tripeptide. Secondo i risultati di Ferguson e Syrotuik (2006), l'assunzione di creatina combinata con l'esercizio coi pesi per 10 settimane su soggetti di sesso femminile non apport\u00f2 alcun miglioramento ulteriore rispetto al solo esercizio coi pesi. I ricercatori ipotizzarono che questa mancata efficacia dell'integratore potesse essere collegata all'appartenenza al sesso femminile. Effettivamente, una meta-analisi di Dempsey del 2002 sosteneva che non ci fosse fino ad allora evidenza che la creatina migliorasse la prestazione di forza o potenza nelle donne, ma queste conclusioni furono ridiscusse. Studi precedenti e successivi infatti documentarono come l'assunzione di creatina da parte di donne giovani, sportive, fisicamente attive o anziane (58-71 anni), fosse in grado di migliorare la prestazione anaerobica, anche se in molti casi non venne segnalato un aumento del volume muscolare o del peso corporeo (Brenner et al., 2000; Kambis e Pizzedaz, 2003; Eckerson et al., 2004; Gotshalk et al., 2008). Sembra per tanto che le donne riescano a beneficiare della supplementazione di creatina, almeno in termini di miglioramento della prestazione anaerobica. I risultati sulla mancata funzionalit\u00e0 della creatina nelle donne ottenuti dalla ricerca di Ferguson e Syrotuik (2006) per\u00f2 possono essere degni di nota, in quanto questa sembra essere stata l'unica in cui vennero analizzate atlete allenate coi pesi. Fukuda et al. (2010) segnal\u00f2 che la creatina avesse un effetto positivo sulla capacit\u00e0 anaerobica nella corsa nei maschi, ma non nelle femmine.\nModalit\u00e0 di assunzione.\nLa letteratura scientifica definisce diverse modalit\u00e0 di assunzione del tripeptide. Una modalit\u00e0 comune \u00e8 quella del \"carico di creatina\" seguita da una fase di mantenimento. Questa procedura \u00e8 caratterizzata dall'assunzione di circa 0.3 g/kg/die di creatina per 5-7 giorni (corrispondenti a circa 5 grammi, presi quattro volte al giorno, per un totale di 20 grammi), a cui segue un periodo in cui se ne assumono 3-5 grammi al giorno. La ricerca ha dimostrato un aumento delle scorte di creatina muscolare del 10-40% utilizzando questo protocollo. Ulteriori ricerche hanno riportato che il protocollo di carico pu\u00f2 necessitare di una durata massima di 2-3 giorni per essere utile, soprattutto se l'ingestione avviene in concomitanza con le proteine e/o i carboidrati. Inoltre, l'integrazione con 0,25 grammi/kg di massa magra al giorno pu\u00f2 risultare un dosaggio alternativo sufficiente per aumentare le scorte di creatina nei muscoli.\nAltre modalit\u00e0 di assunzione suggerite e utilizzate non prevedono alcuna fase di carico, oppure l'assunzione ciclica. Alcuni studi hanno riportato che i protocolli senza periodo di carico sono sufficienti e altrettanto efficaci per aumentare la creatina muscolare (3 g/die per 28 giorni), cos\u00ec come la massa muscolare e la forza (6 g/die per 12 settimane). Questi protocolli hanno dimostrato un'efficacia analoga per aumentare i depositi muscolari di creatina, anche se l'aumento \u00e8 pi\u00f9 graduale e per tanto l'effetto ergogenico si manifesta in maniera altrettanto graduale. Il vantaggio dell'assunzione senza carico \u00e8 un minore impiego generale della sostanza per ottenere gli stessi risultati. Se con un protocollo di carico e mantenimento, un mese (30 giorni) pu\u00f2 portare all'assunzione minima di 192 g totali (6 giorni di carico da 20 g + 24 giorni da 3 g), un protocollo ad assunzione costante di 3 g/die porta nello stesso periodo ad assumerne quantitativi di 90 g a parit\u00e0 di risultati, anche se in tempi relativamente maggiori.\nLe modalit\u00e0 cicliche prevedono il consumo di dosi di \"carico\" per 3-5 giorni ogni 3 o 4 settimane. Questi protocolli sono stati promossi con l'idea di aumentare e mantenere il contenuto di creatina muscolare prima di un calo ai valori basali, il quale si credeva si verificasse in circa 4-6 settimane. In realt\u00e0 questo metodo pu\u00f2 essere ridiscusso, in quanto alcune analisi hanno evidenziato che i trasportatori di creatina non subiscano una \"downregulation\" almeno fino a 16 settimane di supplementazione cronica, lasciando intendere che la presunta assuefazione dei trasportatori non si verifichi quantomeno entro queste tempistiche.\nSintesi:\nTempi di assunzione (Timing).\nUn'altra questione che merita un approfondimento \u00e8 il cosiddetto \"timing\" di assunzione della creatina, ovvero il momento della giornata in cui sarebbe pi\u00f9 idoneo assumerla. Inizialmente alcuni autori avevano suggerito l'assunzione 5 grammi per quattro volte al giorno (20 g/die) durante la fase di carico (nella modalit\u00e0 di assunzione di \"carico e mantenimento\"). Sebbene queste indicazioni possano essere ritenute valide per la fase di carico, non sarebbero applicabili nella successiva fase di mantenimento, oppure se viene scelto il protocollo ad assunzione costante da 3 g/die senza carico. Alcune ricerche su anziani prevedibilmente suggerirono che \"L'ingestione di proteine o di creatina in prossimit\u00e0 delle sessioni di allenamento con sovraccarichi pu\u00f2 essere pi\u00f9 utile per aumentare la massa muscolare e la forza che l'ingestione di proteine o creatina in altri momenti della giornata, probabilmente a causa di un aumento del flusso sanguigno e quindi di un maggiore trasporto di aminoacidi e creatina verso il muscolo scheletrico\" (Candow e Chilibeck, 2008).\nMa ancora, secondo alcune ipotesi l'assunzione di creatina prima dell'allenamento potrebbe essere giustificata, perch\u00e9 in questo modo essa si renderebbe prontamente disponibile durante lo sforzo. Questa teoria in realt\u00e0 \u00e8 solo supposta, perch\u00e9 \u00e8 necessario un certo periodo di tempo prima che la creatina abbia accesso all'interno della cellula muscolare, dove in teoria pu\u00f2 fornire un supporto ergogenico. In realt\u00e0, \u00e8 stato dimostrato che il consumo pre-allenamento di creatina non influisce sulle prestazioni nello \"sprint\" rispetto al placebo. Altri studi hanno dimostrato che l'assunzione di creatina pre-esercizio non abbia neppure un impatto sulle alterazioni delle risposte ormonali (testosterone, GH e cortisolo) post-allenamento indotte dall'esercizio coi pesi rispetto al placebo, anche se altri studi ne hanno verificato un'azione stimolante il GH con una fase di carico di 20 gr, ma con una grande variabilit\u00e0 individuale. Comunque, \u00e8 evidente che gli effetti della creatina sarebbero effettivi diverso tempo dopo l'assunzione, ma non immediatamente durante un allenamento. \u00c8 stato anche stabilito che gli effetti della creatina si verificano molto tempo dopo l'esecuzione dell'allenamento, mentre quelli di proteine e zuccheri sono molto pi\u00f9 rapidi. Al contrario, la logica nell'assunzione della stessa nel post-allenamento sembrerebbe semplice: gli allenamenti riducono la creatina, quindi nel post-allenamento le scorte vengono ricostituite.\nLa teoria di un vantaggio nell'assunzione di creatina dopo l'allenamento piuttosto che prima \u00e8 stata confermata da ricerche. Antonio e Ciccone (2013) compararono l'assunzione di 5 g di creatina subito prima o subito dopo l'allenamento coi pesi testando 19 culturisti giovani, notando che l'assunzione subito dopo l'allenamento produceva risultati superiori rispetto all'assunzione subito prima, comparando gli effetti dei due protocolli sulla forza e sulla composizione corporea. Queste rilevazioni possono essere particolarmente importanti per la modalit\u00e0 di assunzione costante senza carico, in cui era stato stabilito che bastassero 3 g/die per ottenere sul lungo termine dei benefici analoghi alla supplementazione mediante il protocollo di carico e mantenimento. I risultati possono essere importanti anche nella fase di mantenimento dei protocolli di carico, in cui i dosaggi giornalieri previsti ammontano a circa 3-5 g/die. In sintesi si pu\u00f2 suggerire che nei protocolli o nelle fasi in cui l'assunzione di creatina ammonta a 3-5 g giornalieri, questi avrebbero maggiore motivo di essere assunti nell'immediato post-allenamento.\nConsiderando che nell'esercizio coi pesi \u00e8 piuttosto comune l'assunzione di una bevanda a base di amminoacidi, proteine e carboidrati a rapida assimilazione nell'immediato post-allenamento, anche col fine di veicolare pi\u00f9 efficacemente la creatina verso muscoli sfruttando il gran picco di insulina da essa provocato, il fatto che siano stati documentati maggiori benefici dal suo consumo in questa fase offre ulteriori motivazioni valide per assumerla in concomitanza con carboidrati, proteine e amminoacidi nella bevanda assunta post-allenamento. A ulteriore supporto di questa strategia, precedenti indagini (Cribb et al., 2007) stabilirono che su soggetti allenati con pesi, il consumo di una bevanda a base di carboidrati, proteine e creatina favoriva risultati sull'aumento della massa magra e dell'ipertrofia muscolare superiori rispetto al consumo di una bevanda con la stessa quantit\u00e0 di carboidrati e proteine, ma senza creatina. Un ulteriore studio condotto dallo stesso gruppo (Cribb et al., 2006), mostr\u00f2 che il consumo di una bevanda a base di proteine, glucosio e creatina prima e dopo l'esercizio, dopo 10 settimane portava a una maggiore ritenzione muscolare di creatina, un maggiore aumento della massa magra e della forza, e una leggera perdita di grasso, rispetto all'assunzione della stessa bevanda in momenti diversi della giornata.\nSintesi:\nStrategie per il miglioramento dell'assimilazione.\nMentre l'assorbimento pu\u00f2 essere un problema per molti integratori, questo non \u00e8 il caso per la creatina. Ci\u00f2 in quanto non sembra essere importante la quantit\u00e0 di creatina che riesce ad accedere al sangue, quanto piuttosto la quantit\u00e0 che pu\u00f2 essere captata dal muscolo scheletrico. Esistono delle strategie per riuscire a favorire una maggiore captazione di creatina da parte del muscolo, ad esempio l'assunzione in concomitanza con i carboidrati o altri nutrienti che stimolano l'insulina, alte dosi di acido alfa lipoico (ALA), dragoncello russo, fieno greco, e il sodio. A ogni modo sembra che a ogni assunzione di creatina, circa la met\u00e0 venga espulsa in 24 ore, pertanto avrebbe senso applicare dei metodi come quelli accennati per migliorarne la captazione da parte del muscolo.\nPer la parte di creatina monoidrata non solubilizzata in acqua, sono segnalati episodi di crampi allo stomaco e diarrea.\nCarboidrati e indice glicemico.\nLa strategia pi\u00f9 comune \u00e8 quella di assumere la creatina in concomitanza con i carboidrati, poich\u00e9 l'insulina secreta in risposta a questo nutriente ha dimostrato di migliorare il trasporto di creatina in sede intramuscolare. I ricercatori hanno suggerito che questa risposta \u00e8 probabilmente il risultato di un aumento del trasporto di creatina muscolare mediato dall'insulina piuttosto che un aumento del rifornimento di creatina. Di conseguenza, essendo i carboidrati forti stimolatori dell'insulina, questi hanno dimostrato di aumentarne la ritenzione intramuscolare. Nei primi studi era stata somministrata una quantit\u00e0 molto alta di glucosio, pari a 93 grammi, per aumentare l'insulina fino a livelli soprafisiologici e migliorare l'assorbimento di creatina nel muscolo.\nA volte viene suggerito di assumere fonti di carboidrati ad alto indice glicemico (IG) con la creatina, in modo da stimolare maggiormente la secrezione di insulina. Tuttavia \u00e8 necessario fare presente che non \u00e8 l'indice glicemico a determinare l'aumento dei livelli glicemici e insulinemici, quanto piuttosto il carico glicemico. Il concetto di indice glicemico indica semplicemente il fatto che a parit\u00e0 di assunzione di glucidi in grammi (non di peso di un alimento), le fonti ad alto valore aumentano maggiormente i livelli glicemici, ma ci\u00f2 avviene se i cibi vengono consumati in una quantit\u00e0 tale da esprimere lo stesso contenuto di carboidrati al loro interno. Per tanto, una fonte a indice glicemico moderato assunta in quantit\u00e0 molto alte in termini di contenuto glucidico stimoler\u00e0 l'insulina pi\u00f9 di una fonte ad alto indice glicemico assunta in quantit\u00e0 basse. Poich\u00e9 alti valori dell'indice glicemico sono spesso impropriamente associati a priori agli zuccheri, cio\u00e8 la forma di carboidrati semplici, viene ritenuta pi\u00f9 adeguata l'assunzione di creatina con gli zuccheri. Questo senza considerare che anche molte fonti di carboidrati complessi hanno un alto indice glicemico (come il riso o le patate), mentre alcune fonti di carboidrati semplici hanno un IG basso o inferiore a quello di molti carboidrati complessi (fruttosio, galattosio, lattosio, isomaltulosio, trealosio).\nIl pi\u00f9 comune dei carboidrati semplici o zuccheri \u00e8 il saccarosio (zucchero da cucina), che pur essendo semplice, presenta un punteggio del IG per definizione moderato (attorno a 60) e non alto. Altre volte vengono consigliati succhi di frutta per la loro composizione a base di zuccheri semplici, senza considerare che la frutta \u00e8 composta spesso in buona parte da zuccheri a indice glicemico basso o moderato come il saccarosio e il fruttosio. Anche il succo d'uva, spesso suggerito come strategia per migliorare l'assimilazione di creatina, \u00e8 risultato a basso indice glicemico, oltre che composto per una buona parte da fruttosio (zucchero a basso IG). Per stimolare il picco glicemico e quindi insulinemico da una fonte di carboidrati, sarebbe quindi suggeribile consumare fonti glucidiche ad alto IG come il glucosio, o forme di carboidrati complessi come le maltodestrine o il Vitargo, che hanno dimostrato un IG paragonabile a quello del glucosio ma tempi di assimilazione pi\u00f9 rapidi. Una ricerca ha per\u00f2 rilevato che l'isomaltulosio, zucchero semplice a basso indice glicemico meglio noto con il nome commerciale di Palatinose, riesca a favorire una maggiore assorbimento di creatina rispetto a quantit\u00e0 identiche di glucosio. Visto che l'isomaltulosio ha un indice glicemico pari a 32 contro 100 del glucosio, questo rimetterebbe in discussione la necessit\u00e0 delle fonti ad alto indice glicemico per una migliore assimilazione della creatina.\nAltre fonti insulinogeniche.\nNonostante l'incremento dei livelli di insulina venga generalmente associato al consumo di carboidrati, deve essere fatto presente questo non \u00e8 l'unico nutriente in grado di stimolare intensamente l'ormone, in quanto anche le proteine riescono a esercitare questo effetto, seppur in maniera inferiore. Sebbene i livelli insulinici dipendano dalle specifiche fonti di proteine e carboidrati, sembra che mentre 100 grammi di carboidrati portano a un aumento del 300-500% di insulina nel sangue, e 64 grammi di proteine portino a un aumento del 100-200% insulina nel sangue, la loro combinazione ne porta a un aumento del 600-800%. Per la precisione, le proteine del siero del latte e molti amminoacidi hanno la capacit\u00e0 di esercitare un maggiore effetto insulinogenico.\nDi conseguenza, l'assunzione concomitante di queste diverse fonti insulinogeniche aumenta la secrezione di insulina. \u00c8 stato visto che anche la sola insulina senza la presenza di carboidrati sia in grado di migliorare l'accumulo di creatina nei muscoli, per tanto \u00e8 possibile adottare delle strategie alternative per stimolare l'ormone senza necessariamente assumere carboidrati. Le proteine del siero del latte ad esempio stimolano un'alta produzione di insulina (alto indice insulinico) senza alzare la glicemia.\nI carboidrati per tanto non hanno un ruolo essenziale per favorire la ritenzione di creatina; uno studio rilev\u00f2 che l'assunzione di creatina con circa 50 g di proteine e 50 g di carboidrati era allo stesso modo efficace nel potenziare la secrezione di insulina e la ritenzione di creatina come l'ingestione di creatina con soli 100 g di carboidrati. Altri studi trovarono che la supplementazione di creatina con proteine del siero fosse paragonabile alla supplementazione di creatina con carboidrati in termini di miglioramento della forza e dell'ipertrofia muscolare. In conclusione, ci\u00f2 che migliora la ritenzione di creatina \u00e8 l'insulina ma non necessariamente i carboidrati di per s\u00e9.\nL'insulina pu\u00f2 essere stimolata anche con altri nutrienti come gli amminoacidi, le proteine del siero del latte o altri integratori proteici in forma idrolizzata come le proteine della soia o della caseina. Se si vuole migliorare la ritenzione di creatina nel muscolo scheletrico \u00e8 possibile assumerla anche in combinazione con le sole proteine e/o gli amminoacidi, in particolare quelli che stimolano maggiormente l'insulina (amminoacidi insulinogenici).\nCreatina e glicogeno muscolare.\nUna funzione meno nota della creatina \u00e8 quella di aumentare la sintesi di glicogeno quando assunta assieme ai carboidrati. Questo effetto, rilevato in origine da Green et al. (1996), dimostra un ulteriore effetto sinergico tra carboidrati e creatina, poich\u00e9, come \u00e8 stato ampiamente stabilito in letteratura, la loro assunzione concomitante favorisce anche un maggior stoccaggio di creatina. Date queste propriet\u00e0, la creatina \u00e8 stata proposta come sostanza in grado di esaltare la supercompensazione di glicogeno muscolare. Nelson et al. (2001) stabilirono che un aumento delle scorte di creatina muscolare a seguito di una fase di carico di creatina di 20 g per 5 giorni favorisse un sensibile aumento della supercompensazione del glicogeno muscolare rispetto ai periodi precedenti alla fase di carico. I ricercatori suggerirono che la capacit\u00e0 di sintesi del glicogeno muscolare venisse influenzata dai livelli iniziali di creatina, accompagnata da delle alterazioni del volume cellulare. van Loon et al. (2004) confermarono le propriet\u00e0 della creatina nell'aumentare le scorte di glicogeno muscolare mediamente del 18% in pi\u00f9 rispetto al placebo, tuttavia notarono che questo effetto potenziante durava solo nei primi 6 giorni di carico di creatina (in cui i dosaggi ammontavano a 20 gr/die), ma durante la fase di mantenimento, con un'assunzione di 2 gr/die, le riserve di glicogeno non vennero mantenute altrettanto elevate. Infine essi constatarono che l'iniziale aumento dell'accumulo di glicogeno non poteva essere spiegato dall'aumento dell'insulina plasmatica, dall'attivit\u00e0 del GLUT-4 mRNA e/o dal contenuto proteico. Ulteriori analisi (Derave et al., 2003) stabilirono che l'assunzione di creatina promuove l'attivit\u00e0 dei GLUT-4 (trasportatori di glucosio insulino-sensibili) e l'accumulo di glicogeno muscolare nei muscoli allenati.\nGualano et al. (2008) trovarono che la supplementazione di creatina, in combinazione con l'esercizio aerobico, era in grado di migliorare la tolleranza al glucosio in uomini sedentari sani senza influenzare per\u00f2 la sensibilit\u00e0 insulinica, suggerendo come ci\u00f2 possa avere un'utilit\u00e0 per i soggetti diabetici. Questa conclusione venne confermata dalla stessa \u00e9quipe qualche anno dopo. Sebbene le ricerche sulla funzione favorevole della creatina nell'aumentare lo stoccaggio di glicogeno siano relativamente limitate, queste constatazioni possono avere importanti implicazioni per gli atleti intenti ad aumentare le riserve di glicogeno muscolare, aumentare l'idratazione e il volume cellulare e favorire la prestazione fisica, che sia essa aerobica o anaerobica. Parte dell'effetto volumizzatore e idratante della creatina sulle cellule muscolari pu\u00f2 essere dovuto alla sua capacit\u00e0 di aumentare le scorte di glicogeno muscolare. La creatina ha dimostrato di aumentare del peso corporeo senza influire sull'aumento della massa grassa, e, nonostante questo aumento di peso sia stato spesso attribuito alla semplice ritenzione idrica, sembra essere dimostrabile che parte dell'aumento del volume della cellula muscolare sia favorito anche dalla sua azione favorevole sullo stoccaggio di glicogeno muscolare.\nInoltre, \u00e8 ben noto che un grammo di glicogeno abbia la capacit\u00e0 di trattenere circa 3 grammi di acqua, per tanto parte dell'effetto della creatina sull'aumento di peso sarebbe facilmente dovuto all'effetto potenziante sulla sintesi del glicogeno muscolare. Sebbene la sostanza abbia dimostrato delle capacit\u00e0 di aumentare le scorte di glicogeno muscolare anche senza ricariche di carboidrati con conseguente supercompensazione, essa pu\u00f2 avere un ruolo pi\u00f9 importante nella supercompensazione del glicogeno tramite una fase di carico di creatina da 20 grammi, tuttavia non sembrano essere state confermate delle propriet\u00e0 analoghe nella fase di mantenimento, o tramite altri protocolli di assunzione come quella senza carico. Poich\u00e9 la supercompensazione del glicogeno ha una durata limitata che si estende normalmente fino a circa 3 giorni senza praticare esercizio fisico (con una dieta ad apporto glucidico medio-alto del 60%), questo potrebbe suggerire ulteriormente un'utilit\u00e0 dell'assunzione di creatina in quantitativi equivalenti alle tipiche fasi di carico (20 gr) per potenziare la supercompensazione delle riserve di glicogeno sul breve termine.\nCreatina e grasso corporeo.\n\u00c8 stata da alcuni espressa l'ipotesi che un integratore che favorisce la crescita muscolare come la creatina debba essere evitato per la riduzione del grasso corporeo, poich\u00e9 il guadagno di massa muscolare e la perdita di grasso vengano in genere considerati due obiettivi ottenibili in maniere opposte. Questa ipotesi potrebbe anche essere basata sul fatto che la creatina pu\u00f2 causare pi\u00f9 ritenzione idrica, dando un aspetto pi\u00f9 liscio che pu\u00f2 essere scambiato per una maggiore grasso corporeo. Anche se la ricerca mostra che la creatina pu\u00f2 aumentare la ritenzione di acqua sotto la pelle, non vi \u00e8 alcuna ricerca che supporta la nozione che la creatina impedisca la riduzione della massa grassa. In realt\u00e0, la ricerca suggerisce che la creatina non solo favorisce i guadagni massa muscolare magra, ma pu\u00f2 anche promuovere la perdita di grasso.\nRockwell et al. (2001) analizzarono gli effetti della supplementazione di creatina o di un placebo in soggetti che si allenavano con \"sprint\" anaererobici in condizioni di dieta ipocalorica (18 kcal/kg/die) a breve termine. Essi trovarono che la creatina non imped\u00ec ai soggetti di perdere grasso corporeo durante la dieta rispetto al gruppo placebo. Altre evidenze suggerirono che l'assunzione di creatina semplicemente non influisse sull'aumento o la diminuzione della massa grassa rispetto al placebo, tuttavia essa era in grado di aumentare il peso corporeo in parte a causa del suo effetto sulla ritenzione idrica. Arciero et al. (2001) notarono che i soggetti che assumevano creatina per 28 giorni senza allenarsi con i pesi aumentarono il loro metabolismo basale di circa il 3%, ma quelli che assunsero creatina durante un programma di allenamento con i pesi aumentarono il loro metabolismo basale di circa il 6%. Anche se questi risultati non sono diretti, un aumento del metabolismo pu\u00f2 avere delle implicazioni favorevoli nella riduzione del grasso corporeo nel tempo. Infine, una ricerca di Brenner et al. (2000) stabil\u00ec esplicitamente le propriet\u00e0 favorevoli della creatina sul dimagrimento, concludendo che in 5 settimane l'assunzione dell'integratore in concomitanza con l'esercizio coi pesi avesse permesso una maggiore riduzione della massa grassa rispetto al gruppo placebo secondo quanto rilevato dalla plicometria.\nAnche Hoffman et al. (2006) segnalarono che l'uso di creatina riusciva a migliorare la composizione corporea degli atleti anche tramite una riduzione della massa grassa, e questo effetto veniva potenziato se questa veniva assunta in concomitanza con la \u03b2-alanina. Anche se i dati non sono conclusivi, \u00e8 stato trovato che l'effetto della creatina sulla riduzione della massa grassa possa risultare permissivo, o quantomeno non ostacolante. Infine, sebbene la creatina abbia dimostrato di aumentare il peso corporeo e la ritenzione idrica, almeno parte di questo aumento \u00e8 dovuto al suo effetto potenziante sulla ritenzione di glicogeno muscolare, considerando ancora come 1 g di glicogeno trattenga circa 3 g di acqua.\nSottoregolazione dei trasportatori di creatina.\nPoich\u00e9 alcuni studi hanno rilevato una potenziale diminuzione (\"downregulation\") dei trasportatori di creatina nel muscolo scheletrico dopo un uso prolungato, \u00e8 stato ipotizzato che fosse per forza necessario ciclizzarne l'assunzione per evitare questo effetto indesiderato. Il primo di questi studi trov\u00f2 che i trasportatori di creatina possono down-regolarsi (o sottoregolarsi) in risposta alla supplementazione di creatina. In questo studio vennero somministrate dosi molto elevate di creatina monoidrato nella dieta, molto pi\u00f9 alte di quanto si possano utilizzare come integratore. Dopo 3-6 mesi di assunzione di creatina, le proteine di trasporto della creatina sono risultate significativamente diminuite nel tessuto muscolare. Da allora sono stati condotti una serie di altri studi per approfondire la questione dei trasportatori della creatina. Tutti questi studi tuttavia erano stati condotti su animali, e utilizzarono dei quantitativi tra le 5 e le 10 volte maggiori rispetto a quelli utilizzati sull'uomo. Ma nessuno di questi ha fornito prove chiare per quanto riguarda la sottoregolazione dei trasportatori di creatina dopo la sua supplementazione nell'uomo. Quindi, al fine di chiarire l'impatto della normale creatina sui trasportatori della creatina negli esseri umani, \u00e8 stato condotta una ricerca pi\u00f9 precisa riguardo a questo aspetto.\nTarnopolsky et al. (2003) usarono tre diversi regimi in gruppi differenti: un gruppo di giovani maschi con 0.125 g/kg/die di creatina e allenamento coi pesi per 2 mesi; un gruppo di anziani (et\u00e0 &gt;65 anni) uomini e donne con 0,075 g/kg/die e allenamento coi pesi per 4 mesi, e infine, un gruppo di giovani uomini e donne che utilizzano 0,18 g/kg/die di carico di creatina per 8-9 giorni. In ciascuno di questi tre gruppi \u00e8 stato trovato un aumento dei livelli di creatina nei muscoli. Tuttavia, nessuno di loro accusato una diminuzione delle proteine trasportatrici di creatina, anche dopo 4 mesi di supplementazione quotidiana. Questo smentirebbe la necessit\u00e0 o l'utilizzo di ciclizzare la creatina per evitare un'assuefazione indotta dalla riduzione dei trasportatori di creatina, e metterebbe in discussione la necessit\u00e0 di applicare il protocollo di assunzione a carico ciclico per evitarne la presunta assuefazione.\nCreatina ed esercizio aerobico.\nLa creatina \u00e8 stata effettivamente riconosciuta come il supplemento ergogenico disponibile maggiormente efficace per aumentare la prestazione nell'esercizio ad alta intensit\u00e0 e aumentare la massa magra in concomitanza con l'allenamento anaerobico. In altri termini, mentre l'integratore \u00e8 riconosciuto per le sue propriet\u00e0 altamente favorevoli nelle prestazioni anaerobiche, il suo uso nell'attivit\u00e0 aerobica \u00e8 stato poco approfondito. Alcune ricerche conclusero che l'assunzione di creatina nell'attivit\u00e0 di \"endurance\" su cicloergometro non migliorava la capacit\u00e0 ossidativa e non influenzava l'utilizzo di substrati o la prestazione, pur aumentando la massa magra negli atleti (van Loon et al., 2003). Queste considerazioni furono poi ribadite da un'importante meta-analisi di Branch (2003), in cui si sosteneva che la creatina non sembrasse essere un integratore efficace per migliorare la prestazione nel nuoto o nella corsa.\nTuttavia, diversi studi riportano dei risultati positivi che potrebbero avere delle implicazioni nel miglioramento della prestazione di \"endurance\". Ad esempio, \u00e8 stato suggerito che l'aumento della creatina muscolare possa migliorare la capacit\u00e0 tampone (\"buffering capacity\") e modulare la glicolisi, e questo inciderebbe positivamente sulla \"performance\" aerobica. Altri documenti segnalarono come l'assunzione sinergica tra creatina e \u00df-alanina portasse a un generale miglioramento della prestazione. In particolare, Zoeller et al. (2007) dimostrarono che l'assunzione combinata di creatina e \u00df-alanina potesse portare a miglioramento della prestazione di \"endurance\", dimostrando una superiorit\u00e0 rispetto ai gruppi che assumevano le rispettive sostanze singolarmente. Questi risultati per\u00f2 erano stati messi in discussione poco prima da altri test, in cui si concluse che la sola \u00df-alanina avesse un effetto di attenuazione della fatica neuromuscolare, e che l'assunzione sinergica con la creatina non portasse ad alcun vantaggio ulteriore durante un test incrementale su cicloergometro (Stout et al., 2006). Svariate evidenze pi\u00f9 dirette hanno per\u00f2 confermato le potenziali propriet\u00e0 favorevoli della creatina nell'esercizio di durata.\nAlcuni dei primi deboli risultati vennero documentati da McNaughton et al. (1998), i quali conclusero che la supplementazione di creatina avesse un significativo effetto sulla prestazione su kayak-ergometro della durata tra i 90 e i 300 secondi in giovani soggetti maschi. Esercizi di questa entit\u00e0, pur presentando una rilevante componente aerobica, non sono tuttavia paragonabili alla vera e propria attivit\u00e0 di \"endurance\" di lunga durata. Gualano et al. (2008) osservarono che la supplementazione di creatina in concomitanza con l'esercizio aerobico su giovani maschi sedentari migliorasse significativamente la tolleranza al glucosio rispetto al gruppo placebo, portando alla luce potenziali effetti favorevoli indotti dall'interazione tra aerobica e creatina. Oliver et al. (2013) riportano dati ancora pi\u00f9 significativi. I ricercatori testarono 13 soggetti maschi giovani, i quali vennero sottoposti a un test massimale incrementale su cicloergometro all'esaurimento, rispettivamente prima e dopo 6 giorni di supplementazione di creatina (20 gr/die). Durante la prestazione venne misurato il lattato ematico e la \"soglia anaerobica\" dei soggetti per determinare le eventuali differenze indotte dalla supplementazione della creatina. Le concentrazioni di lattato misurate risultavano ridotte durante l'esercizio dopo la fase di supplementazione. Venne registrata una tendenza all'aumento della potenza a livello della \"soglia anaerobica\", e una migliore tolleranza all'affaticamento.\nI risultati dimostrarono che la supplementazione di creatina fosse in grado di ridurre il lattato durante l'esercizio incrementale su cicloergometro, mostrando una tendenza ad aumentare la \"soglia anaerobica\". Per tanto, secondo i ricercatori, la supplementazione di creatina potrebbe apportare potenziali benefici agli atleti di \"endurance\". Tang et al. (2013) sottoposero 20 atleti maschi a dei test di corsa per 60 minuti al 65-70% della FCmax prima e dopo un periodo di supplementazione di creatina (12 g al giorno per 15 giorni), a cui segu\u00ec un periodo di 5 giorni di cessazione dell'assunzione. In seguito i soggetti eseguirono due identici \"sprint\" da 100 metri prima e dopo 15 giorni di supplementazione di creatina come era stato per il precedente test di \"endurance\". La supplementazione di creatina port\u00f2 a un aumento di peso, e tese a ridurre la degradazione del glicogeno muscolare e delle proteine corporee, soprattutto durante il test di \"endurance\", sebbene fosse stata segnalata dal suo uso una potenziale azione di proteolisi del collagene, soprattutto dopo gli \"sprint\".\nCreatina come integratore sicuro per reni e fegato.\nUno dei falsi miti pi\u00f9 comuni riguardo alla supplementazione di creatina \u00e8 lo stress renale. Molte spesso viene posto il quesito sul fatto che la creatina possa essere un integratore sicuro per la salute generale, e per gli organi come i reni e il fegato. Questi sono i due organi coinvolti nell'elaborazione della creatina una volta ingerita. Il fegato ne scinde la molecola e i reni la espellono. Molti studi hanno analizzato la questione, rilevando univocamente che la creatina non esprima effetti dannosi sull'uomo n\u00e9 a breve n\u00e9 a lungo termine, risultando un integratore sicuro per la salute e per fegato e reni.\nDa questi numerosi studi, emerge che la supplementazione di creatina a lungo termine, nei dosaggi solitamente adottati dai culturisti (5-20 grammi) per lunghi periodi di tempo non portano a disfunzione di uno dei due organi, n\u00e9 causano anomalie nei marker (indicatori) della funzionalit\u00e0 epatica e renale. Possono essere riportati a questo proposito alcuni studi emblematici. In uno studio condotto dal Kuehl et al (2000), venne esaminata la funzione renale di 36 sani atleti maschi e femmine che consumarono 10 g di creatina al giorno. Dopo 12 settimane, venne concluso che la creatina non avesse influenzato negativamente la funzione renale. Uno studio a lungo termine in cui soggetti affetti dalla malattia di Parkinson assunsero 4 g creatina al giorno per 2 anni non accusarono alcuna disfunzione o alterazione dei marker della funzionalit\u00e0 renale dopo il periodo di studio (Bender et al., 2008). Uno studio pi\u00f9 importante in cui si stabilirono gli effetti dell'uso a lungo termine venne condotto diversi anni prima da Poortmans et al. (1999). I ricercatori analizzarono un gruppo di giocatori di calcio sani per un periodo di 5 anni, che durante questo periodo assunse dosaggi di creatina fino 15,75 g al giorno, senza mostrare alcun effetto sui marker di stress renale. Alcune review ribadirono l'innocuit\u00e0 della molecola nei confronti della funzionalit\u00e0 renale.\nUn gruppo di ricercatori decise di spingersi oltre, testando l'uso di creatina su animali con problemi renali preesistenti. Ancora una volta, la creatina non ha avuto alcun effetto negativo, anche nei soggetti con disfunzione renale. Un ultimo studio di Lugaresi et al., 2013 ha analizzato gli effetti della somministrazione di creatina per 12 settimane da parte di soggetti allenati con i pesi sotto regime iperproteico (con quantit\u00e0 proteiche maggiori o uguali a 1.2 gr/kg) da un anno. Al termine dello studio non vennero rilevate differenze nel tasso di filtrazione glomerulare (GFR), cio\u00e8 la quantit\u00e0 di sangue che i reni filtrano al minuto, creatinina, urea, elettroliti, proteinuria e albuminuria. Bisogna considerare che se l'utilizzo di creatina non ha dimostrato alcun effetto negativo in decine di studi e fino 5 anni consecutivi, anche su animali con disfunzioni renali, pu\u00f2 essere escluso qualsiasi danno eventuale sull'uso per normali cicli o periodi di qualche mese.\nConsiderando il fatto che la creatina ha dimostrato di migliorare le prestazioni dell'esercizio anaerobico, aumentando la potenza, la forza muscolare, e la dimensione delle fibre muscolari, se ne viene dimostrata in aggiunta la completa sicurezza anche con l'assunzione a lungo termine, questo pu\u00f2 risultare uno degli integratori pi\u00f9 efficaci e sicuri per questi scopi.\nCreatina e crampi.\nUn altro malinteso relativo alla creatina \u00e8 quello di provocare crampi, una constatazione che non trova conferma in letteratura. Al contrario, studi clinici dimostrano che l'uso di creatina non \u00e8 associato ai crampi. In uno studio, i ricercatori esaminano 16 uomini che o completato con creatina o un placebo. In condizioni specifiche di disidratazione, l'insorgenza di crampi e rigidit\u00e0 sono stati riportati in entrambi i gruppi, ma \"nulla che possa suggerire una maggiore incidenza associata alla supplementazione di creatina\". Altri studi trovarono che l'uso di creatina da parte di atleti professionisti non ha avuto effetti sull'incidenza di crampi muscolari, lesioni o malattie. Questi atleti utilizzarono 15-25 g al giorno in fase di carico, e 5 g al giorno in fase di mantenimento. Altre ricerche hanno indicato che al contrario la creatina pu\u00f2 produrre l'effetto opposto, aumentando la capacit\u00e0 del muscolo di rilassarsi. Inoltre, una ricerca ha trovato che la supplementazione di creatina in realt\u00e0 diminuisce l'incidenza di crampi muscolari nei pazienti in emodialisi. I crampi muscolari sono una complicanza comune nel trattamento di emodialisi.\nCreatina e caffeina.\nUn suggerimento spesso indicato durante un periodo di utilizzo di creatina \u00e8 quello di evitare il consumo di caffeina, che ne comprometterebbe le propriet\u00e0 ergogeniche. Questi dati derivano dalle conclusioni di una ricerca (Vandenberghe et al., 1996) in cui venne stabilito che l'effetto ergogenico della creatina venisse completamente annullato dalla caffeina. Questa conclusione fu inaspettata, poich\u00e9 lo scopo dello studio era quello di determinare se i due agenti avessero potuto avere un effetto sinergico sul miglioramento delle prestazioni, non se avessero interferito l'uno con l'altro. Questo perch\u00e9 effettivamente sia la caffeina sia la creatina migliorano le prestazioni in modo indipendente, pertanto sarebbe sembrato logico ipotizzarne un effetto potenziato dalla loro combinazione.\nIl test analizzava le risposte di 9 soggetti maschi sani alla supplementazione di sola creatina, o di creatina e caffeina, sulle prestazioni e sui livelli di fosfocreatina muscolare. Prima e dopo 6 giorni di placebo, i soggetti vennero divisi in due gruppi, uno assumeva solo creatina (0.5 g/kg), e uno assumeva creatina negli stessi dosaggi in concomitanza con la caffeina (5\u00a0mg/kg). Seguirono alcune analisi mediante spettroscopia di risonanza magnetica nucleare sul muscolo gastrocnemio e un test fisico intermittente alla massima fatica degli estensori del ginocchio su un dinamometro isocinetico. L'esercizio consisteva in tre contrazioni isometriche massimali per tre serie da 90, 80 e 50 contrazioni volontarie eseguite con intervalli da 2 minuti tra le serie. Le concentrazioni di ATP muscolare rimasero costanti durante le tre condizioni sperimentali. Entrambi i gruppi aumentarono le concentrazioni di fosfocreatina muscolare del 4-6%. La produzione di forza dinamica tuttavia increment\u00f2 del 10-23% nel gruppo che assumeva solo creatina, ma non in quello che assumeva anche caffeina. I miglioramenti della forza durante la supplementazione di creatina furono evidenti immediatamente dopo il recupero di 2 minuti. I dati dimostrarono che la supplementazione di creatina elevasse le concentrazioni di fosfocreatina muscolare e migliorasse la prestazione durante l'esercizio intermittente intenso. Tuttavia, i ricercatori conclusero che l'effetto ergogenico venisse completamente annullato dall'assunzione di caffeina.\nAnche se la dissociazione tra creatina e caffeina \u00e8 supportata nel mondo sportivo a causa dei risultati controversi forniti dalla ricerca citata, ci\u00f2 che \u00e8 stato poco considerato \u00e8 che i risultati di questo studio sono stati ampiamente ridiscussi e spesso smentiti da diverse altre analisi successive, sebbene con modalit\u00e0 di assunzione e con test differenti. A ogni modo, deve essere considerato che questo studio us\u00f2 dosaggi relativamente alti di caffeina, pari a 5\u00a0mg/kg, che potrebbero equivalere a 350\u00a0mg (0,3 g) per un uomo di 70\u00a0kg. Considerando che una tazzina di caff\u00e8 pu\u00f2 contenere approssimativamente tra i 60 e i 120\u00a0mg di caffeina (in media 90\u00a0mg, o 0,09 g), si potrebbe concludere il caff\u00e8 in dosi normali (come 100\u00a0mg) non dimostri necessariamente un effetto inibitorio riguardo alle propriet\u00e0 ergogeniche della creatina.\nSei anni dopo la pubblicazione della ricerca belga, i risultati di un altro studio sembrarono suggerire che la creatina e la caffeina non si influenzassero negativamente l'una con l'altra. Doherty et al. (2002) vollero stabilire gli effetti acuti dell'assunzione di caffeina sull'esercizio cardiovascolare ad alta intensit\u00e0 dopo un periodo di supplementazione di creatina che era stato seguito senza l'assunzione di caffeina. Quattordici soggetti eseguirono un allenamento anaerobico sovramassimale (125% VO) sul \"treadmill\" all'esaurimento. Vennero organizzate tre condizioni diverse, una prima del carico di 6 giorni di creatina (0.3 g/kg/die) e due dopo il periodo di carico. Nelle condizioni dopo il carico vennero somministrati 5\u00a0mg/kg di caffeina (una quantit\u00e0 identica a quella utilizzata nello studio precedente) o un placebo in modalit\u00e0 \"crossover\" a doppio cieco. Nel corso del periodo di supplementazione di creatina venne registrato un aumento della massa corporea sia per il gruppo che assumeva caffeina sia per quello che assumeva il placebo. Sorprendentemente il VO aument\u00f2 solo nel gruppo che assumeva caffeina, come anche la soglia di esaurimento e la tolleranza alla fatica. I ricercatori conclusero che l'assunzione acuta di caffeina aveva un effetto ergogenico dopo 6 giorni di supplementazione di creatina e l'astinenza da caffeina. Sebbene lo studio si fosse focalizzato sull'esercizio anaerobico cardiovascolare e non sui pesi, questi risultati indicarono che la caffeina e la creatina non avessero un effetto antagonista.\nUno studio simile venne condotto da Lee et al. (2011). I ricercatori indagarono sugli effetti acuti dell'ingestione di caffeina sugli \"sprint\" ad alta intensit\u00e0 dopo 5 giorni di carico di creatina. Dopo un periodo di controllo, 20 uomini fisicamente attivi vennero sottoposti ad un protocollo randomizzato a doppio cieco in crossover ricevendo \"creatina + placebo\" (0,3 g/kg di creatina per 5 giorni seguiti da 6\u00a0mg/kg di placebo) o \"creatina + caffeina\" (0,3 g/kg di creatina per 5 giorni seguita da 6\u00a0mg/kg di caffeina), al termine del quale eseguirono dei test che consistevano in \"sprint\" ripetuti. Ogni test consisteva in \"sprint\" da 10 secondi su cicloergometro alternato a recuperi di 60 secondi tra gli \"sprint\". La potenza media e di picco osservata nella modalit\u00e0 \"creatina + caffeina\" era significativamente pi\u00f9 alta rispetto a quella osservata nella modalit\u00e0 di controllo durante gli \"sprint\" 1 e 3; ma dimostr\u00f2 anche prestazioni superiori rispetto alla modalit\u00e0 di assunzione di \"creatina + placebo\" durante gli \"sprint\" 1 e 2. Il battito cardiaco, il lattato ematico e i livelli di glucosio aumentarono significativamente nel gruppo \"creatina + caffeina\" durante gran parte degli \"sprint\". Lo studio determin\u00f2 che l'assunzione di caffeina dopo un periodo di carico di creatina aumentasse la prestazione negli \"sprint\" intermittenti ad alta intensit\u00e0.\nDiverse altre analisi sull'esercizio cardiovascolare anaerobico smentirono l'effetto antagonista della caffeina sul potere ergogenico della creatina. Gi\u00e0 nel 1998, Vanakoski et al. documentarono come la farmacocinetica della caffeina non venisse influenzata dall'assunzione concomitante di creatina durante dei test aerobici e anaerobici, anche se questi dati non sono particolarmente significativi. Risultati pi\u00f9 importanti provengono da nuove ricerche: Fukuda et al. (2010) esaminarono l'effetto di un supplemento brevettato a base di creatina, caffeina e amminoacidi assunto nel pre-allenamento sulla prestazione di corsa anaerobica da parte di soggetti del college di entrambi i sessi. In un disegno crossover in singolo cieco, 10 soggetti assunsero la formula brevettata o il placebo pre-allenamento completando dei test a esaurimento sul \"treadmill\" a diverse intensit\u00e0 in prossimit\u00e0 del massimale. Il gruppo che assumeva il supplemento ottenne miglioramenti significativi in gran parte dei test. I ricercatori suggerirono che l'ingestione acuta del supplemento a base di caffeina, creatina e amminoacidi potesse essere una strategia efficace per migliorare la prestazione anaerobica, pur non avendo effetto sulla potenza aerobica. Altri risultati simili provengono da Spradley et al. (2012). In questo esperimento l'obiettivo era stabilire se un supplemento pre-allenamento brevettato dal nome di Assault, a base di caffeina, vitamine del gruppo B, aminoacidi e creatina, apportasse benefici su resistenza muscolare, capacit\u00e0 aerobica e anaerobica, e tempo di reazione su sportivi maschi amatori. Venti minuti dopo l'assunzione del supplemento, i soggetti eseguirono vari test aerobici e anaerobici in 3 occasioni separate nell'arco di 3 settimane. Venne osservato che l'assunzione della formula prima dell'esercizio fosse riuscita a migliorare la prestazione sotto l'aspetto dei tempi di reazione, resistenza muscolare nella parte inferiore del corpo, aumentando la percezione di energia e riducendo la fatica soggettiva.\nIn sintesi, anche se i risultati positivi ottenuti dall'assunzione di creatina e caffeina derivano da analisi sull'esercizio anaerobico cardiovascolare come in prossimit\u00e0 del massimale all'esaurimento, o l\"'High Intensity Interval Training\" (HIIT), ci\u00f2 sembra mettere ampiamente in discussione gli effetti antagonisti delle sue sostanze rilevati dalla prima ricerca di Vandenberghe (1996) sull'esercizio coi pesi. Tuttavia, \u00e8 necessario considerare che svariate delle ricerche che non segnalarono alcun antagonismo tra i due supplementi usavano protocolli di assunzione significativamente differenti da quelli dello studio belga. I protocolli di assunzione usati da Doherty (2002) e Lee (2011) prevedevano una fase di carico di creatina rispettivamente di 6 e 5 giorni con gli stessi dosaggi (0.3 g/kg) con assenza di caffeina, al quale segu\u00ec l'assunzione di caffeina (rispettivamente 5 e 6\u00a0mg/kg) durante il periodo dei test. Nella ricerca di Vandenberghe (1996), il protocollo di assunzione era sensibilmente differente, in quanto creatina e caffeina venivano assunte in concomitanza, durante il periodo dei test. Tralasciando le potenziali differenze tra i tipi di attivit\u00e0 fisica (sovraccarichi e test cardiovascolare), ci\u00f2 che pu\u00f2 evidenziare delle differenze tra i test sono proprio le modalit\u00e0 di assunzione completamente differenti. Da quello che si \u00e8 concluso, assumere in dissociazione creatina e caffeina, con un carico di creatina prima, e poi l'assunzione di caffeina in prossimit\u00e0 dei test, non porta a effetti ergolitici o inibitori. Mentre assumere le 2 sostanze in concomitanza nel periodo dei test pu\u00f2 avere un effetto antagonista, anche se questo \u00e8 stato discusso da altre evidenze, Fukuda et al., 2010; Spradley et al., 2012.\nSicurezza medica della creatina.\nCome accennato, sono state diffuse spesso false informazioni per quanto concerne la sicurezza della creatina. Le sono stati attribuiti, da parte di media o credenze popolari, effetti avversi in realt\u00e0 mai documentati in letteratura come disidratazione, crampi, danni ai reni e al fegato, lesioni muscolo-scheletriche, disturbi gastrointestinali o sindrome compartimentale anteriore. L'unico effetto collaterale clinicamente significativo riportato nella letteratura scientifica \u00e8 l'aumento di peso. La letteratura scientifica suggerisce piuttosto che gli atleti effettivamente non sperimentano alcun maggior rischio di maggiore esposizione ai sintomi sopra citati, anzi la supplementazione di creatina potrebbe addirittura ridurre il rischio che si presentino alcuni di questi sintomi.\nUlteriori benefici.\nA dispetto di una lunga serie di miti, equivoci e fraintendimenti, la creatina ha dimostrato di apportare svariati benefici per la salute, anche al di fuori del contesto sportivo, ad esempio in casi patologici. La creatina sembra avere un effetto nootropo, in quanto sono state dimostrate delle propriet\u00e0 nel miglioramento della memoria e del punteggio in un test di intelligenza nei vegetariani e una riduzione della fatica mentale migliorando l'apporto di ossigeno al cervello. L'integratore \u00e8 stato effettivamente utilizzato anche per trattare una variet\u00e0 di condizioni mediche, tra cui una forma di distrofia muscolare e la sclerosi laterale amiotrofica. Sono stati trovati degli effetti positivi anche sulla tolleranza al glucosio se combinata con allenamento coi pesi e la supplementazione di proteine, o su soggetti diabetici di tipo 2.\nQuesto \u00e8 un risultato di grande importanza, perch\u00e9 il diabete di tipo II \u00e8 una delle malattie in maggiore crescita nel mondo occidentale. A ulteriore supporto per l'uso di creatina, \u00e8 stato visto che la sua supplementazione pu\u00f2 diminuire il livello di omocisteina, un indicatore tossico per le malattie cardiovascolari. Ci\u00f2 significa che la creatina ha dimostrato di ridurre uno dei maggiori rischi di mortalit\u00e0 nel mondo occidentale. La ricerca ha anche dimostrato che la creatina pu\u00f2 avere un effetto anti-infiammatorio in vitro, ma non \u00e8 noto quanto questo beneficio possa essere riscontrabile nell'uomo. Un altro studio in vitro ha mostrato che la creatina possiede propriet\u00e0 antiossidanti, un effetto dimostrato anche sull'uomo.\n\u00c8 stato dimostrato sui ratti che la creatina riesca ad avere un effetto antidepressivo mediato dall'attivazione dei recettori della dopamina, e riesca fornire dei benefici significativi per i giovani e gli anziani, migliorandone la qualit\u00e0 della vita, e riducendo l'aggravarsi di malattie associate alla sarcopenia e alla disfunzione cognitiva. Il supplemento ha mostrato benefici nel migliorare la funzionalit\u00e0 fisica in donne post-menopausali affette da osteoartrite alle ginocchia sottoposte a un programma con i pesi. \u00c8 stato trovato che la creatina sia in grado di ridurre l'aumento dei \"marker\" del danno muscolare a seguito dell'esercizio coi pesi migliorando quello che viene definito \"repeated bout effect\".\nUtilizzo nel cavallo da competizione.\nLa creatinina e il suo precursore Creatininfosfato, sono l'unico composto sintetizzato dal fegato e facente parte del metabolismo energetico in grado di aumentare la concentrazione di ATP (Adenosintrifosfato)nel muscolo gi\u00e0 dai primi secondi di sforzo. Proprio per questa sua caratteristica la Creatinina viene aggiunta come integratore nei mangimi complementari per cavalli soprattutto in quelli da competizione soggetti ad intenso allenamento. L'assunzione per bocca di 50 grammi giornalieri durante l'allenamento e la competizione aiutano il cavallo ad aumentare le concentrazioni ematiche di carnitina e forniscono al metabolismo una nuova riserva energetica pronta all'uso. Il miglioramento fisico che si pu\u00f2 notare \u00e8 notevole: l'aumento della massa muscolare e della forza muscolare associato a migliori prestazioni atletiche sono le principali caratteristiche dei cavalli sportivi trattati con questo integratore. La Creatina previene inoltre l'indesiderato accumulo di acido lattico favorendo al cavallo un miglior recupero fisico.\nTipologie di creatina.\nCreatina monoidrato.\nLa creatina monoidrato (CM), commercializzata nei primi anni novanta, \u00e8 la forma di creatina pi\u00f9 comune, alla base di gran parte degli integratori e prodotti alimentari dietetici pi\u00f9 frequentemente utilizzati nella letteratura scientifica. A partire dalla fine degli anni novanta sono state introdotte sul mercato nuove forme alternative di creatina, presumibilmente nel tentativo di differenziare la moltitudine di prodotti contenenti creatina a disposizione dei consumatori e migliorarne alcuni aspetti come la solubilit\u00e0 e l'efficacia, anche se spesso con scarso successo. Comunque la creatina monoidrato risulta una delle pi\u00f9 efficaci, sicure, e ben studiate forme di creatina e supplementi ergogenici.\nCreatina etil-estere.\nLa creatina etil-estere (CEE) ha una struttura chimica speciale che presumibilmente le permetterebbe di entrare liberamente nelle cellule senza l'uso di una proteina trasportatrice. Bisogna ricordare che la normale creatina necessita di una proteina specifica che, collocata all'esterno della cellula, si incarica di attirarla all'interno.\nSpillane et al. (2009) sono stati l'unico gruppo di ricercatori che ha studiato l'impatto della supplementazione CEE sugli adattamenti indotti dall'allenamento coi pesi su soggetti allenati. I ricercatori hanno analizzato 30 atleti maschi allenati coi pesi in uno studio in doppio cieco, somministrando in maniera casuale 0.30 g/kg di massa magra al giorno (circa 20 gr/giorno) di un placebo, creatina mono-idrato, o CEE per 42 giorni. La supplementazione di CEE non ha promosso un maggiore livello di creatina muscolare totale in confronto al placebo. In termini di adattamenti indotti dall'allenamento, la supplementazione di CEE non ha promosso aumenti di massa corporea, massa magra, forza, o prestazioni nello \"sprint\". Questi risultati indicano che la CEE non ha valore ergogenico apparente, tantomeno superiore alla normale creatina monoidrati, nonostante le dichiarazioni di molte aziende produttrici a ritenerla la forma di creatina superiore. Inoltre, dall'assunzione di CEE vennero osservati livelli di creatinina significativamente pi\u00f9 elevati, indicando un degradazione in misura maggiore, rappresentando potenzialmente maggiori problemi di sicurezza.\nCreatina tamponata.\nLa creatina tamponata, nota con il nome commerciale Kre Alkalyn, viene elaborata a un pH pi\u00f9 alto, e avrebbe un impatto meno acido sul corpo. \u00c8 stato proposto che questa promuova una maggiore ritenzione muscolare di creatina e maggiori adattamenti in risposta all'allenamento, con un minori effetti collaterali a dosi pi\u00f9 basse, per gli atleti che si allenano coi pesi. La creatina tamponata \u00e8 sembrata migliore perch\u00e9 se ne utilizza una minore quantit\u00e0 risultando in una minore conversione al metabolita creatinina, che \u00e8 leggermente tossico. Anche se non \u00e8 opportuno consumare direttamente creatinina, la sua conversione dalla creatina nel corpo \u00e8 insignificante e non produce effetti tossici. La creatina tamponata \u00e8 stata inizialmente presentata come una forma di creatina superiore o pi\u00f9 efficace ma ricerche (Jagim et al., 2012) hanno stabilito che questa non abbia in realt\u00e0 alcuna propriet\u00e0 superiore, risultando egualmente efficace se paragonata alla normale creatina monoidrato.\nSiero di creatina.\nIl siero di creatina \u00e8 caduto in declino da diversi anni, ma si trova ancora in vendita. Le ricerche che ne hanno analizzato gli effetti ne hanno smentito l'efficacia, probabilmente a causa del fatto che la creatina di solito si degrada nei liquidi. Alcuni rapporti indicano che i prodotti di creatina liquidi praticamente non contengono creatina, ma piuttosto metabolita moderatamente tossico creatinina. In passato, dei laboratori indipendenti hanno studiato questo fenomeno scoprendo che la creatina una forma commerciale di siero di creatina, la Serum ATP Advantage (prodotta da Muscle Marketing USA), conteneva il 90% di creatinina.\nCreatina effervescente.\n\u00c8 stato dimostrato che un tipo di creatina effervescente (di creatina citrato) abbia migliori propriet\u00e0 solubili in acqua. Nonostante questi dati, la creatina effervescente ha dimostrato di non avere alcun effetto, anche quando assunta in combinazione con ribosio e glutammina.\nCreatina magnesio chelato.\nLa creatina magnesio chelato combina creatina e il minerale magnesio. Questa variet\u00e0 sarebbe stata elaborata col fine di migliorarne l'assimilazione e migliorare la prestazione rispetto alla creatina monoidrato. Nonostante un primo studio sugger\u00ec che questo tipo di creatina producesse vantaggi sulla prestazione superiori alla creatina monoidrato, questi risultati non furono confermati da analisi successive.\nCreatina citrato.\nLa creatina citrato (CC) \u00e8 composta da creatina, fosforo e acido citrico. Questa \u00e8 stata utilizzata in diversi studi sulla prestazione sportiva, tuttavia, nessuno di questi studi ha confrontato il prodotto con la creatina monoidrato. Ad alte dosi, la supplementazione CC a breve termine (4 \u00d7 5 g al giorno per 5 giorni) hanno dimostrato di aumentare la capacit\u00e0 anaerobica in donne sane fisicamente attive e di ritardare l'insorgenza della fatica neuromuscolare durante il cicloergometro. In alcuni studi la supplementazione di creatina citrato \u00e8 stata in grado di migliorare la prestazione nell'esercizio intermittente, e di elevare la soglia ventilatoria durante l'HIIT. Anche se questi studi sono interessanti, sono necessarie ulteriori ricerche, soprattutto nel confronto con la creatina monoidrato, prima di concludere l'apporto di ulteriori benefici.\nCreatina malato.\nLa creatina malato \u00e8 composta da creatina e acido malico. Spesso viene chiamata tricreatina malato perch\u00e9 composta da tre molecole di creatina monoidrato legate a una molecola di acido malico. L'acido malico \u00e8 un acido organico coinvolto nel ciclo di Krebs contribuendo al processo di produzione energetica. I pregi della creatina malato sarebbero da ritrovare in una maggiore solubilit\u00e0, maggiore digeribilit\u00e0, maggiore biodisponibilit\u00e0, l'assenza di disturbi gastrici e un maggiore effetto su ciclo dell'ATP. Questi benefici per\u00f2 non sembrerebbero essere stati analizzati e confermati in letteratura.\nCreatina piruvato.\nLa creatina piruvato (CPY) \u00e8 una molecola composta dall'unione di creatina e piruvato, entrambe importanti per la produzione di energia e per la sintesi proteica. Il piruvato stimola l'estrazione di glucosio dal sangue nel muscolo a riposo e durante l'esercizio, e questo pu\u00f2 essere benefico nella prestazione di resistenza.\nDue studi hanno valutato l'effetto della supplementazione di CPY sulla prestazione di resistenza a breve, mostrando risultati contrastanti. A questo proposito,llo di assunzione di CPY 7 g al giorno per 7 giorni non avuto alcun impatto benefico sulla capacit\u00e0 di resistenza o sugli sprint intermittenti su ciclisti allenati, mentre 7.5 g al giorno per 5 giorni hanno mostrato un aumento velocit\u00e0 di remata e una riduzione delle concentrazioni di lattato nei canoisti olimpici, provocando un aumento del metabolismo aerobico. Uno studio in doppio cieco randomizzato ha valutato l'effetto della supplementazione orale di CPY sulla prestazione fisica in giovani atleti sani, rispetto al placebo e alla creatina citrato. Si \u00e8 concluso che 4 settimane di supplementazione con entrambe le forme di creatina hanno migliorato significativamente le prestazioni durante l'esercizio intermittente a intensit\u00e0 massimale, suggerendo che la CPY possa essere utile nell'esercizio di \"endurance\" grazie all'effetto favorevole sull'attivit\u00e0 del metabolismo aerobico. Questo studio \u00e8 stato il primo a indicare che la creatina piruvato pu\u00f2 essere potenzialmente pi\u00f9 vantaggiosa rispetto alla monoidrato. Tuttavia, sono necessarie ulteriori ricerche confermare questa conclusione.\nCreatina taurinato.\nLa creatina taurinato \u00e8 il sale stabile della creatina legato all'amminoacido taurina. La taurina ha svariate funzioni, come quella di mimare l'azione dell'insulina, di conseguenza ci\u00f2 migliorerebbe il trasporto di glucosio ai muscoli. Si \u00e8 ipotizzato che la taurina possa agire per migliorare la ritenzione di creatina, limitando la formazione di creatinina. Tuttavia queste ipotesi non sono state confermate.\nCreatina gluconato.\nLa creatina gluconato \u00e8 una molecola di creatina legata a una molecola di acido gluconico. Poich\u00e9 \u00e8 stato riscontrato che l'assunzione di creatina in concomitanza con i carboidrati o altre fonti che elevano l'insulina ne migliora la ritenzione intramuscolare, \u00e8 stato proposto l'abbinamento tra acido gluconico e creatina per migliorare l'assorbimento.\nUlteriori combinazioni.\nNegli anni sono state proposte molte combinazioni tra creatina e altre sostanze o integratori. Alcune di queste formule e combinazioni includono creatina fosfato, creatina + HMB, creatina + bicarbonato di sodio, creatina magnesio-chelato, creatina + glicerolo, creatina + glutammina, creatina + \u03b2-alanina, creatina con estratto cinnulin (estratto di cannella). \u00c8 stato segnalato che la maggior parte di queste forme di creatina non siano migliori della creatina tradizionale in termini di aumento della forza o delle prestazioni"}
{"id": "410532", "revid": "466539", "url": "https://it.wikipedia.org/wiki?curid=410532", "title": "Verchojansk", "text": "Verchojansk (, trascritto anche \"Verhojansk\", \"Verkhojansk\", \"Verkhoyansk\"; in jakuto: \u04ae\u04e9\u04bb\u044d\u044d \u0414\u044c\u0430\u0430\u04a5\u044b, \"U\u00f6hee D'aangyo\") \u00e8 una citt\u00e0 della Russia, situata nella Siberia orientale, nella Repubblica autonoma della Sacha-Jacuzia sul medio corso del fiume Jana.\nStoria.\nRisale al 1638 un accampamento invernale cosacco, fondato una novantina di chilometri a sudovest dell'abitato moderno; lo \"status\" di citt\u00e0 arriv\u00f2 nel 1817.\nPopolazione.\n\"Fonte: mojgorod.ru\"\nGeografia fisica.\nClima.\nNella zona di Verchojansk si registra il clima invernale pi\u00f9 rigido dell'emisfero nord del mondo abitato, a causa della formazione di poderose strutture altopressorie termiche (anticicloniche, anche oltre i 1040\u00a0hPa per settimane) che causano un accumulo, nei pi\u00f9 bassi strati atmosferici, di aria pi\u00f9 pesante gi\u00e0 freddissima poich\u00e9 proveniente dall'atmosfera pi\u00f9 elevata, che a sua volta si raffredda progressivamente anche a causa della irrisoria, se non inesistente, insolazione, specialmente nel culmine dell'inverno attorno al periodo natalizio. Sono quindi molto frequenti delle forti inversioni termiche. Ovviamente la notevole continentalit\u00e0 del luogo (lontananza dal mare) acuisce non poco l'estrema intensit\u00e0 del gelo.\nVerchojansk, in particolare, \u00e8 famosa per essere uno dei centri abitati pi\u00f9 freddi di tutto il mondo, primato conteso con Ojmjakon e Tomtor. La citt\u00e0 ha raggiunto una temperatura minima assoluta di \u221267,6\u00a0\u00b0C; alcune fonti riportano invece un valore minimo di \u221269,8\u00a0\u00b0C, registrato nel febbraio 1892.. Nella zona le escursioni annue possono raggiungere e superare i 100\u00a0\u00b0C dal momento che il massimo storico di temperatura, risalente al 20 giugno del 2020, \u00e8 di 38\u00a0\u00b0C. Questo dato, se confermato dalle massime autorit\u00e0 internazionali, avrebbe battuto il record per la temperatura pi\u00f9 alta nella storia dell'Artico."}
{"id": "410535", "revid": "110157", "url": "https://it.wikipedia.org/wiki?curid=410535", "title": "Museo delle porcellane", "text": "Il Museo delle porcellane \u00e8 situato nel cosiddetto \"Casino del Cavaliere\", in uno dei punti pi\u00f9 alti del Giardino di Boboli a Palazzo Pitti, Firenze.\nNel 2013 il circuito museale del giardino di Boboli, che comprende anche il Museo degli Argenti, la Galleria del Costume, il Museo delle porcellane e il giardino Bardini, \u00e8 stato il sesto sito italiano statale pi\u00f9 visitato, con 710.523 visitatori e un introito lordo totale di 2.722.872 Euro. Nel 2016 il circuito museale ha fatto registrare 881.463 visitatori..\nStoria e descrizione.\nSebbene la sua apertura risalga appena al 1973, la collezione delle porcellane \u00e8 molto antica, con pezzi regalati ai granduchi da altri sovrani europei o fatti realizzare da loro stessi su commissione. Molti pezzi furono collezionati dai Lorena, in particolare Pietro Leopoldo e Ferdinando III. Nonostante ci\u00f2 il cuore della collezione fu per\u00f2 in larga parte fu dalla famiglia Savoia a Firenze unificando a palazzo Pitti le collezioni di alcune regge \"ereditate\" di fatto dopo l'unit\u00e0 d'Italia, quali il palazzo ducale a Parma e le regge di Piacenza e di sala Baganza.\nGli esemplari esposti appartengono alle pi\u00f9 celebri e blasonate manifatture europee, che dal Settecento riuscirono a emulare le tecniche di questo esclusivo materiale, fino ad allora ad appannaggio unico delle manifatture cinesi e giapponesi.\nNumerosi sono i serviti di rappresentanza di piatti, tazze e tazzine, specialmente dedicate alle nuove mode di prendere il caff\u00e8 e la cioccolata in tazza, nonch\u00e9 le numerose teiere, i vasi e le statuine, tutti decorati con soavi motivi ornamentali in stile soprattutto rococ\u00f2 e neoclassico.\nFra le manifatture di provenienza figurano: la Real Fabbrica di Napoli (Capodimonte) come il \"Gruppo della scuola degli orsi\" e diciotto statuette di popolane napoletane; quella toscana del marchese Carlo Ginori a Doccia, presso Sesto Fiorentino, con opere sette e ottocentesche; le manifatture francesi di Tournai, Vincennes, Chantilly e altre manifatture parigine; porcellane viennesi, in larga parte raccolte da Ferdinando III di Toscana; porcellane della manifatture tedesche di Meissen e W\u00fcrzburg, tra le quali figurano una zuccheriera a forma di tartaruga e una teiera a forma di gallina."}
{"id": "410542", "revid": "531590", "url": "https://it.wikipedia.org/wiki?curid=410542", "title": "Avulsione degli incisivi", "text": "L'avulsione degli incisivi \u00e8 un rito di iniziazione diffuso presso alcune societ\u00e0 odierne e del passato.\nEsso consiste nella estrazione degli incisivi, spesso i due centrali superiori (ma si pu\u00f2 arrivare fino all'ablazione di sei incisivi), effettuata con vari mezzi (strumenti di legno e pietra, fili robusti di erba).\nRisultava diffusa nella cultura iberomaurusiana del Magreb paleolitico (uomo di Mechta-Afalou), mentre \u00e8 ancora praticata tra gli australiani aborigeni (Millingimbi, Terra di Arnhem) o presso alcune trib\u00f9 africane (Shilluk, Masai, WaGogo della Tanzania)."}
{"id": "410556", "revid": "256896", "url": "https://it.wikipedia.org/wiki?curid=410556", "title": "Agraw Amadlan Amazigh", "text": ""}
{"id": "410559", "revid": "256896", "url": "https://it.wikipedia.org/wiki?curid=410559", "title": "Secondo congresso confederato", "text": "Il Secondo congresso confederato fu il secondo ed ultimo consesso regolare del Parlamento degli Stati Confederati d'America. I suoi membri furono scelti in elezioni tenute nel novembre 1863 e prestarono servizio uno solo dei due anni previsti a causa della fine della guerra di secessione e della sconfitta della Confederazione.\nSessioni.\nTutte le sessioni del 2\u00ba Congresso confederato ebbero luogo nel Campidoglio della Confederazione di Richmond, Virginia.\nPresidenza.\nSpeaker\nPresidente pro tempore\nMembri.\nSenato.\nX \"Rieletti\"\nCasa dei rappresentanti.\n\"Elencati per distretto di elezione\"\nX \"Rieletti\""}
{"id": "410561", "revid": "486946", "url": "https://it.wikipedia.org/wiki?curid=410561", "title": "Congr\u00e8s Mondial Amazigh", "text": ""}
{"id": "410567", "revid": "28592", "url": "https://it.wikipedia.org/wiki?curid=410567", "title": "Famiglie", "text": ""}
{"id": "410574", "revid": "110157", "url": "https://it.wikipedia.org/wiki?curid=410574", "title": "Museo delle carrozze (Firenze)", "text": "Il Museo delle carrozze di palazzo Pitti a Firenze \u00e8 ospitato nel rond\u00f2 di Porta Romana, l'ala laterale di destra per chi guarda il palazzo da piazza Pitti.\nDescrizione.\nSono qui esposte le carrozze ed altri mezzi di locomozione appartenute alla corte granducale, specialmente risalenti al periodo tra la fine del Settecento e l'Ottocento. Alcuni esemplari sono magistralmente decorati, non solo da intagli e dorature, ma anche da pannelli dipinti con fini paesaggi tipici della moda dell'epoca, oltre a cuoi, drapperie e finimenti della pi\u00f9 alta tradizione artigiana.\nIl patrimonio del museo vanta dieci carrozze originali e due portantine, specialmente relative all'uso della corte lorenese e sabauda fra Settecento e Ottocento, oltre a una serie di antichi finimenti per cavalli.\nL'esemplare pi\u00f9 antico \u00e8 il settecentesco coup\u00e9 a due posti di casa Giugni, seguito dalla carrozza del vescovo di Pistoia Scipione de' Ricci. La pi\u00f9 preziosa \u00e8 forse quella di Ferdinando III di Lorena, intagliata nel 1816 da Paolo Santi e dipinta dal pratese Antonio Marini con coppie di regnanti e fiorentini famosi: Lorenzo de' Medici e Poliziano, Cosimo I e Vasari, Cosimo II (o Ferdinando II) e Galileo, Pietro Leopoldo (o Ferdinando III stesso). Si conservano poi altre due carrozze commissionate da Ferdinando III.\nLa berlina di gala di Ferdinando II di Borbone ha una raffigurazione dipinta di Muse. Proviene invece dalle scuderie dei Savoia una berlina appartenuta forse al duca di Modena Francesco IV.\nAppartenne invece alla collezione di Stefano Bardini una carrozza siciliana della famiglia Asmundo dai ricchi intagli dorati con tappezzeria rosso acceso.\nAlcune carrozze venivano utilizzate solo in occasioni di massimo risalto, come nozze o parate ufficiali, fra le quali spicca la cosiddetta \"Carrozza d'oro\", sormontata da una corona dorata a simboleggiare l'altissimo rango degli occupanti. Sono qui esposte anche tenebrose carrozze funebri e, oltre alla collezione granducale, carrozze appartenute al Sovrano del Regno delle Due Sicilie (una berlina blu), all'Arcivescovo (una sedia gestatoria datata 1793) e ad altri dignitari fiorentini.\nIn futuro \u00e8 prevista una riapertura del museo magari nel Rond\u00f2 di Bacco, dove si trovano le ex-scuderie reali."}
{"id": "410575", "revid": "806297", "url": "https://it.wikipedia.org/wiki?curid=410575", "title": "Lamberto di Spoleto", "text": ""}
{"id": "410583", "revid": "1305772", "url": "https://it.wikipedia.org/wiki?curid=410583", "title": "Zombie (The Cranberries)", "text": "Zombie \u00e8 un singolo del gruppo musicale irlandese The Cranberries, pubblicato il 12 settembre 1994 come primo estratto dal secondo album in studio \"No Need to Argue\".\nConsiderato il maggior successo del gruppo irlandese, ha raggiunto la top 10 in 25 paesi e ha vinto un MTV Europe Music Awards nel 1995 nella categoria \"Canzone dell'anno\".\nDescrizione.\n\"Zombie\" fu pubblicata come primo singolo tratto dal secondo album de The Cranberries. Fu composta da Dolores O'Riordan nel 1993 durante il tour inglese della band irlandese in memoria di due ragazzi, Jonathan Ball e Tim Parry, rimasti uccisi in un attentato dell'IRA a Warrington in Inghilterra il 20 marzo 1993.\nSi tratta di una chiara denuncia della situazione di violenza in cui ancora versava l'Irlanda del Nord nel 1993. Nel testo richiama le vicende della rivolta di Pasqua del 1916. In realt\u00e0, come afferm\u00f2 la stessa Dolores O'Riordan: \nNel testo \u00e8 stato visto un riferimento alla canzone \"The Town I Loved So Well\" scritta nel 1973 dal musicista irlandese Phil Coulter e dedicata alla sua citt\u00e0, Derry, nell'Ulster, uno dei luoghi cardine del conflitto nordirlandese e sede della famigerata \"Bloody Sunday\" durante la quale 14 persone furono uccise dall'esercito britannico. Nel testo \u00e8 presente un verso che cita \"tanks\" e \"guns\", carri armati e pistole, come nella canzone dei Cranberries.\nLa canzone di Coulter esprimerebbe sentimenti repubblicani, mentre \"Zombie\" esprimerebbe sentimenti contrari. In realt\u00e0 Dolores O'Riordan, interpellata su quale valenza politica avrebbe la sua canzone in relazione al conflitto nordirlandese, ha detto di non aver mai pensato a questo, ma di aver scritto la canzone solo come reazione alla morte di un bambino in Inghilterra (a causa dell'attentato di Warrington) e di averla scritta di getto, in meno di 20 minuti. La canzone \u00e8 dedicata principalmente alla disumanit\u00e0 della violenza e di come la violenza sia ormai parte integrante della realt\u00e0 irlandese. Gli zombi sarebbero coloro che non vedono, ormai assuefatti come dei morti viventi, l'insensatezza della violenza senza fine capace di \u00abspezzare il cuore di un'altra madre\u00bb.\nDivenuta il pi\u00f9 importante successo dei Cranberries, \"Zombie\" \u00e8 stata accostata spesso ad altre celebri canzoni contro la guerra e in particolare a quelle dedicate ai \"Troubles\", come \"Sunday Bloody Sunday\" di John Lennon e \"Sunday Bloody Sunday\" degli irlandesi U2.\n\"Zombie\" \u00e8 la prima canzone dal contenuto politico scritta da Dolores O'Riordan e anche musicalmente si discosta dalla precedente produzione del gruppo. La canzone \u00e8 un aggressivo e arrabbiato pezzo grunge in cui la voce, solitamente dolce e solare della cantante, appare insolitamente dura, in linea con la crudezza del testo.\nVideo musicale.\nIl videoclip \u00e8 stato diretto da Samuel Bayer e prodotto da Doug Friedman e dalla H.S.I. Productions. Nel video, Dolores O'Riordan \u00e8 completamente dipinta di una tinta dorata, circondata da bambini in una reminiscenza dell'immagine classica di San Sebastiano.\nDel video furono distribuite due versioni. Nell'originale le scene in cui compare Dolores O'Riordan travestita e interamente ricoperta d'oro e in cui la band suona, sono alternate a scene di vita quotidiana che richiamano l'occupazione militare britannica in un tipico quartiere dell'Ulster durante la crisi nordirlandese. In queste scene compaiono soldati britannici armati che pattugliano le strade in tenuta da guerra. Una versione meno esplicita, senza le immagini dei militari, fu distribuita per i circuiti televisivi britannici. La versione originale, con le scene dei soldati britannici, \u00e8 presente in alcune versioni del DVD \"Stars - The Best of 1992 - 2002\" del 2002, ma non nella versione per il mercato britannico dove \u00e8 stata inserita la versione censurata, cos\u00ec come nella raccolta \"Gold - The Videos\" del 2008.\nPubblicazione.\nNelle versioni pubblicate in formato CD di \"Zombie\" furono inseriti gli inediti \"Away\", composta da Dolores O'Riordan, e \"I Don't Need\", composta dalla cantante con il chitarrista Noel Hogan. \"I Don't Need\" veniva eseguita dal gruppo anche nella tourn\u00e9e precedente alla registrazione dell'album.\nIn alcune versioni del singolo furono inserite versioni acustiche di alcuni brani del primo album registrate dal vivo al Fleadh Festival di Londra nel giugno del 1994.\nTracce.\nTesti e musiche di Dolores O'Riordan, eccetto dove indicato.\nRiconoscimenti.\nNell'autunno del 1995 \"Zombie\" vinse il titolo di miglior canzone dell'anno durante la seconda edizione dei MTV Europe Music Awards. I Cranberries eseguirono la canzone dal vivo durante lo spettacolo allo Z\u00e9nith di Parigi.\nCover.\nIl gruppo italiano A.D.A.M. featuring Amy realizz\u00f2 nel 1995 una versione eurodance di \"Zombie\" per la WEA francese raggiungendo la 16\u00aa posizione nella classifica britannica dei singoli e la 20\u00aa in Francia. In questa versione il brano \u00e8 erroneamente attribuito alla coppia Noel Hogan/Dolores O'Riordan, mentre in realt\u00e0 la canzone fu composta dalla sola cantante.\nNel 2018 il gruppo metal statunitense Bad Wolves ha realizzato una reinterpretazione del brano a cui avrebbe dovuto prendere parte anche Dolores O'Riordan; la cantante si trovava a Londra per effettuare tale registrazione, quando \u00e8 deceduta nella sua stanza d'albergo. Poco pi\u00f9 di un mese dopo il gruppo ha realizzato un video che richiama quello della versione originale dei The Cranberries, con un testo leggermente modificato rispetto all'originale. Nel mese di maggio dello stesso anno il gruppo ha pubblicato anche il video ufficiale della versione acustica del brano.\nNel 2020 Miley Cyrus ha reinterpretato il brano durante alcuni suoi concerti per poi includere una versione in studio nel suo album \"Plastic Hearts\", uscito lo stesso anno."}
{"id": "410584", "revid": "1543377", "url": "https://it.wikipedia.org/wiki?curid=410584", "title": "The Next One", "text": "The Next One (in inglese: \"il prossimo\") \u00e8 un soprannome che \u00e8 stato attribuito ai seguenti giocatori di hockey su ghiaccio:\nTale termine riprende il soprannome con cui ci si riferisce pi\u00f9 spesso a Wayne Gretzky, \"The Great One\", ovvero \"il grande\". Ciascuno dei giocatori elencati \u00e8 stato o \u00e8 attualmente definito come il prossimo Wayne Gretzky. Phil Kessel durante la sua carriera giovanile fu considerato un possibile membro della lista, tuttavia dopo che le sue prestazioni nel 2006 ebbero un forte calo fu tolto da tale lista. Nessun giocatore con tale soprannome ha ancora superato i record stabiliti in National Hockey League da Gretzky. Mario Lemieux, soprannominato invece \"The Magnificent One\", \"il magnifico\", fu il pi\u00f9 vicino a superare i numerosi primati di Gretzky, tuttavia non fu mai chiamato dai media \"The Next One\" poich\u00e9 fu contemporaneo rispetto a Gretzky per la maggior parte della propria carriera."}
{"id": "410585", "revid": "36426", "url": "https://it.wikipedia.org/wiki?curid=410585", "title": "Palazzo di Parte Guelfa", "text": ""}
{"id": "410590", "revid": "124229207", "url": "https://it.wikipedia.org/wiki?curid=410590", "title": "Abd al-Rahman ibn Mu'awiya", "text": "Origine.\nNato vicino a Damasco Abd al-Ra\u1e25m\u0101n era figlio di Mu\u02bf\u0101wiya ibn Hish\u0101m e di una sua concubina berbera, quindi nipote del califfo Hish\u0101m ibn \u02bfAbd al-Malik che resse l'impero islamico per quasi vent'anni tra il 724 e 743 e principe della dinastia regnante degli Omayyadi del califfato di Damasco.\nBiografia.\nLa strage omayyade dei vincitori.\nAl momento della presa di potere di Ab\u016b l-\u02bfAbb\u0101s al-Saff\u0101\u1e25, \u02bfAbd al-Ra\u1e25m\u0101n, scampato alla strage di Na\u1e25r Ab\u012b Fu\u1e6drus, era un giovane diciannovenne, la cui unica gloria era quella di avere avuto come nonno il grande califfo di Damasco Hish\u0101m ibn \u02bfAbd al-Malik, e riusc\u00ec insieme ad una piccola parte della sua famiglia a scappare da Damasco, che era stato fino a quel momento il centro del potere omayyade, sfuggendo alla strage ordinata da Ab\u016b l-\u02bfAbb\u0101s. Secondo alcune fonti, coloro che si spostarono con lui furono suo fratello Yahya, suo figlio Sulaym\u0101n, al tempo di soli quattro anni, ed alcune delle sue sorelle. Tallonato dagli assassini, dovette rifugiarsi insieme al fratello in un piccolo villaggio, per poi fuggire attraversando a nuoto il vicino fiume Eufrate. Durante l'attraversamento a nuoto delle pericolose acque del fiume, Yahya cominci\u00f2 a nuotare indietro verso gli inseguitori, forse per paura di annegare, i quali lo pregarono di tornare a riva, promettendo che nessun danno gli sarebbe stato arrecato. Fatto sta che appena tornato a riva, il giovane omayyade venne raggiunto ed ucciso sul posto, sotto lo sguardo del fratello Abd al-Ra\u1e25m\u0101n, che invece si trovava gi\u00e0 lontano dai nemici, salvo sull'altra sponda del fiume.\nL'arrivo in Nordafrica.\nScampato alla strage di Na\u1e25r Ab\u012b Fu\u1e6drus, \u02bfAbd al-Ra\u1e25m\u0101n riusc\u00ec a riparare in Palestina, dove venne raggiunto dai suoi fedeli \"mawl\u0101\" Badr e S\u0101lim, che erano stati al servizio di una delle sorelle. I due corsero non pochi rischi nel portargli tutto il denaro e i gioielli che fu possibile loro recuperare, quindi, grazie al loro valido e leale ausilio, riuscirono a riparare tutti in Egitto, viaggiando in incognito.\nDa qui si diresse in Nordafrica, forte del fatto che sua madre (una Berbera da cui aveva forse ereditato il color biondo dei capelli) avrebbe potuto garantirgli una benevola accoglienza da parte della sua trib\u00f9 di provenienza.\nIn Ifriqiya il governo semi-autonomo era saldamente nelle mani di un membro della illustre famiglia Fihrid, Abd al-Ra\u1e25m\u0101n ibn \u1e24ab\u012bb al-Fihri (un ex cliente degli Omayyadi, conosciuto anche come Ibn \u1e24ab\u012bb, la cui autorit\u00e0 era stata legalizzata, nel 745, dall'ultimo califfo omayyade, Marw\u0101n II ibn Mu\u1e25ammad ibn Marw\u0101n) che, aspirando a costruirsi un regno indipendente, aveva inizialmente cercato un accordo con gli Abbasidi, i quali per\u00f2 avevano rifiutato le sue condizioni chiedendo la sua sottomissione. Ibn Habib aveva a quel punto rotto apertamente con la nuova dinastia califfale abbaside, ed aveva rifiutato di riconoscere il loro nuovo governo, invitando i resti della dinastia degli Omayyadi a rifugiarsi nei suoi domini. Abd al-Rahman fu solo uno dei diversi membri sopravvissuti della famiglia omayyade, a riparare in Ifriqiya in quel momento, e fu ricevuto benevolmente. \u02bfAbd al-Ra\u1e25m\u0101n, qui avrebbe potuto vivere un'esistenza tranquilla e defilata. Ma (secondo Dozy) \u00abalto, vigoroso ed audace, aveva ricevuto un'accurata istruzione e possedeva capacit\u00e0 fuori dal comune. Il suo istinto gli diceva che era chiamato ad un destino glorioso\u00bb, e secondo le profezie di suo zio Maslama, sarebbe stato il salvatore degli Omayyadi; quindi era fermamente convinto di essere destinato a sedere su un trono, per cui persi Damasco e tutto l'Oriente, non rimanevano che l'Africa e la Spagna.\nBen presto inoltre sorsero dissidi tra Ibn \u1e24ab\u012bb ed i suoi nuovi ospiti, perch\u00e9 temeva la presenza di esuli di una cos\u00ec importante famiglia, di una dinastia molto pi\u00f9 illustre della sua, i quali avrebbero potuto diventare un punto di riferimento per gli intrighi dei nobili locali contro di lui. I disaccordi insorti di fatto portarono agitazione anche nella casa dello stesso Ibn \u1e24ab\u012bb, tanto che due principi, figli del califfo omayyade al-Wal\u012bd II ibn Yaz\u012bd II, furono fatti giustiziare da Ibn \u1e24ab\u012bb stesso, che a sua volta, nel 755, fu assassinato. \nSecondo lo storico del XVII secolo al-Maqqari a quel tempo, Abd al-Rahman teneva un basso profilo, rimanendo in Cabilia, al campo di un capo berbero Nafza alleato. Ibn Habib invi\u00f2 spie per cercare il principe omayyade. Quando i soldati di Ibn Habib entrarono nel campo, la moglie del capo berbero Tekfah nascose Abd al-Rahman sotto i suoi effetti personali, per aiutarlo a passare inosservato. Una volta che gli uomini di Ibn Habib se ne furono andati, Abd al-Rahman part\u00ec immediatamente verso ovest.\nDopo aver girovagato tutto il Nordafrica, solo nel 755, sempre secondo il Dozy, rivolse le sue mire su al-Andalus, di cui il suo liberto S\u0101lim gli aveva fatto una sommaria descrizione, raggiungendo per prima cosa il porto di Ceuta nell'enclave spagnola del moderno Marocco.\nIl sostegno berbero.\nIl loro prossimo passo previsto sarebbe stato quello di attraversare il mare verso al-Andalus, dove Abd al-Rahman non era comunque sicuro di essere accolto. A seguito della grande rivolta berbera del decennio precedente, la provincia era in uno stato di confusione, con la comunit\u00e0 musulmana lacerata da dissensi tribali tra gli arabi e le tensioni razziali tra gli arabi e berberi.\nForte dell'appoggio delle trib\u00f9 berbere dei Mikn\u0101sa e dei Nafza, \u02bfAbd al-Ra\u1e25m\u0101n, per guadagnarsi alleati all'interno di al-Andalus, invi\u00f2 l'altro suo liberto, Badr, presso tutti i clienti degli Omayyadi, nel sud della Spagna, per chiarire la sua situazione e rivendicare, in quanto nipote di Hish\u0101m ibn \u02bfAbd al-Malik, il proprio diritto all'emirato visto che il \"w\u0101l\u012b\" omayyade Y\u016bsuf ibn \u02bfAbd al-Ra\u1e25m\u0101n al-Fihr\u012b aveva approfittato della guerra civile in atto per svolgere una politica del tutto indipendente dal califfato abbaside di Damasco.\nIl sostegno dei Siriani.\nUn alleato sicuro fu trovato nel gruppo dei \"Siriani\" giunto nella Penisola iberica al seguito di Balj ibn Bishr al-Qushayr\u012b, scampato a morte sicura in seguito alla disfatta omayyade in Maghreb nel corso del conflitto scatenato dalla cosiddetta Grande rivolta berbera i cui capi riconosciuti erano: Y\u016bsuf ibn Bukht, \u02bfUbayd All\u0101h e Ibn Kh\u0101lid.\nCostoro erano stati inseriti a pieno titolo (e con grandi privilegi) nel tessuto sociale e produttivo andaluso in quanto utili ad alleggerire le pressioni berbere che, anche in al-Andalus, avevano condotto a rivolte contro il governo arabo costituito. Ulteriori alleati furono poi trovati negli Arabi immigrati nel paese. Un primo accordo con i Qaysiti, il cui massimo rappresentante era Sumayl, un eroe della guerra civile, non sort\u00ec alcun effetto. Anzi Sumayl si rec\u00f2 a Cordova per unirsi all'emiro Y\u016bsuf che organizzava una spedizione contro i berberi e gli yemeniti di Saragozza che si erano ribellati; per l'occasione Y\u016bsuf compr\u00f2 anche l'alleanza degli Omayyadi, i cui capi, gli emissari di \u02bfAbd al-Ra\u1e25m\u0101n ibn Mu\u02bf\u0101wiya, \u02bfUbayd All\u0101h e Ibn Kh\u0101lid, incontrarono Y\u016bsuf all'attraversamento del Guadalquivir, promettendogli di raggiungerlo al pi\u00f9 presto.\nBadr torn\u00f2 in Africa per raccontare Abd al-Rahman dell'incontro con i clienti Omayyadi di al-Andalus. Poco dopo essere partiti con un piccolo gruppo di seguaci per l'Europa alcune trib\u00f9 berbere locali appreso dell'intenzione di Abd al-Rahman di salpare per la Spagna e cavalcarono in fretta per recuperare il ritardo su di lui. Nelle loro intenzioni Abd al-Rahman era un ostaggio, e lo costrinsero a comprare la propria libert\u00e0 di lasciare il continente africano. \nGli emissari di \u02bfAbd al-Ra\u1e25m\u0101n fecero un ultimo inutile tentativo con Sumayl, quindi si rivolsero agli Arabi yemeniti (o Kalbiti), con cui fu trovata un'ottima intesa riproponendo cos\u00ec un'intesa che si era di gi\u00e0 sviluppata positivamente in Siria nel corso del \"secolo omayyade\". Allora, approfittando che Y\u016bsuf e Sumayl erano impegnati al nord, inviarono a Tamm\u0101m, in Nordafrica, il denaro ai Berberi che tenevano in ostaggio \u02bfAbd al-Ra\u1e25m\u0101n che cos\u00ec pot\u00e9 partire per al-Andalus, sbarcando infine ad Almu\u00f1\u00e9car il 14 agosto del 755, dove l'attendevano \u02bfUbayd All\u0101h e Ibn Kh\u0101lid e una scorta di 300 cavalieri che gli diedero il castello di Torrox, situato tra Izn\u00e1jar e Loja.\nQueste notizie dell'arrivo del principe si diffuse a macchia d'olio in tutta la penisola ed impressionarono molto Y\u016bsuf, che avrebbe voluto attaccare subito il pretendente, ma la diserzione di buona parte del suo esercito, riluttante a combattere nella zona montagnosa di Rayya (Malaga) al sopraggiungere dell'inverno, lo convinsero ad aprire dei negoziati con \u02bfAbd al-Ra\u1e25m\u0101n: dove gli prometteva la mano di sua figlia, una ricchissima dote, molte terre e molti altri doni; gli Omayyadi erano sul punto di accettare e la lettera di risposta doveva essere redatta da \u02bfUbayd All\u0101h, che ebbe un diverbio con uno dei messi di Y\u016bsuf, un rinnegato spagnolo di nome Kh\u0101lid, che port\u00f2 alla rottura dei negoziati.\nLa \"conquista\" di al-Andalus.\nVerso la fine dell'inverno del 756, \u02bfAbd al-Ra\u1e25m\u0101n con i suoi alleati yemeniti avanz\u00f2 verso nord ed entr\u00f2 in Siviglia, nel mese di marzo; quindi avanz\u00f2 verso Cordova sulla riva sinistra del Guadalquivir, mentre Y\u016bsuf e Sumayl lo seguivano sulla riva destra. Giunto a Musara, \u02bfAbd al-Ra\u1e25m\u0101n, il 14 maggio (anniversario della battaglia di Marj R\u0101hit, dove, nel 684, Marw\u0101n I ibn al-\u1e24akam divenne il quarto califfo degli omayyadi) decise di dare battaglia, attravers\u00f2 il fiume, cogliendo di sorpresa Y\u016bsuf, sconfiggendolo coi suoi alleati (tra cui i Ban\u016b Qas\u012b), nella battaglia di al-Musara, presso Cordova, il 15 maggio del 756, e facendosi proclamare Emiro di al-Andalus anzich\u00e9, come pure avrebbe forse potuto, califfo, prendendo possesso del Palazzo (Alcazar, dall'arabo \"al-Qa\u1e63r\" ) governatoriale che trasform\u00f2 nella sua residenza.\u02bfAbd al-Ra\u1e25m\u0101n non permise il saccheggio del campo nemico e tratt\u00f2 con magnanimit\u00e0 la famiglia di Y\u016bsuf.\nSempre nel 756, dopo difficili negoziati, Y\u016bsuf riconobbe emiro di al-Andalus \u02bfAbd al-Ra\u1e25m\u0101n, che in luglio sottoscrisse un'alleanza coi Ban\u016b Qas\u012b; nello stesso anno, fu quindi riconosciuto emiro di al-Andalus, dalla maggior parte dei maggiorenti.\nIl governo emirale.\nIl suo governo fu caratterizzato da un continuo impegno bellico per stroncare qualsiasi forma di opposizione, senza peraltro adottare una linea d'intransigente fermezza (tipica, invece, di suo nipote al-\u1e24akam I). La prima e pi\u00f9 terribile rivolta fu quella degli yemeniti che inizi\u00f2 nel 756 per il mancato saccheggio del campo nemico a Mostra e che termin\u00f2 nel 764 con la resa di Toledo. L'opposizione si espresse anche nel tentativo di rivalsa dello sconfitto governatore (battuto per\u00f2 ancora una volta nel 758 presso Toledo; mor\u00ec in battaglia l'anno successivo, mentre Sumayl fu fatto strangolare da \u02bfAbd al-Ra\u1e25m\u0101n) nonch\u00e9 nelle ribellioni ordite dai discriminati Berberi andalusi e nelle incursioni organizzate dal regno cristiano delle Asturie che sperava di prendersi una pronta e decisiva rivincita dopo che la conquista islamica aveva costretto Pelagio e i suoi successori, Favila e Alfonso I delle Asturie, ad asserragliarsi nelle inospitali contrade del settentrione cantabrico e asturiano della Penisola Iberica.\nPer ci\u00f2 che concerne i Berberi iniziarono la rivolta nel 764, capeggiati da un maestro di scuola di nome Chaqya, che si spacciava per un discendente di \u02bfAl\u012b e di F\u0101\u1e6dima; nel 770, subirono una tremenda sconfitta sulle rive del fiume Bembezar, dove morirono in 30.000. La rivolta fu completamente domata solo nel 774, alla morte di Chaqya, assassinato da un suo seguace.\nNel frattempo \u02bfAbd al-Ra\u1e25m\u0101n aveva anche sollevato una chiamata attraverso tutto il mondo musulmano affermando che al-Andalus era un rifugio sicuro per gli amici della casa Omayyade che erano riusciti ad eludere gli Abbasidi e fu, probabilmente, molto felice di vedere la risposta alla sua chiamata sotto forma di ondate di famiglie fedeli alla sua casata che emigrarono nei suoi domini e la ripresa di contatto con il figlio Sulaym\u0101n, il quale aveva visto l'ultima volta sulle rive dell'Eufrate con le sorelle. Queste ultime furono finalmente in grado di intraprendere il lungo viaggio ad al-Andalus. Abd al-Rahman mise i propri familiari in molti importanti ruoli di potere in tutto il paese, sentendo che poteva fidarsi pi\u00f9 di loro rispetto ad altri.\nDopo il periodo di conflitto di cui sopra, Abd al-Rahman cerc\u00f2 di migliorare le infrastrutture di cui era dotata al-Andalus assicurando la costruzione e il miglioramento di strade ed acquedotti. Avvi\u00f2 nel 785 anche la costruzione della grande moschea, terminata per\u00f2 solo nel X secolo. Abd al-Rahman sapeva che uno dei suoi figli avrebbe un giorno ereditato lo stato di Al-Andalus, ma sapeva anche che si trattava di una terra martoriata dalle lotte e che, al fine di governare con successo in una situazione del genere, il suo governo aveva bisogno di creare un servizio civile affidabile e organizzare un esercito professionista permanente. Riguardo questo'ultimo aspetto, sapendo di non poter sempre contare sulla popolazione locale nella fornitura di un esercito fedele, cre\u00f2 quindi un grande esercito permanente formato principalmente da berberi del Nord Africa e da schiavi provenienti da altre zone. Si stima che il numero totale di uomini sotto il suo comando si aggirasse intorno ai . Come era comune durante gli anni della grande espansione islamica dall'Arabia, sotto Abd al-Rahman era abitualmente esercitata una certa tolleranza religiosa ed ebrei e cristiani poterono conservare e praticare la loro fede dietro pagamento di una tassa per questo privilegio. La politica di Abd al-Rahman di tassare i non-musulmani, fu spesso ripresa dai governanti successivi, cambiando la dinamica religiosa di al-Andalus ed inducendo molti a convertirsi all'islam per convenienza.\nI rapporti e i primi confronti con i Franchi.\nNel corso del suo governo si ebbe anche l'ingresso in Spagna di Carlo Magno, esortato a intervenire da un gruppo di musulmani, guidati dal w\u0101l\u012b di Barcellona, ribelli all'autorit\u00e0 dell'Emiro, che indussero il sovrano franco a porre l'assedio nel 778 a Saragozza, senza peraltro riscontrare alcun senso di sollievo e di amicizia da parte delle popolazioni cristiane sottomesse che, probabilmente, apprezzavano assai pi\u00f9 la relativa libert\u00e0 concessa dai musulmani anzich\u00e9 la grossolana amicizia carolingia.\n\u02bfAbd al-Ra\u1e25m\u0101n I non ebbe necessit\u00e0 d'intervenire perch\u00e9 Carlo fu richiamato nella Marca Orientale del regno Franco dalle notizie d'una pericolosa rivolta dei Sassoni da poco sottomessi (il loro condottiero, Vitichindo, era rientrato in Sassonia e stava marciando su Colonia). Quindi Carlo Magno, nel 778, ripass\u00f2 i valichi pirenaici da cui era inizialmente penetrato sul territorio spagnolo, esponendo nella battaglia di Roncisvalle la sua retroguardia ai devastanti colpi dei Baschi (ancora per lo pi\u00f9 pagani) che portarono alla morte di alcuni importanti uomini della cerchia intima del sovrano franco, primo fra tutti il conte palatino Rolando, duca di Bretagna, della cui figura la narrazione epica si impadronir\u00e0, trasformandolo nel prode e infelice Orlando. \u02bfAbd al-Ra\u1e25m\u0101n si limit\u00f2 a prendere possesso di Saragozza, sconfiggere i Baschi e costringere il conte di Cerdagna a divenire suo tributario.\nI rapporti con gli Abbasidi.\nI rapporti con i rivali abbasidi furono di ostilit\u00e0, ma pi\u00f9 teorica che pratica. Se infatti al-Man\u1e63\u016br aveva armato il capo arabo al-\u02bfAl\u0101\u02be ibn Mugh\u012bth nel 763, il tentativo abbaside di recuperare al-Andalus fall\u00ec in un combattimento svoltosi presso Carmona, poco distante da Siviglia, dopo un assedio di alcuni mesi. \u02bfAbd al-Ra\u1e25m\u0101n progett\u00f2 anch'egli di tornare in Oriente per abbattere la dinastia rivale e nel 780 i preparativi opportuni furono avviati. La situazione per\u00f2 a Saragozza era talmente complessa da richiedere ogni sua attenzione e ogni suo sforzo, costringendo infine l'Emiro ad accantonare per sempre il suo piano.\nMorte e successione.\nMor\u00ec, neppure sessantenne, il 30 settembre del 788 a Cordova e gli succedette al trono il suo terzo figlio Hisham ibn Abd al-Rahman. L'assunzione di potere avvenne ai danni del fratello maggiore Sulaym\u0101n ma sembra che lo stesso Abd al-Ra\u1e25m\u0101n avesse decretato che a prendere il suo posto avrebbe dovuto essere quello dei due figli che fosse arrivato pi\u00f9 rapidamente a Cordova dalle province in cui si trovavano per affinare la loro esperienza di governo. Sulaym\u0101n era a Toledo e Hish\u0101m a M\u00e9rida e quest'ultimo fu il pi\u00f9 lesto a presentarsi nel Palazzo omayyade dell'Alcazar per assumere il suo rango e le sue funzioni.\nLa valutazione che meglio pu\u00f2 descrivere l'operato di Abd al-Ra\u1e25m\u0101n \u00e8: \"\u00abFond\u00f2 un potente impero, riun\u00ec sotto il suo scettro vasti domini che fino ad allora erano stati divisi tra una quantit\u00e0 di capi diversi\u00bb,\" questo giudizio fu dato da un suo contemporaneo, il califfo abbaside al-Man\u1e63\u016br, esatta descrizione del compito cui \u02bfAbd al-Ra\u1e25m\u0101n consacr\u00f2 la propria vita.\nFamiglia.\nAbd al-Ra\u1e25m\u0101n ebbe quattro figli:"}
{"id": "410593", "revid": "84184", "url": "https://it.wikipedia.org/wiki?curid=410593", "title": "Baccini", "text": ""}
{"id": "410598", "revid": "119965820", "url": "https://it.wikipedia.org/wiki?curid=410598", "title": "Beenz", "text": "I beenz, e la \"beenz.com inc.\", sono una moneta elettronica nata nel 1998 sulla scorta dell'idea di Charles Cohen, uno dei fondatori e principale promotore del concetto su cui si poggiava l'attivit\u00e0, di dar vita alla prima moneta virtuale \"(the web's currency)\".\nNati sull'onda della web economy, la societ\u00e0 ha condiviso il destino di molte newco che, nate in quegli anni, non sono riuscite a raggiungere una propria stabilit\u00e0 imprenditoriale risentendo degli effetti negativi della recessione economica iniziata sul finire del 2000 che ha investito tutte le aziende operanti sul web. L'azienda ha cessato di esistere nel 2001, attraverso liquidazione delle filiali locali e vendita della casa madre alla Carlson Marketing Group.\nNel 2010 il dominio beenz.com \u00e8 stato acquistato dal giovane Luca Ometto, CEO di Webster srl, azienda e commerce leader nel settore del libro.\nCome funzionavano i beenz.\nL'idea principale era quella di creare una comunit\u00e0 esistente sul \"web\" e nell'economia reale che potesse utilizzare i \"beenz\" come unit\u00e0 di scambio di valore virtuale in piena sicurezza. Elementi fondamentali di tale comunit\u00e0 erano:\nOgni internauta poteva accedere a tale comunit\u00e0 attraverso una semplice iscrizione sul sito www.beenz.com. Con tale iscrizione, veniva attivato una sorta di conto corrente (\"account\") sul quale venivano accreditati ed addebitati in tempo reale i \"beenz\" accumulati e spesi.Contestualmente all'apertura del conto, veniva subito messa a disposizione (a fini pubblicitari) una certa quantit\u00e0 di \"beenz\" da utilizzare immediatamente. I \"beenz\" potevano essere raccolti sui siti che ne mettevano a disposizione per stimolare gli internauti a visitare, in modo specifico, il sito in questione.Successivamente, le aziende che utilizzavano i \"beenz\" per stimolare le visite presso i propri siti avrebbero potuto incentivare altre tipologie di comportamenti ritenuti commercialmente utili, combinando azioni della vita reale con quelle sul web.A tal proposito fu sviluppata un'applicazione specifica (i \"beenzCodes\") che permetteva di guadagnare \"beenz\" inserendo, sul sito http://www.beenz.com, codici promozionali presenti nei prodotti acquistati quotidianamente. A costruire la base economica dell'intero sistema erano le aziende che acquistavano i \"beenz\" come strumento pubblicitario, mettendoli a disposizione dei propri siti.\nTecnologia di base.\nL'intero \"network beenz\" si basava su una tecnologia sviluppata dalla Oracle Corporation, societ\u00e0 facente parte anche dell'azionariato della beenz.com inc e fra i principali finanziatori dell'idea. Tale tecnologia si interfacciava con quella adottata per la raccolta dei beenz presenti sul web.Inizialmente la tecnologia scelta su quella java. Questa permetteva una elevata semplicit\u00e0 di manutenzione e la possibilit\u00e0 di trasportare l'applicazione anche su altri terminali che non fossero personal computer (PDA, Telefoni cellulari ed altro).Successivamente la \"beenz.com Inc.\" decise di cambiare tecnologia per le applicazioni di raccolta e di utilizzo dei beenz, adottando una soluzione non basata sul linguaggio java il cui funzionamento imponeva un forte utilizzo dei \"cookie\" sul PC dell'utilizzatore. Il passaggio definitivo avvenne nel mese di dicembre del 2000.\n\"beenz.com Inc.\".\nL'idea imprenditoriale di Charles Cohen fu tradotta in attivit\u00e0 economica attraverso la raccolta, da parte dei soci fondatori, di fondi per un totale di circa 125 milioni di Dollari, raccolto fra i pi\u00f9 importanti nomi della \"web economy\" mondiale. Fra i primi finanziatori, infatti, comparivano nomi quali: Pinault Primtemps Redoute PPR, Vivendi Universal, Larry Ellison della Oracle, Carlo de Benedetti e Hickary Tzushin. Grazie a questi fondi, nel 1999 fu costituita la beenz.com Inc., societ\u00e0 di diritto statunitense con sede a New York e Londra. La societ\u00e0, all'apice della sua azione di espansione sui mercati mondiali, si trov\u00f2 ad essere presente (direttamente o con consociate) in 14 paesi. Dopo una serie di pesanti difficolt\u00e0 finanziarie, nel 2001 la societ\u00e0 \u00e8 stata venduta alla Carlson Marketing Group.\nI \"beenz\" in Italia.\nIn Italia, l'ambizione di trasformare i \"beenz\" nella valuta del \"web\" divenne un problema da affrontare e risolvere da parte della filiale italiana, in quanto l'affermazione di questa idea in Italia avrebbe imposto, secondo la legislazione corrente, la richiesta di una specifica autorizzazione ad operare come banca, imponendo tutti gli obblighi previsti per tali soggetti.Questo limite spinse la filiale italiana a modificare la propria visione sull'idea originale, traducendo il concetto della \"web's currency\" in una pi\u00f9 semplice \"raccolta punti\", equiparando il sistema \"beenz\" a quelli molto diffusi nell'ambito delle compagnie aeree (programmi \"frequent flyer\").Una volta adottata questa soluzione, la beenz.com Inc. ed il Gruppo Espresso (www.gruppoespresso.it) raggiungesero un accordo di collaborazione strategica con il quale il gruppo italiano acquistava, il 31 marzo 2000, un pacchetto azionario della beenz.com Inc. pari al 4% del capitale con un esborso complessivo di 24 miliardi di lire, pari a \u20ac12.394.965,58. Inoltre, l'accordo prevedeva la costituzione della beenz.com Italia S.p.A., una \"joint-venture\" che doveva gestire le attivit\u00e0 italiane del \"brand beenz\". La societ\u00e0 fu costituita il 3 maggio 2000. Il direttore generale della JV \u00e8 stato Massimiliano Cerrito\nPremi e concorsi.\nNel 2000, l'attivit\u00e0 di \"beenz.com Italia S.p.a.\" fu premiata con il secondo posto al PomoD'oro Excite Award 2000 nella categoria Start-Up. Il Pomo D'Oro Excite Award era un premio alla comunicazione pubblicitaria su Internet, per la promozione e la valorizzazione delle attivit\u00e0 sul \"web\". Il premio venne aggiudicato in varie categorie su un totale di 457 banner partecipanti.La giuria di quell'anno era composta da esperti del mondo della comunicazione ed importanti artisti italiani: Natalia Aspesi, Pasquale Barbella, Antonio Campo Dall'Orto, Guido Crepax, Riccardo Lorenzini, Andrea G. Pinketts ed Emilio Tadini.\nI criteri di scelta erano:"}
{"id": "410643", "revid": "287204", "url": "https://it.wikipedia.org/wiki?curid=410643", "title": "Cratere Charlier (Luna)", "text": "Charlier \u00e8 un grande cratere lunare di 109,88 km situato nella parte nord-orientale della faccia nascosta della Luna, a nord-nord-ovest del pi\u00f9 grande cratere Kovalevskaya e a sud-ovest del cratere Perrine.\nCharlier \u00e8 eroso ed il bordo \u00e8 piuttosto danneggiato. La porzione di nordorientale del bordo \u00e8 la meno danneggiata, mentre il margine verso sud-ovest \u00e8 eroso e parzialmente coperto da crateri minori, e la parte occidentale \u00e8 coperta da un gruppo di impatti multipli. Il pianoro interno \u00e8 coperto da numerosi piccoli impatti, talora sovrapposti. Vi sono due zone relativamente libere da bombardamenti, una nella zona settentrionale e l'altra verso sud-ovest.\nIl cratere \u00e8 dedicato all'astronomo svedese Carl Charlier.\nCrateri correlati.\nAlcuni crateri minori situati in prossimit\u00e0 di Charlier sono convenzionalmente identificati, sulle mappe lunari, attraverso una lettera associata al nome."}
{"id": "410645", "revid": "1906976", "url": "https://it.wikipedia.org/wiki?curid=410645", "title": "Ferrari F2001", "text": "La Ferrari F2001 \u00e8 un'automobile monoposto sportiva di Formula 1 che gareggi\u00f2 nel 2001 e in alcune gare del 2002, la quarantasettesima utilizzata dalla Scuderia Ferrari.\nLivrea.\nCos\u00ec come la vettura precedente, la Ferrari F2001 \u00e8 quasi totalmente rossa. Fanno eccezione i \"flap\" dell'alettone anteriore e di quello posteriore, i quali sono bianchi.\nPer il Gran Premio d'Italia, in segno di lutto per gli attentati dell'11 settembre 2001, le due F2001 presentato una livrea completamente spoglia di sponsor e con il muso verniciato di nero.\nSviluppo.\nLa Ferrari F2001 venne disegnata da Rory Byrne seguendo le direttive imposte dalla FIA per la Campionato mondiale di Formula 1 2001. I cambiamenti di maggior portata riguardavano infatti l'aerodinamica, ambito in cui vi erano stati i maggiori interventi da parte della Federazione.\nDurante l'anno furono poche le modifiche che vennero apportate dalla casa di Maranello rispetto alla versione iniziale del progetto e si tratt\u00f2, per lo pi\u00f9, solo di piccoli aggiustamenti, senza mai introdurre una seconda versione della monoposto a stagione in corso, come era invece avvenuto nelle stagioni precedenti. La vettura risult\u00f2 veloce durante tutto l'arco del campionato, esprimendo globalmente una costanza maggiore rispetto alle sue principali avversarie e risultando nel complesso pi\u00f9 omogenea nelle sue componenti. La Ferrari introdusse poi anche diverse novit\u00e0 tecniche, tra le quali la pi\u00f9 rilevante fu una nuova presa d'aria dei freni.\nAerodinamica.\nLe modifiche maggiori rispetto alla Ferrari F2000 riguardarono gli alettoni. L'ala anteriore venne infatti rialzata di cinque centimetri, sulla base delle regole imposte dalla FIA, e presentava nella sua parte centrale una forma a cucchiaio. Inedite anche le paratie laterali adottate dalla casa di Maranello e i flap presenti sull'alettone. Le uniche modifiche che vennero adottate durante l'anno riguardarono appunto questi ultimi, in quanto nelle piste che richiedevano maggior carico aerodinamico venivano raddoppiati i flap, riprendendo una soluzione gi\u00e0 usata sulla 412 T2, e piccole paratie intermedie. Totalmente differente rispetto all'anno precedente anche la forma del muso, dovuta soprattutto ai nuovi regolamenti. L'aver alzato l'alettone di cinque centimetri rendeva poi minore l'efficienza aerodinamica della vettura nella sua parte anteriore. Per ovviare a questo problema Rory Byrne introdusse una nuova presa dei freni, la quale copiava quella che era la forma interna del cerchione. Questa soluzione garantiva comunque una miglior gestione dei flussi d'aria diretti nella zona delle fiancate, anche se sviluppava un calore maggiore all'interno del cerchione stesso e rendeva pi\u00f9 difficoltosa la regolazione delle sospensioni.\nMotore.\nPoche furono le modifiche apportate al motore dalla Ferrari. Il tipo 050, adottato per la stagione, risultava pi\u00f9 leggero di circa cinque chili rispetto a quello utilizzato l'anno precedente. L'altezza era invece inferiore di una quindicina di millimetri. Il serbatoio dell'olio venne spostato in posizione centrale e ne fu aumentata la capacit\u00e0 al fine di non dover pi\u00f9 ricorrere ad un serbatoio aggiuntivo.\nCarriera agonistica.\nLa stagione.\nLa prima gara disputata \u00e8 il Gran Premio d'Australia il 3 marzo del 2001. \nHa ottenuto 9 vittorie nel campionato mondiale 2001 di Formula 1 totalizzando 179 punti nel campionato costruttori, 123 conquistati da Michael Schumacher, campione del mondo 2001, e 56 da Rubens Barrichello.\nNel campionato mondiale 2002 di Formula 1 la vettura ha gareggiato per i primi tre gran premi (di cui quello del Brasile, il terzo in calendario, solo con Barrichello al volante e con Schumacher che, invece, ha utilizzato la nuova F2002) conquistandone uno e totalizzando in tutto 14 punti, tutti di Michael Schumacher."}
{"id": "410652", "revid": "125028395", "url": "https://it.wikipedia.org/wiki?curid=410652", "title": "Bestia (Marvel Comics)", "text": "Bestia (\"Beast\"), il cui vero nome \u00e8 Henry Philip \"Hank\" McCoy, \u00e8 un personaggio dei fumetti creato da Stan Lee (testi) e Jack Kirby (disegni), pubblicato dalla Marvel Comics. La sua apparizione \u00e8 in \"The X-Men\" (vol. 1) n. 1 (settembre 1963).\nBiografia del personaggio.\nX-Men.\nHenry Philip McCoy \u00e8 nato a Dundee, Illinois, negli Stati Uniti, da Norton ed Edna McCoy. Suo padre era impiegato in un impianto locale di energia nucleare prima della nascita di Henry. Le radiazioni nucleari a cui \u00e8 stato esposto sul posto di lavoro sembrerebbero essere la causa della mutazione di suo figlio. Hank \u00e8 nato con un intelletto vasto e arti insolitamente grandi per un essere umano, infatti le proporzioni del suo corpo sono paragonabili a quelle di un gorilla. Non a caso il suo soprannome a scuola era \"Magilla Gorilla\". I suoi poteri si espressero al massimo durante l'adolescenza, fornendogli grande forza ed agilit\u00e0 che gli permisero di eccellere in ambito sportivo ma che gli attirarono anche l'odio dei suoi compagni. Venne avvicinato da Charles Xavier che gli propose di studiare presso la sua Scuola per Giovani Dotati e di entrare a far parte della formazione originale degli X-Men con il nome di battaglia di \"Bestia\".\nDopo gli X-Men.\nHank rest\u00f2 a lungo nel gruppo, anche quando Xavier fece credere a tutti di essere morto finch\u00e9 non decise di mettere a frutto il suo genio nella biochimica, intraprendendo la carriera di ricercatore presso la Brand Corporation. Il suo obiettivo era quello di isolare la causa delle mutazioni genetiche e ci riusc\u00ec isolando un composto chimico. Nel tentativo di impedire che il composto fosse trafugato dal Professor Maddicks, McCoy inger\u00ec il liquido che accentu\u00f2 la sua mutazione, tramutandolo in un essere scimmiesco con il corpo completamente ricoperto di pelo blu.\nVendicatore.\nNon molto tempo dopo questa trasformazione, venne reclutato dai Vendicatori come membro provvisorio ma alla fine divenne un componente fisso del team e strinse una forte amicizia con Wonder Man. Periodicamente Hank lasciava la squadra per aiutare gli X-Men nel momento del bisogno (come durante la saga di Fenice Nera). Alla fine lasci\u00f2 definitivamente i Vendicatori quando il governo impose loro un numero massimo di sei membri attivi per lasciare il posto a nuove reclute.\nX-Factor.\nDopo l'esperienza con i Vendicatori, Hank raggiunse i suoi amici Angelo e Uomo Ghiaccio nel gruppo dei Difensori, di cui rimase uno dei pochi sopravvissuti. Quando Jean Grey fu ritrovata viva e vegeta sul fondo della Jamica Bay, Bestia si ricongiunse con gli altri quattro X-Men originali e, su idea di Angelo, diedero vita al gruppo X-Factor, con lo scopo di portare avanti il sogno di Xavier al posto degli X-Men ufficiali che, in quel periodo, collaboravano con Magneto. Durante una delle prime avventure del gruppo, Hank fu rapito dal Professor Maddicks, l'uomo in parte responsabile della sua trasformazione. Lo scienziato, nel tentativo di curare il figlio mutante, speriment\u00f2 su McCoy una terapia che fece regredire la sua mutazione ridonandogli sembianze umane, seppur con i capelli blu. Tuttavia riprese le sue sembianze animalesche dopo essere stato toccato da Infectia.\nX-Treme X-Men.\nSuccessivamente Bestia si un\u00ec alla squadra formata da Tempesta con lo scopo di recuperare i diari della veggente cieca Destiny. Nel tentativo di vendicare la morte di Psylocke per mano di Vargas, Hank fu poi ridotto in fin di vita da quest'ultimo. Per salvarlo, Sage us\u00f2 su di lui il suo potere di attivazione e sviluppo della mutazione altrui facendolo evolvere ad un livello superiore e pi\u00f9 felino.\nA causa della sua nuova mutazione Hank venne lasciato dalla sua fidanzata storica, Trish Tilby; ci\u00f2 lo ha reso pi\u00f9 cupo e depresso, cosa che cerca di nascondere dietro una maschera da burlone.\nNew X-Men.\nNelle storie dei New X-Men, Cassandra Nova (sorella del Professor X) fece notare a Hank come le sue mutazioni secondarie siano pi\u00f9 simili ad involuzioni ed in seguito la stessa Cassandra manipol\u00f2 lo studente Becco affinch\u00e9 percuotesse ferocemente l'insegnante. Ripresosi, Hank venne successivamente accusato del presunto omicidio di Emma Frost. In realt\u00e0 cercher\u00e0 di ricomporre il suo corpo adamantino con l'aiuto della telecineta Jean Grey.\nQuando si diffuse la notizia di una \"cura\" per le mutazioni, Bestia cominci\u00f2 a pensare seriamente di prenderla in modo da poter nuovamente apparire umano. Alla fine decise comunque di non farlo in quanto, come sottolineatogli da Wolverine, sarebbe mandare un messaggio negativo per altri mutanti se uno X-Man avesse \"curato\" la propria condizione. Indagando sugli esperimenti condotti da Kavita Rao per lo sviluppo della cura, Hank e gli altri X-Men trovarono Colosso prigioniero e lo liberarono.\nCivil War.\nQuando la guerra civile scoppi\u00f2 tra i supereroi, Bestia, insieme agli altri X-Men, assunse una posizione neutrale. Tuttavia, McCoy, viol\u00f2 segretamente la sua posizione neutrale, fornendo a Peter Parker un travestimento olografico per consentirgli di continuare ad insegnare alla Midtown High, dopo che la sua identit\u00e0 segreta era stata rivelata.\nSpecie in Extinzione.\nPercepito il grave pericolo in cui si trovava la specie mutante dopo la decimazione, Hank pianific\u00f2 di risolvere gli effetti dell'M-Day, arrivando anche a contattare scienziati criminali come Sinistro, Arnim Zola o il Dottor Destino. Decise addirittura di allearsi con Bestia Nera, il suo doppio proveniente dall'era di Apocalisse. Bench\u00e9 i differenti metodi di approccio alla scienza abbiano portato spesso i due a battibeccare, giunsero alla conclusione di recarsi dall'unica persona conosciuta per aver generato molti figli dotati di mutazioni: giunti a casa Guthrie, mentre Bestia discuteva della possibilit\u00e0 di studiare il patrimonio genetico familiare, Bestia Nera comp\u00ec un esperimento di alterazione genetica su uno dei ragazzi pi\u00f9 giovani portando la cavia al confine con la morte prima che Bestia fosse in grado di guarirlo. Dopo un'accesa lite, i due McCoy divisero nuovamente le loro strade.\nMessiah Complex.\nQuando gli X-Men, i Marauders e i Purificatori si scontrarono per reclamare la neonata messia mutante, Bestia fu mostrato allo Xavier Institute opporsi all'attacco delle sentinelle e successivamente lavorare senza sosta con Prodigy per curare tutti i feriti. In seguito, dopo l'assalto del Predatore X venne teletrasportato insieme agli altri sull'isola di Muir da una terrorizzata Pixie dove prese parte allo scontro finale e fu testimone dell'accidentale omicidio di Xavier per mano di Alfiere.\nSecret Invasion.\nDurante l'invasione Skrull Bestia, analizzando un alieno catturato, fu in grado di scoprire che i Super-Skrull potenziati con le abilit\u00e0 mutanti degli X-Men potevano essere infettati dal Virus Legacy. Nonostante le sue proteste, Ciclope decise di usarlo su di loro, offrendo l'antidoto in cambio della resa degli alieni.\nSecondo Avvento.\nIn seguito Bestia partecipa ai funerali del suo amico e compagno di squadra, Kurt Wagner. In questa occasione affronta Ciclope e lo incolpa della morte di Kurt, attribuendo il fatto all'atteggiamento sempre pi\u00f9 militante ed estremista di Scott, nel tentativo di proteggere la specie mutante a tutti i costi (anche a costo di sacrificare i propri amici). Nonostante i suoi problemi con Ciclope, Bestia rimane inizialmente su Utopia per contribuire ad affrontare gli attacchi compiuti da Bastion. In seguito alla distruzione di Bastion per mano di Hope, Henry lascia per\u00f2 Utopia.\nEt\u00e0 degli Eroi.\nQuando Steve Rogers divenne il capo dello S.H.I.E.L.D., Hank fu reclutato come membro dei \"Vendicatori Segreti\".\nRegenesis.\nDopo la separazione degli X-Men in due squadre, Bestia \u00e8 tra coloro che seguono Wolverine a Westchester per fondare \"L'Istituto Jean Grey per giovani dotati\".\nPoteri e abilit\u00e0.\nIl Dott. Hank McCoy \u00e8 nato con una mutazione che gli dava un aspetto simile a quello a met\u00e0 strada tra un umano e una scimmia-gorilla, con i piedi prensili, anche se ancora glabro. In seguito ha sviluppato questa mutazione fino a diventare un ottimo atleta e combattente nel corpo a corpo.\nSuccessivamente Bestia \u00e8 intervenuto con un siero su s\u00e9 stesso, per cercare di invertire la propria mutazione, causando per\u00f2 invece un ulteriore cambiamento, che lo ha fatto assomigliare ancora di pi\u00f9 ad un animale scimmiesco, completamente ricoperto di peli (inizialmente grigi e poi bluastri).\nPi\u00f9 tardi, quando ha rischiato di morire in seguito ad uno scontro con Vargas, Bestia ha sviluppato un'ulteriore mutazione secondaria che lo ha dotato di una forza sovrumana riuscendo a sollevare fino a 10 tonnellate, nonch\u00e9 dell'aspetto e delle caratteristiche fisiche di un felino, con i suoi sensi pi\u00f9 affinati di quelli di un uomo. Inoltre queste mutazione gli garantiva un fattore rigenerante che gli permetteva di guarire da ferite non mortali in poche ore e quelle mortali in un giorno. Questa mutazione gli don\u00f2 anche artigli e denti affilati e molto robusti, che Bestia utilizz\u00f2 in combattimento come arma offensiva. Molto pi\u00f9 recentemente la sua mutazione secondaria si \u00e8 sviluppata in maniera anomala e l'ha portato sull'orlo della morte, finch\u00e9 lo stesso McCoy pi\u00f9 giovane, proveniente dal passato, \u00e8 intervenuto, invertendo nuovamente la mutazione del McCoy anziano verso l'aspetto scimmiesco, anzich\u00e9 felino.\nIl dottor McCoy \u00e8 inoltre un genio sia in campo medico, dove \u00e8 considerato una vera e propria autorit\u00e0 soprattutto in materia di mutazioni, sia in campo meccanico (la manutenzione dei jet degli X-Men \u00e8 stata affidata a lui). Inoltre \u00e8 considerato fra le 8 persone pi\u00f9 intelligenti del pianeta Terra. Sia come Vendicatore che come X-Man, McCoy, a dispetto del suo nome in codice e del suo aspetto, si \u00e8 sempre messo in luce oltre che per il suo genio scientifico, anche per il suo impeccabile aplomb, il suo parlato forbito ed un vivace senso dell'umorismo; ci\u00f2 lo ha reso ben voluto da tutti i suoi compagni di team, almeno fino alla recente rottura con Ciclope.\nAltre versioni.\nAmalgam.\nUnendosi a Garfield Logan alias Changeling Hank d\u00e0 vita a \"Beastling\", agile mutaforma che fa parte della squadra X-Patrol (X-Men pi\u00f9 Doom Patrol).\nHouse of M.\nNel mondo creato da Scarlet, Hank McCoy appare come uno scienziato che lavora per Tony Stark insieme a Hank Pym e Forge. Qui, egli conserva il suo aspetto umano di quando si un\u00ec agli X-Men originali. Bestia dichiara di essere superiore agli esseri umani, semplicemente a causa della sua mutazione.\nEra di Apocalisse.\nDurante l'era di Apocalisse Henry McCoy \u00e8 diventato un sadico genetista che conduce orribili esperimenti sui suoi prigionieri umani. Egli ha viaggiato a ritroso nel tempo di 20 anni nel passato degli X-Men originali creando i Morlock. Uno dei suoi piani pi\u00f9 audaci fu quello di rapire la Bestia di Terra 616 e di prenderne il posto.\nUltimate.\nIn Ultimate X-Men la Bestia ha un aspetto meno felino, fatta eccezione per la pelle blu e gli arti abnormi. Ha avuto una storia con Tempesta. Apparentemente ucciso dalle sentinelle, Bestia \u00e8 in realt\u00e0 stato prigioniero dello S.H.I.E.L.D. e costretto a lavorare per una cura al virus Legacy. Utilizzando le risorse governative riesce inoltre ad invertire gli esperimenti di Arma X e a tornare al suo aspetto umano.\nAltri media.\nCinema.\nNella saga cinematografica degli X-Men, Bestia \u00e8 interpretato da Kelsey Grammer da adulto e da Nicholas Hoult in una versione pi\u00f9 giovane. Compare in:\nTelevisione.\nBestia appare in tutte le serie animate dedicate ai mutanti:\n\u00c8 inoltre comparso nelle serie \"The Marvel Super Heroes\", \"L'Uomo Ragno e i suoi fantastici amici\", \"Spider-Man - L'Uomo Ragno\", \"Super Hero Squad Show\" e \"\". Un suo ritratto appare in un episodio serie de \"I Vendicatori\"; era previsto un uso del suo personaggio ma essendo la serie stata interrotta per via di scarsi ascolti il suo uso e quello degli X-Men, che dovevano apparire come ospiti (pare che lui dovesse poi passare nei Vendicatori, come nei fumetti) non avvenne mai.\nVideogiochi.\nBestia \u00e8 apparso nei seguenti videogiochi:"}
{"id": "410657", "revid": "47767", "url": "https://it.wikipedia.org/wiki?curid=410657", "title": "Piazza del Duomo", "text": ""}
{"id": "410660", "revid": "1272592", "url": "https://it.wikipedia.org/wiki?curid=410660", "title": "Onda monocromatica", "text": "Si definisce onda elettromagnetica monocromatica un'onda sinusoidale di frequenza costante formula_1 e durata infinita.&lt;br&gt;\nSi pu\u00f2 rappresentare in termini di campo elettrico e campo magnetico come:\noppure in forma esponenziale:\nPropriet\u00e0.\nLe formulazioni precedenti non riguardano solamente l'onda monocromatica che si propaga in un mezzo dielettrico perfetto, ma valgono anche nel vuoto sostituendo i campi formula_4.\nL'onda monocromatica \u00e8 periodica di periodo T legato alla sua lunghezza d'onda formula_5 (detta anche periodo spaziale) dalla:\nche \u00e8 la velocit\u00e0 di fase cio\u00e8 la velocit\u00e0 di propagazione dell'onda, nella direzione del vettore d'onda formula_7 che rappresenta la direzione di propagazione dell'onda, con pulsazione formula_8.\nI campi elettrico e magnetico sono ortogonali tra loro, in fase e ortogonali entrambi alla direzione di propagazione:\nEnergia dell'onda monocromatica.\nL'energia elettrica associata al campo elettrico e l'energia magnetica associata al campo magnetico valgono:\nda cui si deduce che per ogni onda elettromagnetica l'energia elettrica e magnetica possedute sono uguali.&lt;br&gt; \nSe introduciamo il vettore di Poynting, sappiamo che il suo flusso attraverso una qualsiasi superficie chiusa che contenga il campo elettromagnetico, rappresenta l'energia elettromagnetica posseduta dall'onda in quella superficie e in particolare il vettore di Poynting rappresenta l'energia nell'unit\u00e0 di superficie, per l'onda monocromatica:\ndove formula_14 \u00e8 il valore medio o \"valore efficace\" del campo elettrico calcolato su un periodo."}
{"id": "410677", "revid": "86599", "url": "https://it.wikipedia.org/wiki?curid=410677", "title": "Cratere Chaucer", "text": "Chaucer \u00e8 un cratere lunare di 45,48 km situato nella parte nord-orientale della faccia nascosta della Luna, a nord-ovest del cratere Vavilov e a est della coppia di crateri Tsander-Kibal'chich. \nQuesto cratere \u00e8 circolare, con un bordo moderatamente eroso. Il pianoro interno \u00e8 privo di caratteristiche, eccettuati pochi minuscoli impatti.\nIl cratere \u00e8 dedicato allo scrittore e poeta inglese Geoffrey Chaucer.\nCrateri correlati.\nAlcuni crateri minori situati in prossimit\u00e0 di Chaucer sono convenzionalmente identificati, sulle mappe lunari, attraverso una lettera associata al nome."}
{"id": "410686", "revid": "125869772", "url": "https://it.wikipedia.org/wiki?curid=410686", "title": "Marco Marchionni", "text": "Caratteristiche tecniche.\nGiocatore.\nGiocava solitamente come esterno offensivo, ruolo in cui poteva sfruttare la sua abilit\u00e0 nel dribbling e nel cross. Nel finale di carriera viene anche impiegato come mezzala, regista o interno di centrocampo.\nCarriera.\nGiocatore.\nClub.\nGli inizi, Empoli.\nAll'et\u00e0 di 15 anni viene ingaggiato dal Monterotondo, con cui esordisce nel Campionato Nazionale Dilettanti 1997-1998, realizzando 4 reti in 29 presenze. Viene notato da un osservatore dell'Empoli, che lo acquista a giugno e lo fa debuttare in serie A nella stagione 1998-1999 in Roma-Empoli 1-1 il 31 gennaio 1999. Alla fine della stagione la squadra retrocede in Serie B.\nNelle stagioni successive trascorse nel campionato cadetto (1999-2000 e 2000-2001) l'allenatore Silvio Baldini lo trasforma da seconda punta a esterno d'attacco, e colleziona 54 presenze e 7 reti. Nel 2000 vince il Torneo di Viareggio con la formazione Primavera degli azzurri toscani.\nParma.\nNella stagione 2001-2002 viene acquistato inizialmente dalla Fiorentina, per 10 miliardi di lire; tuttavia l'accordo viene annullato, a causa della crisi finanziaria dei viola. Passa quindi in compropriet\u00e0 al .\nNella prima annata con i ducali viene impiegato come rincalzo dall'allenatore Renzo Ulivieri, e a fine stagione conquista la Coppa Italia. Nella stagione 2002-2003, dopo un inizio ancora da riserva viene ceduto in prestito a gennaio al : con la maglia biancorossa non incide, realizzando un unico gol in 16 partite, e a fine stagione la squadra retrocede.\nTornato al in una situazione difficile, dovuta al fallimento della Parmalat, riesce a trovare un posto da titolare e dopo una stagione in cui totalizza 5 reti in 32 partite conquista il quinto posto e, nel novembre 2003, anche la prima convocazione in Nazionale.\nNella stagione 2004-2005 il nuovo allenatore \u00e8 Silvio Baldini che lo aveva gi\u00e0 allenato all'Empoli; il tecnico verr\u00e0 poi esonerato. Marchionni \u00e8 confermato titolare, tuttavia subisce un grave infortunio al menisco che lo ferma per alcuni mesi, tra la fine della stagione e l'inizio della successiva. Riconfermato per la stagione 2005-2006, contribuisce alla salvezza del , ottenendo anche la pre-convocazione in Nazionale in vista del Mondiale 2006 in Germania.\nJuventus.\nNell'estate 2006 passa a parametro zero alla Juventus, a seguito della mancata richiesta di rinnovo durante l'infortunio da parte del , accettando di giocare anche in Serie B. La sua prima rete in bianconero arriva il 14 aprile 2007 in Lecce-Juventus 1-3.\nTornato in Serie A con la Juventus nella stagione 2007-2008 subisce molti infortuni: il 2 agosto, durante la tourn\u00e9e in Inghilterra si procura una distorsione dell'avampiede sinistro che causa una frattura incompleta del 5\u00ba osso metatarsale. Lo stop \u00e8 di tre mesi ed al suo rientro, il 25 novembre nella gara contro il Palermo vinta dai bianconeri per 5-0, entra in campo a met\u00e0 ripresa e dopo pochi minuti segna il gol del provvisorio 4-0, il suo primo con la maglia della Juventus in Serie A. Un ulteriore infortunio, patito il 24 gennaio in Coppa Italia contro l'Inter, fa temere una nuova frattura allo stesso piede, che fortunatamente si rivela essere solo una distorsione al mesopiede con una prognosi di 25/30 giorni. Nella sua seconda stagione torinese gioca in totale 14 gare tra Campionato e Coppa Italia, realizzando due reti.\nNella stagione 2008-2009 ritorna in campo il 14 settembre nella partita con l'Udinese e diventa titolare in seguito all'infortunio di Camoranesi, sia in campionato, dove realizza un gol contro la Roma (2-0 per la Juve), sia nella doppia sfida di Champions League con il Real Madrid (esordendo inoltre in questa competizione).\nFiorentina, ritorno al Parma.\nIl 15 luglio 2009 viene acquistato dalla Fiorentina, per 4,5 milioni di euro, nell'ambito dell'operazione che porta Felipe Melo alla Juventus.\nSegna il suo primo gol con la maglia viola nella partita Genoa-Fiorentina del 28 ottobre 2009, terminata 2-1 in favore dei Grifoni. Il 4 novembre invece realizza la sua prima rete in Champions League nel successo per 5-2 contro il Debrecen. Va a segno anche contro la Juventus nella partita di ritorno disputata al Franchi terminata 2-1 per i bianconeri.\nNella stagione 2011-2012 viene messo ai margini della rosa dall'allenatore Sini\u0161a Mihajlovi\u0107, sotto la cui conduzione colleziona una sola presenza. La sostituzione in panchina con Delio Rossi a campionato in corso riporta Marchionni nella lista dei giocatori utilizzati.\nA fine stagione non gli viene rinnovato il contratto e rimane svincolato.\nIl 14 settembre 2012 viene ingaggiato dal .\nRitorna a indossare la maglia crociata al Tardini dopo sei anni, esordendo dal primo minuto in occasione della vittoria del ai danni della . Il 18 novembre 2012 realizza la prima rete del suo ritorno in maglia crociata in occasione di -, terminata poi 2-2. Nella stagione 2013-2014 indossa anche la fascia di capitano in alcune occasioni.\nSampdoria, Latina e Carrarese.\nIl 27 agosto 2014 si trasferisce a titolo definitivo alla Sampdoria nell'affare che porta Andrea Costa in Emilia. Il 24 settembre esordisce in blucerchiato giocando dal primo minuto la gara Samp-Chievo 2-1. Questa \u00e8 l'unica partita che gioca con la squadra ligure.\nIl 31 agosto 2015 si trasferisce a titolo definitivo al in Serie B.\nIl 20 luglio 2017, dopo essere rimasto svincolato dalla societ\u00e0 pontina a causa del fallimento di quest'ultima, viene ingaggiato dalla , squadra militante in Serie C. A fine stagione annuncia il ritiro dal calcio giocato.\nNazionale.\nHa giocato titolare nell'Under 21 nel biennio 2000-2002 sotto la guida di Claudio Gentile. Esordisce in Nazionale maggiore il 12 novembre 2003 nella gara persa contro la Polonia 3-1, sotto la guida di Giovanni Trapattoni. Da Marcello Lippi invece, viene convocato come riserva per il Mondiale 2006 in Germania, ma non ha preso successivamente parte al torneo. Il 30 agosto 2009 viene convocato nuovamente da Lippi dopo 3 anni, prendendo parte alle sfide contro Bulgaria e Georgia.\nAllenatore.\nDopo aver svolto il ruolo di vice allenatore di Silvio Baldini alla per due stagioni e aver conseguito la licenza di allenatore UEFA A. \nIl 10 ottobre 2020 viene nominato nuovo tecnico del . Chiude la stagione al nono posto in classifica qualificandosi per i play-off dove batte al primo turno il per 3-1 per poi essere eliminato dal al secondo turno con il medesimo punteggio.\nIl 2 settembre 2021 viene nominato nuovo allenatore del Novara, in Serie D.\nStatistiche.\nStatistiche da allenatore.\n\"Statistiche aggiornate al 19 maggio 2021\"."}
{"id": "410687", "revid": "1005847", "url": "https://it.wikipedia.org/wiki?curid=410687", "title": "Politica della Colombia", "text": "La Colombia divenne indipendente dalla Spagna nel 1819 come Federazione della Grande Colombia. L'Ecuador e il Venezuela hanno operato una secessione nel 1830. Ha assunto l'attuale struttura e denominazione nel 1886. Lo stato \u00e8 una repubblica presidenziale con un basso grado di partecipazione dei cittadini e con parte del territorio controllata da potenti movimenti di guerriglia di estrema sinistra, di destra e narco-trafficanti. La divisione amministrativa consiste in 32 dipartimenti e 1 distretto della capitale.\nPer informazioni pi\u00f9 dettagliate sulla geografia si veda l'articolo apposito sulla Colombia.\nGoverno.\nIn Colombia viene eletto dal popolo sia il Presidente che il Parlamento. Entrambe le istituzioni durano in carica quattro anni. Il Presidente veniva eletto una sola volta e non poteva essere rieletto, ma una modifica della legge elettorale permetter\u00e0 da quest'anno al presidente in carica di essere eletto per una volta, permettendo al presidente Uribe, che gode di vasta popolarit\u00e0, di concorrere per una probabile riconferma.\nIl sistema politico era tradizionalmente bipartitico con il predominio di due partiti, il Partido Conservador Colombiano (Partito Conservatore Colombiano, PCC, conservatore) e il Partido Liberal Colombiano (Partito Liberale Colombiano, PL, liberale/social-democratico, membro dell'Internazionale Socialista). Tra la fine del XX e l'inizio del XXI secolo per\u00f2, complice anche l'elezione dello stesso presidente Uribe come indipendente nel 2002, i partiti tradizionali hanno via via perso importanza, pur mantenendo ancora un molto importante quota di elettori. Attualmente il parlamento \u00e8 molto frammentato in numerose formazioni politiche.\nCaratteristica delle elezioni in Colombia sono anche il basso tasso di partecipazione al voto e la diffusa violenza, causata soprattutto dalle formazioni guerrigliere.\nEsecutivo:\nParlamento.\nIl \"Congreso\" (Congresso) ha due camere. La \"C\u00e1mara de Representantes\" (Camera dei rappresentanti) ha 161 membri, eletti per quattro anni con sistema proporzionale. Il \"Senado de la Rep\u00fablica\" (Senato della Repubblica) ha 102 membri, eletti per quattro anni con sistema proporzionale."}
{"id": "410697", "revid": "125384476", "url": "https://it.wikipedia.org/wiki?curid=410697", "title": "Giuseppe Cossiga", "text": "Biografia.\nFiglio dell'ex Presidente della Repubblica, Francesco Cossiga, e della farmacista Giuseppa Sigurani, laureato in ingegneria aeronautica, ha lavorato a Tolosa, in Francia, per il consorzio ATR (Alenia e A\u00e9rospatiale), che costruisce i velivoli da trasporto regionale ATR 42 e ATR 72; rientrato in Italia, \u00e8 stato dirigente di Autostrade International e Autostrade Telecomunicazioni, del Gruppo Autostrade S.p.A., poi amministratore delegato della MAK - Multimedia AdnKronos. Ha lasciato l'attivit\u00e0 politica nel 2016; attualmente \u00e8 Direttore Relazioni Istituzionali di MBDA Italia.\nDeputato della Repubblica (2001-2013).\nDeputato di Forza Italia, nella XIV Legislatura (2001-2006) fu eletto nel collegio uninominale di Luino (VA).\nRiconfermato nella XV legislatura (2006-2008, Circoscrizione Sardegna), nella quale \u00e8 stato responsabile della Difesa del partito Forza Italia e portavoce in Commissione Difesa della Camera dei deputati per il Gruppo Forza Italia. Rieletto nella XVI legislatura (2008, sempre nella Circoscrizione Sardegna) riveste la carica di sottosegretario alla Difesa nel governo Berlusconi IV dal 2008. Appassionato di storia e storia militare, \u00e8 stato presidente dell'ISTRID (Istituto Studi e Ricerche per la Difesa).\nFiglio del presidente emerito della Repubblica ed ex presidente del Consiglio dei ministri Francesco Cossiga, Giuseppe Cossiga \u00e8 sposato e ha un figlio.\nAbbandono del PdL e l'adesione a Fratelli d'Italia.\nNel dicembre 2012, assieme ad altri diciannove deputati e dieci senatori, abbandona il Popolo della Libert\u00e0 per aderire al nuovo partito politico di Ignazio La Russa e Giorgia Meloni \"Fratelli d'Italia - Alleanza Nazionale\".\nAlle elezioni politiche del 2013 \u00e8 quindi candidato al Senato della Repubblica nelle liste di Fratelli d'Italia-AN, come capolista in Campania e Sardegna, tuttavia non viene eletto in quanto il partito non supera la soglia di sbarramento regionale del 3%.\nIl 4 novembre 2015 partecipa alla nascita del comitato \"Terra nostra- Italiani con Giorgia Meloni\", percorso parallelo a \"Fratelli d'Italia-AN\" come aggregazione di elementi del centrodestra in vista di future elezioni.\nCandidatura a consigliere comunale di Roma.\nIn occasione delle Elezioni amministrative del 2016 a Roma, si candida per la carica di consigliere comunale in Campidoglio, come capolista di \"Federazione Popolare per la Libert\u00e0\", lista civica a sostegno della candidata sindaco Giorgia Meloni, senza per\u00f2 venire eletto."}
{"id": "410712", "revid": "36426", "url": "https://it.wikipedia.org/wiki?curid=410712", "title": "Ponte Santa Trinita", "text": "Il ponte Santa Tr\u00ecnita \u00e8 un ponte di Firenze. \u00c8 stato descritto da Giovanni Spadolini, che a Firenze \u00e8 nato, come uno dei pi\u00f9 bei ponti di tutta Italia e come fra i pi\u00f9 eleganti d'Europa. Unisce piazza Santa Trinita a piazza de' Frescobaldi, con due importanti palazzi a ciascuna testa di ponte: il palazzo Spini Feroni a nord e il palazzo della Missione a sud.\nStoria.\nFu costruito in legno nel 1252, grazie al podest\u00e0 Filippo Ugoni con il patrocinio della famiglia Frescobaldi, prendendo il nome dalla vicina Basilica di Santa Tr\u00ecnita (con l'accento spostato sulla prima sillaba), ma croll\u00f2 dopo pochi anni, nel 1259 sotto il peso della folla che assisteva ad uno spettacolo sull'Arno. Fu riedificato in pietra, ma cedette sotto la spinta della grande piena del 1333 che risparmi\u00f2 solo il ponte alle Grazie. La successiva riedificazione fu lenta e dur\u00f2 un cinquantennio, dal 1356 al 1415.\nLa nuova distruzione del 1557, sempre per via di un'alluvione, port\u00f2 alla costruzione della struttura odierna. La progettazione, su incarico di Cosimo I, fu ad opera di Bartolomeo Ammannati, su disegno di Michelangelo, il quale sugger\u00ec la moderna linea delle tre arcate, rifacendosi ai suoi studi, gi\u00e0 messi in pratica nelle tombe delle Cappelle medicee e nella scalinata del vestibolo della Biblioteca Medicea Laurenziana. Questa linea curva \u00e8 un'innovazione che anticipa la moda del barocco ed ha anche un importante risvolto tecnico, perch\u00e9 ha una notevole resistenza statica; ha la forma di un arco di catenaria, la versione capovolta cio\u00e8 della figura che disegna una catena sospesa per i suoi due capi, e che somiglia a una parabola.\nLa realizzazione ebbe luogo fra il 1567 e il 1571, in pietra forte di colore bruno giallognolo. Oltre che alla gi\u00e0 citata linea degli archi, il ponte deve la sua eleganza anche ai piloni di sostegno, che hanno una sezione orizzontale ad angoli acuti per evitare ai tronchi di rimanere impigliati ai cartigli bianchi sugli archi ed alle quattro statue allegoriche che ne decorano gli angoli e che raffigurano le quattro stagioni: collocate nel 1608, sono opera di Pietro Francavilla (\"Primavera\"), Taddeo Landini (\"Inverno\") e Giovanni Caccini (\"Estate\" e \"Autunno\") e celebravano le nozze di Cosimo II con Maria Maddalena d'Austria.\nFino ai primi decenni del Novecento, l'11 novembre, per la festivit\u00e0 di san Martino, sul ponte e sulla parte iniziale dell'attigua via Maggio si svolgeva la caratteristica fiera dei \"trabiccoli\", le cupole fatte di assicelle di legno usate per scaldare o asciugare panni o lenzuola con uno scaldino. La \"fierucola di San Martino\", animata dai richiami dei venditori, era fatta di piccolo commercio e artigianato povero.\nIl ponte fu distrutto dai tedeschi in ritirata il 4 agosto del 1944. Su idea dell'antiquario fiorentino Luigi Bellini venne creato un comitato \"Come Era e Dove Era\" per la sua ricostruzione, cos\u00ec da restituirlo a Firenze. Nel 1952 fu chiamato l'architetto Riccardo Gizdulich per la direzione dei lavori di ricostruzione, insieme all'ingegnere Emilio Brizzi. Il ponte ricostruito fu inaugurato il 16 marzo 1958. \nUn agente di commercio fiorentino, Giuseppe Fantacci, nel 1958 lanci\u00f2 una spregiudicata campagna di \u00abmarketing\u00bb per restituire a Firenze la testa della \"Primavera\", una delle statue che si ergono sul ponte stesso. La testa era infatti stata trafugata prima che finisse la seconda guerra mondiale, lasciando di fatto la statua mutilata. L\u2019idea di Fantacci fu quella di coinvolgere l\u2019azienda per cui lavorava - l\u2019americana Parker, azienda produttrice di penne, allora con una sede a Firenze- a promuovere un'iniziativa, sponsorizzata, sul quotidiano La Nazione per ritrovare la testa della statua. \nCon il titolo \u00abChi ha visto questa donna?\u00bb, la notizia usc\u00ec sulla stampa di tutto il mondo. Ne parlarono i giornali di Singapore, Sudafrica, Australia, Argentina, Eritrea, Rodesia, Thailandia.\nLe quattro statue vennero ripescate nell'Arno una volta terminata la guerra, ma in un primo momento non venne, come detto in precedenza, ritrovata la testa della \"Primavera\". Negli anni sessanta lo stesso antiquario Bellini affisse un bando promettendo una ricompensa di 3000 dollari per il ritrovamento della testa, che venne alla fine trovata dai \"renaioli\" nel 1961. \nLa testa scomparsa ha fornito lo spunto per il film \"Miracolo a Sant'Anna\" di Spike Lee (2008).\nCuriosit\u00e0.\nAl pari della vicina basilica di Santa Trinita e dell'omonima piazza, la pronuncia del nome del ponte ha mantenuto l'accento sulla prima \"i\", secondo l'uso latino."}
{"id": "410739", "revid": "339392", "url": "https://it.wikipedia.org/wiki?curid=410739", "title": "Tuatara", "text": ""}
{"id": "410783", "revid": "1632387", "url": "https://it.wikipedia.org/wiki?curid=410783", "title": "Phyllopteryx taeniolatus", "text": "Phyllopteryx taeniolatus (), conosciuto comunemente come drago marino comune, \u00e8 pesce d'acqua salata della famiglia Syngnathidae, endemico dell'Australia.\nDescrizione.\n\u00c8 un pesce simile all'ippocampo, caratterizzato dalle protuberanze simili a foglie che servono a mimetizzarlo fra le piante acquatiche. Una specie simile con protuberanze mimetiche ancora pi\u00f9 evidenti \u00e8 il \"Dragone foglia\" o \"Phycodurus eques\". La lunghezza media di questo pesce \u00e8 di circa 46\u00a0cm.\nBiologia.\nRiproduzione.\nPoco prima dell'accoppiamento, la coda del maschio assume un color giallo brillante.\nIl drago marino maschio trasporta le uova fecondate attaccate alla propria coda.\nAlimentazione.\nSi nutre di piccoli crostacei e altro zooplancton.\nDistribuzione e habitat.\nQuesta specie \u00e8 diffusa a profondit\u00e0 variabili da 3 a 50 metri lungo la costa meridionale dell'Australia, approssimativamente fra Port Stephens, Nuovo Galles del Sud e Geraldton, Australia Occidentale, cos\u00ec come lungo le coste della Tasmania.\nConservazione.\nLa \"IUCN Red List\" classifica \"Phyllopteryx taeniolatus\" come specie prossima alla minaccia di estinzione (\"Near Threatened\").\nAcquariofilia.\nL'accoppiamento in cattivit\u00e0 \u00e8 piuttosto raro perch\u00e9 i ricercatori devono ancora capire quali siano i fattori biologici o ambientali che li spingono a riprodursi. In cattivit\u00e0 la percentuale di sopravvivenza del drago marino comune \u00e8 di circa il 60%.\nL'Acquario del Pacifico a Long Beach, in California e l'Acquario di Melbourne in Australia sono le uniche strutture al mondo ad aver allevato con successo il drago marino comune in cattivit\u00e0. Dal giugno 2008, l'Acquario della Georgia ad Atlanta ha un drago marino fecondo e si presume che i piccoli nasceranno entro la met\u00e0 di luglio.\nSimbologia.\nDal 2002, il drago marino comune \u00e8 l'emblema acquatico dello Stato australiano del Victoria."}
{"id": "410795", "revid": "14691", "url": "https://it.wikipedia.org/wiki?curid=410795", "title": "Fillotterige", "text": ""}
{"id": "410822", "revid": "267046", "url": "https://it.wikipedia.org/wiki?curid=410822", "title": "Makemake (astronomia)", "text": "Makemake, ufficialmente designato (136472) Makemake, precedentemente noto con la designazione provvisoria di ) \u00e8 il terzo pianeta nano per dimensioni del sistema solare ed \u00e8 appartenente alla classe dei plutoidi. Il suo diametro \u00e8 pari all'incirca a 3/4 di quello di Plutone. La sua orbita \u00e8 per intero situata esternamente rispetto all'orbita di Nettuno, pertanto \u00e8 corretto definirlo un oggetto transnettuniano, appartenente al gruppo dei cubewani.\nHa un satellite conosciuto, S/2015 (136472) 1, la cui scoperta \u00e8 stata resa nota nell'aprile del 2016. La temperatura estremamente bassa (circa 30 K) che si registra sulla sua superficie fa s\u00ec che essa sia ricoperta da ghiacci di metano, etano e probabilmente azoto. Il suo nome richiama la figura di Makemake, divinit\u00e0 della creazione secondo la mitologia pasquense.\nScoperta.\nMakemake \u00e8 stato scoperto il 31 marzo 2005 da un gruppo di ricerca dell'osservatorio di Monte Palomar, guidato da Michael Brown, che ha annunciato la scoperta il 29 luglio successivo, lo stesso giorno in cui \u00e8 stata resa nota la scoperta di Eris e due giorni dopo la comunicazione di quella di Haumea.\nA dispetto della sua relativa luminosit\u00e0 (circa un quinto di quella di Plutone), Makemake non \u00e8 stato scoperto se non dopo numerosi altri oggetti meno luminosi appartenenti alla fascia di Kuiper. La maggior parte delle campagne di ricerca degli asteroidi sono condotte in prossimit\u00e0 del piano dell'eclittica (la regione del cielo in cui transitano il Sole, la Luna e gli altri pianeti, se visti dalla Terra) a causa della maggiore probabilit\u00e0 di trovare oggetti l\u00ec piuttosto che altrove, ed \u00e8 probabile che Makemake sia sfuggito alle prime ricerche a causa della sua elevata inclinazione orbitale che lo porta a visitare regioni del cielo lontane da tale piano. Infatti al momento della scoperta Makemake era alla sua massima distanza dall'eclittica, nella costellazione settentrionale della Chioma di Berenice.\nOltre Plutone, Makemake \u00e8 l'unico altro plutoide sufficientemente luminoso che avrebbe potuto essere scoperto da Clyde Tombaugh durante la sua ricerca, negli anni trenta del Novecento, del pianeta responsabile delle perturbazioni dell'orbita di Nettuno. All'epoca delle osservazioni di Tombaugh, Makemake era a pochi gradi dall'eclittica in prossimit\u00e0 del bordo tra le costellazioni del Toro e dell'Auriga come un oggetto della 16\u00aa magnitudine. Tuttavia in tale posizione, assai prossima alla Via Lattea, sarebbe stato quasi impossibile individuarlo celato dal denso sfondo di stelle. Tombaugh prosegu\u00ec le sue ricerche per alcuni anni dopo la scoperta di Plutone, ma non trov\u00f2 n\u00e9 Makemake n\u00e9 altri oggetti transnettuniani.\nNome.\nQuando ha ricevuto comunicazione della scoperta, l'Unione Astronomica Internazionale ha assegnato a Makemake la designazione provvisoria convenzionale ad indicare che si \u00e8 trattato del 249\u00ba oggetto scoperto nella seconda met\u00e0 del mese di marzo del 2005. Il gruppo degli scopritori invece ha utilizzato (prima che fosse assegnato il nome definitivo) il nomignolo \"Easterbunny\" (coniglietto pasquale in italiano) perch\u00e9 scoperto subito dopo Pasqua.\nNel luglio del 2008 l'Unione Astronomica Internazionale ha assegnato a il nome Makemake in riferimento alla divinit\u00e0 della creazione secondo la mitologia pasquense, scelto in parte per preservare la connessione dell'oggetto con la Pasqua.\nIl suo simbolo planetario \u00e8 .\nOrbita e classificazione.\nNel 2009 Makemake era ad una distanza di dal Sole, valore prossimo a quello dell'afelio a cui corrisponde la massima distanza dalla nostra stella. Makemake segue un'orbita molto simile a quella di Haumea, caratterizzata da un'elevata inclinazione rispetto al piano dell'eclittica, 29\u00b0, e da una moderata eccentricit\u00e0 di circa 0,16. Tuttavia l'orbita di Makemake \u00e8 leggermente pi\u00f9 lontana dal Sole in termini sia della lunghezza del semiasse maggiore sia della distanza del perielio. Il suo periodo orbitale \u00e8 di circa 310\u00a0anni, superiore ai 248\u00a0anni di Plutone ed ai 283\u00a0anni di Haumea. Sia Makemake che Haumea sono al momento lontani dall'eclittica, per entrambi la distanza angolare \u00e8 quasi 29\u00b0. Makemake si sta avvicinando al suo afelio, che raggiunger\u00e0 nel 2033, mentre Haumea \u00e8 passato per il proprio agli inizi del 1992.\nMakemake \u00e8 classificato tra gli oggetti classici della fascia di Kuiper o cubewani il che significa che la sua orbita giace abbastanza lontano da Nettuno da essere rimasta stabile nel lungo tempo corrispondente all'et\u00e0 del sistema solare. A differenza dei plutini, legati gravitazionalmente in una risonanza 2:3 con Nettuno che permette loro di attraversarne l'orbita senza scontrarsi col pianeta o subire notevoli variazioni orbitali, gli oggetti classici presentano distanze perieliche maggiori, in modo da orbitare interamente in zone dove non sono soggetti a perturbazioni gravitazionali da parte del pianeta. La maggior parte di tali oggetti ha bassi valori dell'eccentricit\u00e0 (inferiori a 0,2) ed orbitano intorno al Sole cos\u00ec come fanno i pianeti. Makemake, tuttavia, \u00e8 un membro della classe \"dinamicamente calda\" dei KBO, dal momento che ha, come abbiamo visto, un'inclinazione molto alta rispetto al valor medio misurato tra i KBO. Makemake presenta una periodicit\u00e0 prossima alla risonanza 11:6 con Nettuno.\nIl 24 agosto 2006 l'Unione Astronomica Internazionale (IAU) ha proclamato una formale definizione di pianeta che stabilisce una ripartizione in tre classi degli oggetti in orbita attorno al Sole: i \"corpi minori\" del Sistema solare, oggetti troppo piccoli perch\u00e9 l'azione della propria gravit\u00e0 possa condurli al raggiungimento di una forma sferica; i \"pianeti nani\", sufficientemente massicci da raggiungere la forma sferica, ma non abbastanza da essere gravitazionalmente dominanti, cio\u00e8 da aver ripulito la propria zona orbitale da altri corpi di dimensioni comparabili a quelle proprie che non siano ad essi gravitazionalmente legati; ed i \"pianeti\", sufficientemente massicci da avere forma sferica e da essere gravitazionalmente dominanti. Al momento della promulgazione di questa classificazione Plutone, Eris e Cerere furono riclassificati tra i pianeti nani.\nL'11 giugno 2008 l'IAU ha ulteriormente elaborato tale classificazione introducendo una sottoclasse tra i pianeti nani e raccogliendo tra i plutoidi quei pianeti nani scoperti oltre l'orbita di Nettuno. Di conseguenza Eris e Plutone sono definiti plutoidi mentre Cerere non lo \u00e8.Allo scopo di favorire l'assegnazione dei nomi, l'IAU ha diffuso una regola indicativa per il riconoscimento dei plutoidi basata sulla magnitudine assoluta di un oggetto transnettuniano, e che prescinde dalla diretta osservazione del raggiungimento della forma sferica. Un oggetto transnettuniano sar\u00e0 assunto essere un plutoide se possiede una magnitudine assoluta inferiore ad H\u00a0=\u00a0+1.\nUn mese dopo, l'11 luglio 2008, il gruppo di lavoro della IAU sulla nomenclatura planetaria ha comunicato l'inclusione di Makemake tra i pianeti nani ed i plutoidi con Plutone ed Eris.\nCaratteristiche fisiche.\nLuminosit\u00e0, dimensioni e rotazione.\nMakemake \u00e8 attualmente il secondo oggetto della fascia di Kuiper per luminosit\u00e0 dopo Plutone avendo raggiunto all'opposizione nel marzo del 2009 la magnitudine apparente di 16,7. \u00c8 sufficientemente luminoso da poter essere visibile, nella costellazione della Chioma di Berenice, con i migliori telescopi amatoriali. Makemake presenta un'albedo molto elevata, dal momento che riflette mediamente il 77% della luce incidente. Ci\u00f2 suggerisce una temperatura media superficiale di circa 32-36 K. Sono state tuttavia individuate zone della superficie caratterizzate da un'albedo nettamente inferiore - pari a 0,12 o anche meno - dove potrebbe essere raggiunta una temperatura di circa 50 K.\nOsservazioni nell'infrarosso del Telescopio spaziale Spitzer e dell'Herschel Space Observatory combinate con alcune similitudini nello spettro con Plutone avevano condotto a stimare il diametro di Makemake tra . L'osservazione di un'occultazione stellare nell'aprile del 2011 ha condotto a misure dirette delle sue dimensioni, che sono risultate essere di ; Jos\u00e9 Luis Ortiz e colleghi hanno anche stimato che la densit\u00e0 media di Makemake possa essere di . Ad ogni modo, l'anno seguente Mike Brown ha analizzato nuovamente i dati raccolti nel 2011 senza porre dei vincoli sulla direzione dell'asse di rotazione di Makemake, ottenendo una stima leggermente inferiore per le dimensioni del pianeta nano, pari a . Per un decennio si \u00e8 ritenuto che Makemake avesse dimensioni leggermente superiori rispetto ad Haumea e che dunque fosse il terzo oggetto transnettuniano per dimensioni dopo Plutone ed Eris. Una stima diffusa nel 2019 delle dimensioni di Haumea, tuttavia, sembrerebbe indicare che questo sia mediamente pi\u00f9 grande di Makemake.\nMakemake \u00e8 stato indicato come il quarto pianeta nano del sistema solare grazie alla sua magnitudine assoluta nella banda V (visibile), pari a \u22120,44. Ci\u00f2 garantisce che sia sufficientemente grande da aver raggiunto l'equilibrio idrostatico e la forma di uno sferoide oblato.\n\u00c8 risultato piuttosto laborioso misurare il periodo di rotazione di Makemake, pari a 22,83 ore, perch\u00e9 la sua superficie esibisce variazioni fotometriche pari solo a due centesimi di magnitudine. Nel 2009 A. N. Heinze e D. deLahunta hanno stimato il periodo di rotazione del pianeta nano in 7,77 ore. Tuttavia, tale valore si \u00e8 successivamente rivelato frutto di aliasing rispetto a quello effettivo di 22,83 ore, ottenuto da T. A. Hromakina e colleghi nel 2019. Makemake ruota piuttosto lentamente rispetto agli altri pianeti nani; ci\u00f2 potrebbe essere stato determinato dalle interazioni mareali con il satellite. \u00c8 stato anche ipotizzato che nel sistema sia presente un secondo satellite di grandi dimensioni che ancora non \u00e8 stato scoperto.\nInfine, per giustificare l'incapacit\u00e0 di discernimento di variazioni fotometriche apprezzabili, \u00e8 stato proposto che il pianeta nano potesse dirigere verso la Terra uno dei suoi poli. La distribuzione della temperatura superficiale rilevata durante l'occultazione stellare del 2011, concentrica rispetto alla direzione di osservazione, sembrerebbe confermare questa ipotesi. In precedenza, ad essa veniva preferita la spiegazione che ci\u00f2 fosse dovuto al fatto che l'atmosfera di Makemake fosse congelata sulla superficie, rendendola praticamente omogenea.\nSpettro.\nIn una comunicazione alla rivista \"Astronomy and Astrophysics\" nel 2006, Licandro \"et al.\" riportano le misurazioni relative allo spettro nel visibile e nel vicino infrarosso di Makemake. I dati, ottenuti utilizzando il Telescopio William Herschel ed il Telescopio Nazionale Galileo, rivelano una superficie molto simile a quella di Plutone. Come Plutone, Makemake appare rosso nel visibile sebbene significativamente meno rispetto alla superficie di Eris (vedi la sezione sui colori dei TNO per un confronto). Lo spettro nel vicino infrarosso presenta una marcata banda di assorbimento del metano (CH4). Il metano \u00e8 stato individuato anche su Plutone ed Eris nei cui spettri per\u00f2 la sua \"firma\" \u00e8 molto pi\u00f9 debole.\nL'analisi spettrale della superficie di Makemake rivela che il metano deve essere presente nella forma di grandi grani delle dimensioni di almeno un centimetro. Inoltre, anche grandi quantitativi di etano e tolina potrebbero essere presenti, molto probabilmente originati dalla fotolisi del metano investito dalla radiazione solare incidente. La tolina \u00e8 probabilmente responsabile del colore rosso rilevato nello spettro visibile. Sebbene ci siano prove della presenza di ghiaccio di azoto sulla superficie, perlomeno mischiato con altri ghiacci, il livello rilevato \u00e8 nettamente inferiore rispetto a quanto presente su Plutone e Tritone, dove costituisce circa il 98% della crosta. Tali dati suggeriscono che l'azoto sia andato perduto in qualche modo nel corso delle ere del Sistema solare.\nOsservazioni fotometriche condotte nel lontano infrarosso () e nel submillimetrico () attraverso i telescopi spaziali Spitzer ed Herschel hanno rivelato che la superficie di Makemake non \u00e8 omogenea. Una porzione compresa tra il 3 ed il 7% del totale, infatti, \u00e8 costituita da terreno scuro, caratterizzato da un'albedo molto bassa, compresa tra 0,02 e 0,12. La restante parte, ricoperta da ghiacci di azoto e metano, \u00e8 invece notevolmente pi\u00f9 riflettenze, caratterizzata com'\u00e8 da un'albedo compresa tra 0,78 e 0,90.\nAtmosfera.\nVari studi teorici hanno considerato come molto probabile la presenza di un'atmosfera transitoria su Makemake, analogamente a quanto accade su Plutone quando, in prossimit\u00e0 del perielio, la radiazione solare riesce ad innalzare la temperatura superficiale di quel tanto che basta al passaggio allo stato gassoso di parte dei gas ghiacciati l\u00ec presenti. \u00c8 stato ipotizzato inoltre che una tale atmosfera avrebbe dovuto comporsi principalmente da azoto, con una presenza importante di metano. Mentre il quantitativo di azoto, infatti, si sarebbe progressivamente ridotto nel tempo attraverso il processo di fuga atmosferica, la perdita del metano nello spazio sarebbe avvenuta ad un tasso pi\u00f9 lento, perch\u00e9 ostacolata da un valore significativamente inferiore della pressione di vapore del secondo gas rispetto al primo alle temperature che si registrano sulla superficie di Makemake.\nLe osservazioni condotte nell'aprile del 2011 durante l'occultazione della stella NOMAD 1181-0235723, tuttavia, escludono la presenza di un'atmosfera su Makemake. L'interruzione nella visibilit\u00e0 della stella \u00e8 stata netta, senza il verificarsi di quei fenomeni di diffusione della luce che manifestano gli oggetti dotati di un'atmosfera. Ci\u00f2 non esclude totalmente l'esistenza di un'eventuale atmosfera, ma pone un limite massimo alla pressione che questa potrebbe esercitare alla superficie di circa .\nIn seguito a tali osservazioni, \u00e8 stato ipotizzato che possano esistere o essere esistite delle atmosfere localizzate in particolari fasce del pianeta nano. Ci\u00f2 potrebbe essere ancora compatibile con i risultati sperimentali e potrebbe giustificare inoltre l'esistenza delle due differenti tipologie di terreno individuate sulla superficie di Makemake e caratterizzate da valori dell'albedo molto diversi fra loro.\nSatelliti naturali.\nIl 26 aprile del 2016, il Minor Planet Center ha annunciato che osservazioni condotte con il telescopio spaziale Hubble nell'aprile del 2015 hanno condotto alla scoperta di un satellite naturale in orbita attorno a Makemake. Denominato provvisoriamente come S/2015 (136472) 1, e informalmente come MK 2, \u00e8 circa 1300 volte meno luminoso del pianeta nano; il suo diametro \u00e8 stato stimato in circa 160 chilometri, pari a circa un nono rispetto a quello di Makemake. La sua orbita non \u00e8 ancora stata calcolata con precisione: la luna sembrerebbe trovarsi su un'orbita circolare, a circa 21.000 chilometri dalla superficie del pianeta nano, che completerebbe in circa 12 giorni.\nQuesta scoperta conferma anche nel caso di Makemake quanto si verifica per gli altri tre grandi oggetti transnettuniani che posseggono almeno un satellite: Eris ne ha uno, Haumea ne ha due e Plutone ne ha cinque. \u00c8 atteso che una percentuale compresa tra il 10% ed il 20% degli oggetti transnettuniani abbia uno o pi\u00f9 satelliti. Poich\u00e9 la presenza di un satellite offre un semplice metodo per misurare la massa del sistema, questa scoperta consentir\u00e0 di definire i parametri fisici di Makemake con maggiore accuratezza.\nS/2015 (136472) 1 potrebbe essere responsabile inoltre di alcune anomalie che sono state registrate nell'osservazione di Makemake nell'infrarosso e che erano state precedentemente attribuite a caratteristiche superficiali, senza tuttavia che presentassero la stessa periodicit\u00e0 della rotazione del pianeta stesso."}
{"id": "410838", "revid": "1543377", "url": "https://it.wikipedia.org/wiki?curid=410838", "title": "Kodak", "text": "La Eastman Kodak Company, nota pi\u00f9 semplicemente con il nome Kodak, \u00e8 un'azienda multinazionale statunitense di tipo tecnologico, specializzata nella produzione di pellicole cinematografiche e apparecchiature per immagini e per la stampa. A lungo nota in passato per la produzione di pellicole fotografiche negli ultimi anni si \u00e8 concentrata nei settori della fotografia digitale, diagnostica medica per immagini e prodotti per la stampa.\nL'azienda.\nStoricamente il nome Kodak \u00e8 legato alla fotografia tradizionale sia grazie alle macchine fotografiche prodotte in svariati modelli per ogni esigenza e per ogni fascia di utenza sia per i prodotti professionali e amatoriali per lo sviluppo e la stampa delle immagini fotografiche. La sua pellicola invertibile per diapositive Kodachrome, il cui sviluppo \u00e8 cessato per sempre alla fine del 2010, era e rimane il riferimento assoluto in quanto a fedelt\u00e0 e precisione dei colori dell'immagine.\nSuccessivamente la Kodak ha conquistato ampie fette di mercato anche nei settori degli audiovisivi (supporti magnetici e altro), medicina nonch\u00e9 macchine da stampa e fotocopiatura.\nStoria.\n\"Voi premete il pulsante, noi facciamo il resto\" \u00e8 lo slogan col quale George Eastman, fondatore della Kodak promosse nel 1888 la prima fotocamera destinata a essere usata anche da non professionisti.\nDa allora la Eastman Kodak Company ha tracciato la strada per rendere la fotografia pi\u00f9 semplice, utile e piacevole.\nLo stesso Eastman spiega l'origine del nome: \"\"la chiamai \"Kodak\" perch\u00e9 era un nome breve, vigoroso, facile da pronunciare e, per soddisfare le leggi sui marchi depositati, non significava nulla\"\".\nNel 1963 inventa la pellicola 126 Instamatic. Una pellicola 35 millimetri chiusa in una cartuccia asimmetrica, che bastava inserire nel retro della macchina fotografica evitando cos\u00ec il difficile compito di caricare il classico rullino.\nNegli anni settanta la Kodak incomincia la produzione di pellicole autosviluppanti denominate Kodak Instant, a differenza delle Polaroid, erano rettangolari e l'immagine sulla superficie misurava 9 x 6,8 cm. Dopo aver perso una battaglia di brevetti con la Polaroid Corporation, Kodak ha lasciato il business Instant Camera il 9 gennaio 1986.\nNel 1997 ha acquisito la maggioranza di Chinon Industries.\nNel 2005, in seguito alla chiusura del Museo Kodak Heritage\ndi Toronto, l'intera collezione \u00e8 stata donata alla Ryerson University di Toronto\nNel 2007 il ramo medico dell'azienda \u00e8 stato ceduto alla finanziaria canadese Onex Corporation cambiando il nome in Carestream health.\nAlla fine del 2011, a causa dell'esaurimento di liquidit\u00e0 a sua disposizione, la societ\u00e0 viene considerata a rischio di fallimento, prospettiva effettivamente concretizzatasi il 19 gennaio 2012, con la richiesta dell'amministrazione controllata (il capitolo 11 del diritto fallimentare statunitense). Come specificato dalla casa madre la situazione di fallimento e le protezioni previste nel capitolo 11 (\"Chapter 11\") della normativa fallimentare statunitense riguardano solo la \"Eastman Kodak Company\" e le societ\u00e0 controllate negli Stati Uniti; l'attivit\u00e0 europea, almeno ufficialmente, prosegue.\nNel febbraio 2012, la Kodak cessa definitivamente la produzione di apparecchi fotografici (che sar\u00e0 ripresa concedendo la licenza del marchio Kodak l'anno successivo alla Jk Imaging) per concentrarsi sulla fabbricazione di stampanti. Nello stesso anno, nell'ambito del piano di rilancio per evitare il fallimento, cessa anche la produzione dell'Ektachrome e quindi di tutte le pellicole invertibili (diapositive) a colori del catalogo Kodak, mentre continua e si rinnova quella di pellicole negative per la fotografia professionale e per il cinema.\nNell'aprile 2013 la Kodak mostra la sua prima fotocamera con sistema Micro Four Thirds, che verr\u00e0 prodotta dalla JK Imaging.\nIl 3 settembre 2013 la Kodak annuncia di essere uscita dalla procedura di fallimento avendo riparato le passivit\u00e0 e uscendo da svariate aziende. La compagnia si propone ora come focalizzata sull'immagine professionale, le sue attivit\u00e0 principali riguardano la stampa digitale e per l'impresa, la produzione e vendita di sistemi per l'incisione di lastre offset e flessografiche, la produzione e vendita di pellicole destinate alla grafica, all'intrattenimento e all'uso commerciale.\nIl 12 marzo 2014 la Kodak ha annunciato che Jeff Clarke \u00e8 stato nominato come nuovo amministratore delegato.\nAl 2014 la Kodak, pur mantenendo una produzione di pellicole fotografiche e cinematografiche, produce principalmente sistemi di stampa industriali e professionali, sistemi per l'incisione di lastre offset e flessografiche, sensori per schermi touch screen, e prodotti chimici. Le linee produttive riguardanti le storiche produzioni di Kodak (supporti di memoria, pile, macchine fotografiche e altri) sono stati concessi in licenza di marchio ad aziende esterne.\nAll'inizio di gennaio 2017 Kodak comunica che sta ricominciando a produrre la Kodak Professional Ektachrome, pellicola invertibile a colori che ha visto la luce negli anni '40. Secondo gli esperti la rinascita dell'analogico sta creando una domanda ormai impossibile da ignorare, per cui l'azienda promette che la pellicola sar\u00e0 disponibile per la distribuzione entro fine 2017."}
{"id": "410845", "revid": "125279096", "url": "https://it.wikipedia.org/wiki?curid=410845", "title": "Pelagio delle Asturie", "text": " \u00c8 il capostipite, attraverso la figlia Ermesinda e le varie famiglie che governarono i vari regni successivi al principato, dell'attuale casa reale spagnola.\nTra storia e leggenda.\n\u00c8 probabile che si tratti di un personaggio storico realmente esistito, ma le fonti sulla sua figura sono relativamente scarse: quelle cristiane, come le \"Cr\u00f3nicas\" di Alfonso II del X secolo, sono tarde, mentre quelle musulmane, pi\u00f9 vicine agli avvenimenti, tendono tuttavia a diminuirne l'importanza. \nA causa della scarsit\u00e0 delle fonti si \u00e8 formata una leggenda circa la sua figura: si ignora il suo luogo di nascita, ma gli \u00e8 stata attribuita, per probabili motivi di prestigio, un'origine galiziana, asturiana, cantabrica o finanche cordovana. Si sarebbe trattato di un membro dell'aristocrazia locale visigota, o comunque di un individuo di origine visigota in grado di avere influenza fra gli Asturiani. \nPrima della rivolta.\nSecondo la leggenda, Pelagio era un nobile, figlio del duca Favila e pronipote del re visigoto Chindasvindo. Il re Witiza avrebbe fatto uccidere suo padre, costringendo Pelagio a rifugiarsi nelle Asturie, dove forse possedeva delle terre. In seguito, sentendosi insicuro nella Penisola Iberica, si sarebbe recato in pellegrinaggio a Gerusalemme.\nAlla morte di Witiza gli succedette il re Roderico, del quale Pelagio era sostenitore: di conseguenza egli sarebbe tornato in patria per divenire comandante della guardia personale del re. In tale veste avrebbe combattuto nella battaglia del Guadalete nell'aprile o nel maggio del 711.\nDopo la sconfitta si sarebbe rifugiato a Toledo e, alla caduta della citt\u00e0 (711-712) nelle mani di \u1e6c\u0101riq ibn Ziy\u0101d, mentre altri fuggivano in Francia, egli si sarebbe diretto verso le Asturie, prendendo forse in custodia il tesoro del re visigoto.\nLe prime incursioni arabe nel nord furono quelle di M\u016bs\u0101 ibn Nu\u1e63ayr, \"w\u0101l\u012b\" di al-Andalus tra il 712 ed il 714. Egli prese i territori che confinavano a sud con le Asturie e addirittura si fece strada fino a Gij\u00f3n, che riusc\u00ec a conquistare, nominando governatore il musulmano Munuza. Le famiglie della nobilt\u00e0 visigota, tra le quali anche quella di Pelagio, si trovarono intrappolate in una relativamente esigua striscia di terra.\nLe rivolte.\nSecondo la leggenda, nel 718 Pelagio avrebbe guidato una prima rivolta per vendicare la violenza fatta dal governatore Munuza a sua sorella, Ormesinda. La rivolta sembra fosse fallita e Pelagio sarebbe stato imprigionato e inviato a Cordova. Sarebbe per\u00f2 riuscito a evadere e a tornare nelle Asturie, dove avrebbe capeggiato una seconda sollevazione, rifugiandosi sulle montagne. Munuza avrebbe inviato il generale Al Qama (Alqama) a sottomettere i rivoltosi: incontrati i cristiani nella valle di Cangas, sarebbe avvenuta nel 722 la battaglia di Covadonga.\nSecondo le fonti cristiane Pelagio avrebbe messo in fuga i musulmani, mentre i cronisti arabi affermano che fu Pelagio a essere messo in rotta e che avesse raccolto una forza di soli 300 uomini, i quali dopo la sconfitta si sarebbero rifugiati nelle caverne delle montagne assieme a dieci loro donne, senza costituire alcun pericolo. \nPelagio, comunque, doveva essere probabilmente membro dell'aristocrazia locale della citt\u00e0 di Gij\u00f3n (alla quale i musulmani si riferiscono come \"la rocca di Pelagio\"), e sembra che verso il 718 sia entrato in contrasto col governatore della citt\u00e0 per cause non chiarite. Si ritir\u00f2 allora con i suoi seguaci nella zona dei Picos de Europa, dove avrebbe messo in fuga una spedizione di Munuza in uno scontro nella localit\u00e0 di Covadonga. Con la disfatta, Munuza avrebbe abbandonato Gij\u00f3n. Un secondo tentativo di dirigersi nelle Asturie, sarebbe stato fermato nella localit\u00e0 di Olal\u00edes (Santo Adriano).\nLa rivolta di Pelagio nel 722 non avrebbe mai avuto successo da sola, visto che l'esercito arabo era assai pi\u00f9 forte. Nel ricevere per\u00f2 le notizie di Covadonga, Pietro di Cantabria si un\u00ec alla lotta con tutte le forze del ducato di Cantabria. Anche molti nobili visigoti e la popolazione cristiana della Spagna assoggettata emigrarono verso settentrione per unirsi alla rivolta di Pelagio.\nLa riconquista di Gij\u00f3n.\nGij\u00f3n era probabilmente la capitale della provincia araba della quale facevano parte le Asturie, governata da Munuza. Dopo la sconfitta subita a Covadonga, questi sarebbe fuggito precipitosamente, probabilmente per timore che gli abitanti di Gij\u00f3n potessero unirsi alla rivolta, e Pelagio si sarebbe impadronito della citt\u00e0 senza apparente difficolt\u00e0. \nAl divulgarsi della notizia della presa di Gij\u00f3n, molti cristiani si sarebbero uniti all'esercito di Pelagio, dissuadendo i musulmani dal tentativo di riprendere il possesso della citt\u00e0 e delle zone a sud.\nLa morte.\nPelagio, che non si proclam\u00f2 mai re, stabil\u00ec il governo e la corte a Cangas de On\u00eds, dove mor\u00ec nel 737. Alla sua morte gli succedette il figlio Favila. Fu sepolto nella chiesa di Santa Eulalia di Abamia, vicino a Covadonga, che egli aveva fondato. In seguito i suoi resti furono traslati da Alfonso X a Covadonga.\nMatrimonio e figli.\nPelagio dalla moglie Gaudiosa ebbe due figli:"}
{"id": "410848", "revid": "1979289", "url": "https://it.wikipedia.org/wiki?curid=410848", "title": "Fragola", "text": "Per fragola si intendono i falsi frutti delle piante del genere \"Fragaria\" a cui appartengono molte specie differenti.\nComunemente con questo termine si intende la parte edibile della pianta: anche se le fragole sono considerate dei frutti dal punto di vista nutrizionale, non lo sono dal punto di vista botanico, in quanto i frutti veri e propri sono i cosiddetti acheni, ossia i \"semini\" gialli che si notano sulla superficie della fragola. La fragola \u00e8 un falso frutto o frutto aggregato perch\u00e9 deriva da un fiore che aveva pi\u00f9 pistilli, ognuno dei quali, dopo le fecondazione, ha formato un achenio. La parte rossa non \u00e8 altro che il ricettacolo ingrossato.\nLa pianta, al di fuori del sistema riproduttivo, ha sistemi di moltiplicazione non sessuale, come lo stolone, ramificazione laterale radicante per mezzo della quale pu\u00f2 produrre nuove piantine che sono di fatto cloni dello stesso individuo vegetale. Le fragole oggi comunemente coltivate sono ibridi derivanti dall'incrocio tra variet\u00e0 europee e variet\u00e0 americane.\nValori nutrizionali.\nDotate di un buon contenuto calorico a causa dell'elevato tenore zuccherino, le fragole rappresentano una eccellente fonte di vitamina C e di flavonoidi.\nDella famiglia dei flavonoidi fanno parte gli antociani, i quali sembrerebbero essere responsabili delle potenziali caratteristiche anti-infiammatorie delle fragole.\nVariet\u00e0.\nOltre alle fragole selvatiche esistono numerosissime variet\u00e0 di fragole coltivate, a cui ogni anno se ne aggiungono di nuove, alcuni esempi:"}
{"id": "410862", "revid": "110157", "url": "https://it.wikipedia.org/wiki?curid=410862", "title": "Kalaba-X", "text": "Kalaba-X \u00e8 una semplice lingua artificiale logica creata nel 1957 dal linguista statunitense Kenneth L. Pike per facilitare l'insegnamento delle tecniche di traduzione.\nOgni frase in Kalaba-X possiede una struttura fissa costituita dalle tre parti del discorso: verbo, oggetto, soggetto. Ognuno dei quali modificabile."}
{"id": "410887", "revid": "125317177", "url": "https://it.wikipedia.org/wiki?curid=410887", "title": "Alfonso I delle Asturie", "text": "Origine.\nFiglio del duca Pietro di Cantabria, fu genero del primo monarca delle Asturie, il principe Pelagio di cui aveva sposato la figlia Ermesinda.\nBiografia.\nTanto Pelagio quanto suo figlio Favila (o F\u00e1fila) non si considerarono mai re, a differenza di Alfonso I che, alla morte di Favila, in quanto cognato del giovane principe deceduto, si autoproclam\u00f2 re delle Asturie, riunendo cos\u00ec le terre ereditate in Cantabria, ricevute da suo padre alle Asturie ereditate attraverso sua moglie. Con il suo regno si avvi\u00f2 l'opera di Reconquista, approfittando delle lotte interne fra gli Arabi. Giacch\u00e9 i Berberi avevano abbandonato la zona Nord-Occidentale della Penisola Iberica si annesse la Galizia nel 740. Conquist\u00f2 anche Le\u00f3n nel 754 e si spinse fino a La Rioja, senza poterla per\u00f2 ripopolare.\nIn queste campagne di riconquista non poche citt\u00e0 e borghi rimasero deserti, per l'uccisione o l'imprigionamento dei musulmani e il trasferimento degli abitanti cristiani in terre maggiormente sicure del nord.\nIl regno delle Asturie comprendeva la Galizia, il nord del Le\u00f3n, le Asturie, la Rioja sino a Burgos ed arrivava fino a Santander. Mentre la frontiera musulmana correva lungo la linea Coimbra Pamplona passando per Tudela.\nQuesto modo di procedere ebbe gravi conseguenze, sia da un punto di vista demografico sia da un punto di vista culturale e &lt;br&gt;\nIl ripopolamento di parte di queste terre comincer\u00e0 comunque ad essere realizzata 100 anni pi\u00f9 tardi con genti della Cantabria: i cosiddetti Foramontani.\nAlla sua morte, nel 757, fu tumulato nella chiesa di Santa Maria a Covadonga; gli successe il figlio Fruela.\nDiscendenti.\nAlfonso ed Ermesinda ebbero tre figli:\nAlfonso ebbe un altro figlio da una schiava araba:"}
{"id": "410895", "revid": "86599", "url": "https://it.wikipedia.org/wiki?curid=410895", "title": "Cratere Chauvenet", "text": "Chauvenet \u00e8 un cratere lunare di 77,67 km situato nella parte sud-occidentale della faccia nascosta della Luna. a nord-est del notevole cratere Tsiolkovskiy, ed a meno di un diametro di distanza, verso sud-ovest, dal cratere Ten Bruggencate.\nIl bordo di questo cratere \u00e8 rozzamente circolare, con il cratere satellite Chauvenet C, sovrapposto al bordo nordorientale, che si insinua fino al margine interno. Una rupe corre dall'estremit\u00e0 occidentale del cratere satellite fino al centro del cratere maggiore. Il resto del pianoro centrale \u00e8 punteggiato di minuscoli crateri. Vi sono dei terrazzamenti a sud-est, lungo il margine interno, mentre il resto delle pendici interne sono irregolari.\nIl cratere \u00e8 dedicato all'astronomo statunitense William Chauvenet.\nCrateri correlati.\nAlcuni crateri minori situati in prossimit\u00e0 di Chauvenet sono convenzionalmente identificati, sulle mappe lunari, attraverso una lettera associata al nome."}
{"id": "410908", "revid": "21880", "url": "https://it.wikipedia.org/wiki?curid=410908", "title": "Giuggiolo", "text": ""}
{"id": "410910", "revid": "287204", "url": "https://it.wikipedia.org/wiki?curid=410910", "title": "Jonas", "text": ""}
{"id": "410922", "revid": "1266317", "url": "https://it.wikipedia.org/wiki?curid=410922", "title": "Ciauscolo", "text": "Il ciauscolo (pronuncia ) o ciavuscolo o ciabuscolo \u00e8 un insaccato tipico della regione Marche.\nStoria.\nIl ciauscolo \u00e8 un salume della tradizione contadina dell'entroterra umbro-marchigiano. Secondo alcune ipotesi si riconduce ai salumi freschi conosciuti in et\u00e0 longobarda. Il sedimento storico coincide con il Ducato di Camerino e Spoleto. Il ciauscolo \u00e8 solo \"industrializzato\" nella costa e piana adriatica, restando un prodotto antico e diffuso nel contado camerte, in particolare Visso.\nI documenti pi\u00f9 antichi nei quali viene citato, si trovano l'uno, un prezzario di Belforte del Chienti, nell'Archivio di Stato di Macerata, datato 1696; l'altro, un elenco di prodotti in vendita in una pizzicheria, nell'Archivio di Stato di Camerino, datato 1727.\nL'etimologia del termine \u00e8 incerta: Carlo Battisti e Giovanni Alessio propendono per una derivazione dal latino \"i\u016bsculum\" (attestato in Catone), diminutivo di \"i\u016bs\", \"salsa\", \"sugo\", \"brodetto\", tuttavia non \u00e8 chiaro quale sia l'elemento prefisso; pi\u00f9 probabilmente il nome deriva dal latino \"ci(a)busculum\", letteralmente \"piccolo cibo\", \"spuntino\".\nIndicazione geografica protetta.\nIl 3 novembre 2006 il ciauscolo ha ottenuto il riconoscimento di Indicazione geografica protetta (IGP) nazionale.\nL'11 agosto 2009 il ciauscolo ha ottenuto il riconoscimento di Indicazione geografica protetta (IGP) europea.\nCon il riconoscimento del marchio di qualit\u00e0 IGP i produttori locali possono indicare nell'etichettatura la dicitura \"Prodotto della montagna\".\nProduzione.\nLa produzione di questo tipico salame si attesta sulle 600 tonnellate l'anno.\nCaratteristiche.\nCiauscolo IGP (Marche).\nIl riconoscimento IGP viene dato unicamente al ciauscolo prodotto nelle province di Ancona, Macerata, Fermo e Ascoli Piceno.\nMateria prima: impasto di carne suina derivante da spalla, pancetta, prosciutto, lombo, lardo e altri tagli minori con aggiunta di aromi quali vino bianco, aglio e pepe.\nTecnologia di lavorazione: le carni del maiale, dopo essere state refrigerate per circa 2 giorni per un'ottimale frollatura, vengono macinate pi\u00f9 volte (di norma due), impastate e insaccate in budello naturale con legatura alle estremit\u00e0 (in alcuni casi si effettuano pi\u00f9 legature).\nStagionatura: la stagionatura, di almeno 15 giorni, pu\u00f2 avvenire in locali artigianali o industriali a temperatura compresa tra i 10 e 16\u00a0\u00b0C.\nCaratteristiche del prodotto finito: aspetto esterno di forma cilindrica (si presenta come un salame di media grandezza), peso medio 500-1000 g., lunghezza circa 30\u00a0cm, colore rosato, insaccato in budello naturale. Si distingue rispetto agli altri salumi per la sua spalmabilit\u00e0 tale da renderlo paragonabile ad un pat\u00e9. Questa caratteristica, dovuta alla particolare composizione dell'impasto di carne e alle specifiche tecniche di lavorazione, \u00e8 pi\u00f9 evidente nelle zone dell'alto maceratese e nell'entroterra ascolano dove la percentuale di grasso \u00e8 maggiore.\nArea di produzione: province di Macerata e Ascoli Piceno con particolare diffusione nelle zone interne. Parte meridionale della provincia di Ancona.\nCiauscolo (Umbria).\nPer quanto questo insaccato appartenga alla tradizione marchigiana (nello specifico la provincia di Macerata), i ciauscoli vengono prodotti un po' ovunque in Umbria: Poggiodomo, Norcia, Spoleto e altrove.\nTecnologia di preparazione: per l'impasto del ciauscolo si scelgono le parti pi\u00f9 saporite del maiale, come la spalla, il prosciutto (nelle localit\u00e0 in cui non si impieghi tale taglio anatomico per ricavarne l'omonimo salume) e la pancetta in percentuale elevata per mantenere la morbidezza dell'impasto. La carne viene macinata tre volte con stampi sempre pi\u00f9 piccoli per avere una grana sottilissima, quasi come quella di un pat\u00e9. Si concia con sale, pepe e aglio pestato e un po' di vino. Si insacca nel budello naturale del maiale o anche di vaccina. \u00c8 la versione umbra del ciauscolo marchigiano.\nPeriodo di stagionatura: due o tre mesi in cantina.\nConsumo.\nIl ciauscolo pu\u00f2 essere consumato, una volta privato del \"budello\" (spellato), spalmato su pane raffermo, \"vecchio\" di qualche giorno, o appositamente abbrustolito al fuoco. Pu\u00f2, una volta spalmato sulla fetta di pane, essere a sua volta abbrustolito al fuoco."}
{"id": "410972", "revid": "35813", "url": "https://it.wikipedia.org/wiki?curid=410972", "title": "Famiglia Wagner", "text": ""}
{"id": "410989", "revid": "181699", "url": "https://it.wikipedia.org/wiki?curid=410989", "title": "Fantasia KV 397", "text": ""}
{"id": "410998", "revid": "1305772", "url": "https://it.wikipedia.org/wiki?curid=410998", "title": "De viris illustribus", "text": "De viris illustribus (spesso tradotto Le vite degli uomini illustri) \u00e8 il titolo di varie opere di autori latini ed italiani\nIn italiano:"}
{"id": "411005", "revid": "109169784", "url": "https://it.wikipedia.org/wiki?curid=411005", "title": "Polo Democratico Alternativo", "text": "Il Polo Democratico Alternativo (in spagnolo: \"Polo Democr\u00e1tico Alternativo\", PDA) \u00e8 un partito politico colombiano affermatosi nel 2005 come coalizione tra due distinti soggetti politici:\nIl PDI e il DA hanno scelto il candidato alle elezioni presidenziali del 28 maggio 2006 con delle elezioni primarie, tenute in contemporanea alle elezioni politiche del 12 marzo 2006. A sorpresa \u00e8 prevalso il candidato di AD Carlos Gaviria sul candidato del pi\u00f9 forte PDI, Antonio Navarro Wolff (ex-leader del M-19, movimento guerrigliero divenuto partito politico alla fine degli anni '80 iniziando a chiamarsi \"Alianza Democr\u00e1tica M-19\", o AD/M-19). Alle elezioni presidenziali del 2006 Gaviria \u00e8 arrivato secondo, seppur molto staccato dal riconfermato presidente \u00c1lvaro Uribe V\u00e9lez, con il 22,04%. Alle elezioni parlamentari elegge 10 senatori e 8 deputati.\nNel 2007 un proprio esponente, Samuel Moreno Rojas diventa sindaco di Bogot\u00e0.\nAlle elezioni presidenziali del 2010 candida Gustavo Petro che ottiene il 9,14% arrivando quarto. Qualche mese dopo Petro e Navarro Wolff escono dal partito e fondano il Movimento Progressisti. Nel 2011 Moreno Rojas \u00e8 stato sospeso da sindaco di Bogot\u00e0 e poi incarcerato. Al suo posto viene eletto Gustavo Petro.\nNelle presidenziali del 2014 presenta Clara L\u00f3pez Obreg\u00f3n che pur arrivando ad una percentuale del 15,23 si classifica quarta. Il partito invece alle legislative ha conseguito un risultato deludente dimezzando la rappresentanza parlamentare."}
{"id": "411020", "revid": "109102700", "url": "https://it.wikipedia.org/wiki?curid=411020", "title": "Emiri di al-Andalus", "text": "Dopo che \u02bfAbd al-Ra\u1e25m\u0101n ibn Mu\u02bf\u0101wiya, che era uno dei pochi omayyadi scampati alla strage della rivoluzione abbaside di Ab\u016b l-\u02bfAbb\u0101s al-Saff\u0101\u1e25, e da Damasco si era rifugiato in Palestina, poi in Egitto ed infine in Ifriq\u012bya, dove poteva contare sull'appoggio dei Berberi (trib\u00f9 di origine della madre), ed infine era passato sulla penisola iberica ed aveva sconfitto l'ultimo Wali di al-Andalus, Y\u016bsuf ibn \u02bfAbd al-Ra\u1e25m\u0101n al-Fihr\u012b, nella battaglia di al-Musara, presso Cordova, il 15 maggio del 756, facendosi proclamare Emiro di al-Andalus anzich\u00e9, come pure avrebbe forse potuto, califfo, prendendo possesso del Palazzo (Alc\u00e1zar, dall'arabo \"al-Qa\u1e63r\") governatorale di Cordova, che trasform\u00f2 nella sua residenza.\nQuesta \u00e8 la lista degli Emiri omayyadi di al-Andalus\nDal 929 l'Emirato si trasform\u00f2 in Califfato e lo stesso \u02bfAbd al-Ra\u1e25m\u0101n III assunse il \" laqab\" di \"al-N\u0101\u1e63ir li-d\u012bn All\u0101h\"."}
{"id": "411026", "revid": "24098", "url": "https://it.wikipedia.org/wiki?curid=411026", "title": "Zz Top", "text": ""}
{"id": "411030", "revid": "339392", "url": "https://it.wikipedia.org/wiki?curid=411030", "title": "Giuliano l'apostata", "text": ""}
{"id": "411049", "revid": "21880", "url": "https://it.wikipedia.org/wiki?curid=411049", "title": "Malmignatta", "text": ""}
{"id": "411065", "revid": "110157", "url": "https://it.wikipedia.org/wiki?curid=411065", "title": "Rivaz", "text": "Rivaz (, toponimo francese) \u00e8 un comune svizzero di 358 abitanti del Canton Vaud, nel distretto di Lavaux-Oron.\nGeografia fisica.\nRivaz si affaccia sul lago di Ginevra; \u00e8 il comune pi\u00f9 piccolo del Canton Vaud per estensione territoriale.\nStoria.\nIl comune di Rivaz \u00e8 stato istituito nel 1810 per scorporo da quello di Saint-Saphorin.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRivaz \u00e8 servito dall'omonima stazione sulla ferrovia Losanna-Briga.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "411074", "revid": "729019", "url": "https://it.wikipedia.org/wiki?curid=411074", "title": "Atassia con deficit isolato di vitamina E", "text": "LAtassia con deficit isolato di vitamina E (AVED) \u00e8 un'atassia ereditaria di origine genetica molto rara e grave che comporta movimenti scoordinati e mancanza di equilibrio. \u00c8 una malattia neurodegenerativa progressiva delle vie nervose che vanno dal cervelletto al midollo spinale. I suoi sintomi sono molto simili a quelli dell'atassia di Friedreich, tant'\u00e8 che la diagnosi viene spesso a coincidere con questo secondo tipo di atassia; mentre per l'AVED esiste in realt\u00e0 un trattamento curativo.\nOccorre notare che in assenza di trattamento, i segni neurologici peggiorano gradualmente e conducono ad una perdita dell'autonomia.\nL'anomalia genetica responsabile dell'AVED \u00e8 stata localizzata nel 1993 sul braccio lungo del cromosoma 8 (8Q13.1-q13.3) dal prof. Michel Koenig alla INSERM di Strasburgo, in collaborazione con il prof. Ben Hamida in Tunisia.\nIncidenza.\nL'AVED \u00e8 una malattia estremamente rara che tocca principalmente famiglie originarie del Bacino del Mediterraneo (Italia, Tunisia, Francia, Spagna, ecc.), ma alcuni casi sono registrati anche altrove, come in Giappone. Nella forma mediterranea l'atassia colpisce persone comprese tra i 5 ed i 15 anni, mentre nelle forma presente in Giappone tra i 20 ed i 50 anni.\nEziopatogenesi.\nL'AVED \u00e8 una malattia a trasmissione autosomica recessiva, e interessa sia gli uomini che le donne. Il gene responsabile dell'AVED \u00e8 quello che codifica la proteina epatica alpha-tocopherolo-transfer (TTPA), proteina che permette il trasferimento ed il riciclaggio della vitamina E. Se questa proteina \u00e8 difettosa, la vitamina E non \u00e8 pi\u00f9 riciclata e scompare rapidamente dal corpo dopo essere stata assorbita, privando l'organismo del suo effetto protettivo contro le lesioni ai neuroni causate dai radicali liberi.\nSintomatologia.\nLe caratteristiche e la gravit\u00e0 dell'AVED variano molto tra famiglie che presentano mutazioni diverse della TTPA. L'et\u00e0 dell'inizio e l'evoluzione della malattia sono generalmente pi\u00f9 uniformi al centro di una stessa famiglia; ma i sintomi e la gravit\u00e0 della malattia variano tra bambini della stessa fratellanza.\nDiagnosi.\nUn semplice prelievo di sangue basta a differenziare l'AVED dall'atassia di Friedreich. Un dosaggio della vitamina E presente nel sangue permette la diagnosi precoce di questa malattia. \u00c8 vitale, se si vuole impedire la progressione della malattia, farla regredire o anche prevenirla, che il trattamento con la vitamina E sia preso prima che i disordini si verifichino. Un tasso di vitamina E inferiore a 1.7 mg/l di sangue, in assenza di un'altra patologia (malattia di Crohn, mucoviscidosi...) deve fare pensare all'AVED.\nUna prova genetica esiste ma non \u00e8 necessaria alla diagnosi. Tuttavia si raccomanda di individuare i fratelli e le sorelle allo scopo di potere, in caso di risultato positivo, cominciare un trattamento prima della comparsa dei primi segni della malattia. Ci\u00f2 avr\u00e0 per effetto di impedire alla malattia di svilupparsi.\nDiagnosi prenatale.\nPossibilit\u00e0 per le coppie a rischio, ad esempio che hanno un ammalato dell'AVED nella loro famiglia, di farsi individuare prima dell'inizio della gravidanza.\nDurante la gravidanza, una diagnosi \u00e8 possibile prelevando, per analisi, cellule fetali ottenute da amniocentesi, tra 15 e 18 settimane. Una prova \u00e8 possibile pi\u00f9 presto, tra 10 e 12 settimane, analizzando le villosit\u00e0 coriali.\nDiagnosi differenziale.\nAtassia di Friedreich: la pi\u00f9 frequente delle atassie ereditarie che \u00e8 dovuta ad una mutazione del gene FRDA del cromosoma 9. La mutazione impedisce la produzione di fratassina.\nTabella comparativa AVED/atassia di Friedreich.\nS\u00cc = sintomi generalmente presenti\nNO = sintomi generalmente assenti\n(S\u00cc) = sintomi presenti soltanto con alcune mutazioni\nTerapia.\nL'assunzione di vitamina E, per via orale, ogni giorno. La cura \u00e8 di 800/1500 mg al giorno di RRR-\u03b1-tocopherolo per i pazienti adulti e 40 mg\\kg per i bambini. L'assunzione del medicinale viene spesso accompagnata con dei pasti che contengono lipidi. Questo trattamento viene seguito per tutta la vita e non pu\u00f2 essere mai interrotto neanche in via temporanea, poich\u00e9 la concentrazione di vitamina E cala in appena 2 o 3 giorni. \u00c8 importante sapere che in questo caso i neuroni non sono pi\u00f9 protetti contro l'ossidazione perch\u00e9 necessitano molti giorni per ristabilire il tasso di vitamina E. Il tasso va poi controllato regolarmente, minimo 2 volte l'anno. La concentrazione in vitamina E deve essere pari o superiore al dosaggio massimo raccomandato dal laboratorio di analisi. Non esiste, a queste dosi, una dose eccessiva di vitamina E, essendo l'eventuale eccedenza evacuata con l'urina. Questo trattamento viene associato alla riabilitazione funzionale.\nBibliografia.\nMarkus Schuelke, Ataxia with Vitamin E Deficiency In Gene Tests: Medical Genetics Information Resource (database online). Copyright, University of Washington, Seattle. 1993-1996"}
{"id": "411081", "revid": "37401", "url": "https://it.wikipedia.org/wiki?curid=411081", "title": "Dionigi di Siracusa", "text": ""}
{"id": "411083", "revid": "37401", "url": "https://it.wikipedia.org/wiki?curid=411083", "title": "Dionisio di Siracusa", "text": ""}
{"id": "411085", "revid": "1543377", "url": "https://it.wikipedia.org/wiki?curid=411085", "title": "Haumea (astronomia)", "text": "Haumea (gi\u00e0 noto con la designazione provvisoria di , ufficialmente 136108 Haumea) \u00e8 un pianeta nano del sistema solare esterno, dotato di due satelliti. \u00c8 qualificato come oggetto transnettuniano.\nLa scoperta fu annunciata nel luglio 2005 indipendentemente da due diversi gruppi di lavoro. Il 20 luglio dal gruppo dell'Osservatorio di Monte Palomar sotto la guida di Michael Brown e il 27 luglio da quello dell'Osservatorio della Sierra Nevada sotto la guida di Jos\u00e9 Luis Ortiz Moreno. Ne nacque un contezioso che fu risolto dall'IAU a favore del gruppo spagnolo lasciando per\u00f2, in deroga alle normali procedure, la scelta del nome al gruppo statunitense.\nEntrambi i gruppi nei loro annunci segnalarono prescoperte in immagini di anni precedenti: Monte Palomar in immagini del 2004 e Sierra Nevada in immagini del 2003.\nIl 17 settembre 2008, \u00e8 stato classificato come pianeta nano dall'IAU e denominato Haumea in onore di una dea hawaiana della fertilit\u00e0.\nPer dimensioni, l'oggetto \u00e8 simile a Plutone. Una particolarit\u00e0 del corpo \u00e8 che la sua rotazione \u00e8 estremamente rapida, circa quattro ore, il che gli fa assumere una forma allungata.\nUn simbolo per Haumea \u00e8 stato ideato da Denis Moskowitz: \u00e8 utilizzato in astrologia ed \u00e8 anche stato usato in una pubblicazione della NASA. Si tratta del simbolo .\nControversie sulla scoperta.\nL'attribuzione della scoperta di Haumea fu una questione controversa e due gruppi di astronomi se ne attribuirono la paternit\u00e0.\nMike Brown e il suo gruppo del Caltech, che scoprirono Haumea il 28 dicembre 2004 su immagini risalenti al 6 maggio dello stesso anno, pubblicarono on-line il 20 luglio 2005 un estratto del loro articolo con l'intenzione di annunciare ufficialmente la scoperta alla conferenza del Minor Planet Center (MPC) prevista nel settembre successivo.\nPochi giorni dopo Jos\u00e9 Luis Ortiz Moreno e il suo gruppo dell\"'Instituto de Astrof\u00edsica de Andaluc\u00eda\" dell'Osservatorio della Sierra Nevada in Spagna, identificarono Haumea in immagini prese tra il 7 e il 10 maggio 2003. Ortiz invi\u00f2 un'email urgente all'MPC nella notte del 27 luglio 2005 annunciando la scoperta.\nBrown, che aveva inizialmente riconosciuto agli spagnoli il diritto all'accredito, contest\u00f2 il fatto quando scopr\u00ec che il loro estratto, contenente abbastanza informazioni da permettere al team di Ortiz di ritrovare Haumea nelle immagini del 2003, era stato consultato prima che Ortiz pianificasse ulteriori osservazioni telescopiche per ottenere nuove immagini utili per un secondo annuncio all'MPC del 29 luglio.\nOrtiz conferm\u00f2 di aver consultato il lavoro di Brown, ma solo per verificare di aver veramente scoperto un nuovo oggetto.\nI protocolli della IAU stabiliscono che la paternit\u00e0 della scoperta di un pianeta minore vada assegnata a chi invia per primo all'MPC un resoconto con dati sufficienti a determinare in modo accettabile la sua orbita, e che lo scopritore abbia la priorit\u00e0 nella scelta del nome. La decisione finale dell'IAU fu di attribuire la scoperta all'Osservatorio della Sierra Nevada dove lavorava il gruppo spagnolo, ma la scelta del nome, Haumea, avvenne in conformit\u00e0 a quanto proposto dal Caltech. Il gruppo di Ortiz aveva proposto di chiamarlo \"Ataecina\", dal nome dell'antica dea iberica della primavera.\nParametri orbitali.\nHaumea \u00e8 classificato come un oggetto transnettuniano classico (un cubewano), con un'orbita molto comune: il periodo orbitale \u00e8 di 284 anni, il suo perielio \u00e8 prossimo a e l'inclinazione orbitale \u00e8 di 28\u00b0. Il grafico mostra la sua orbita (in giallo) nel sistema solare (l'orbita di Plutone \u00e8 indicata in rosso, quella di Nettuno in grigio) e la sua posizione nell'aprile 2006.\nIl perielio di Haumea si trova sotto il piano dell'eclittica. L'oggetto ha raggiunto l'afelio nel 1992 ed attualmente si trova a pi\u00f9 di dal Sole, ma la sua luminosit\u00e0 rimane relativamente elevata (magnitudine apparente = 17,3; magnitudine assoluta = 0,2) grazie alle sue dimensioni e alla sua albedo.\nL'inclinazione dell'orbita (~28\u00b0, rispetto ai 17\u00b0 di Plutone) e la sua posizione attuale, lontana dall'eclittica, dove si localizzavano la maggior parte delle ricerche, combinata con il suo lento moto medio (a causa della distanza) spiegano perch\u00e9 Haumea sia stato scoperto solo di recente, nonostante la sua luminosit\u00e0 che ne fa il terzo oggetto pi\u00f9 brillante della cintura di Kuiper dopo Plutone e Makemake e lo rende osservabile anche da buoni telescopi amatoriali. Infatti fu solo quando la zona prossima all'eclittica era stata ben esplorata che le ricerche si orientarono verso oggetti che erano stati eccitati in orbite con inclinazioni pi\u00f9 elevate o oggetti con un basso moto medio.\nL'orbita di Haumea ha un'eccentricit\u00e0 orbitale leggermente pi\u00f9 elevata di quella degli altri membri della sua famiglia collisionale (famiglia di Haumea). Si ritiene che questo sia dovuto alla debole risonanza orbitale del quinto ordine 12:7 con Nettuno, che lo porta gradualmente a modificare la sua orbita nel corso di milioni di anni attraverso il meccanismo di Kozai che permette uno scambio tra l'inclinazione e l'eccentricit\u00e0 orbitale.\nLa luminosit\u00e0 di Haumea oscilla notevolmente con un periodo di 3,9 ore, e questo pu\u00f2 essere spiegato solo ipotizzando un periodo di rotazione della stessa durata, che \u00e8 pi\u00f9 veloce di quello di ogni altro corpo in equilibrio idrostatico nel sistema solare e anche di tutti corpi con un diametro maggiore di . Si ritiene che questa rapida rotazione sia stata innescata dall'urto da cui si sono formati i suoi satelliti e la sua famiglia collisionale.\nSatelliti naturali.\nHi\u02bbiaka.\nHi'iaka (conosciuto precedentemente anche con la designazione provvisoria S/2005 (2003 EL61) 1) \u00e8 il primo satellite naturale scoperto in orbita attorno ad Haumea.\nNamaka.\nNamaka (precedentemente noto con il nome informale \"Blitzen\" e con designazione provvisoria S/2005 (2003 EL61) 2) \u00e8 il secondo satellite, pi\u00f9 piccolo ed interno rispetto al primo, individuato in orbita attorno a Haumea; l'annuncio della sua scoperta risale al 29 novembre 2005. Al momento della scoperta il satellite era distante circa dal corpo madre e, assumendo un'orbita circolare, orbita intorno al corpo primario in , con una inclinazione di rispetto all'orbita del satellite maggiore. La luminosit\u00e0 misurata (H=4,74) \u00e8 pari all'1,5% (\u00b10,5%) di quella Haumea, che si traduce in un diametro approssimativo pari al 12% di quello del corpo madre, pari a circa , nell'ipotesi (non verificata) che abbia anch'esso un'albedo simile.\nL'anello.\nOsservando Haumea il 21 gennaio 2017 mentre passava davanti alla stella URAT1 533-182543, e misurando la diminuzione della luce della stella, \u00e8 stato scoperto che Haumea \u00e8 circondato da un disco di polveri, come un Saturno in miniatura. Questa struttura ha il raggio di circa e una larghezza di ."}
{"id": "411086", "revid": "765341", "url": "https://it.wikipedia.org/wiki?curid=411086", "title": "Datasheet", "text": "Con il termine datasheet si indica la documentazione che riassume le caratteristiche di un componente (ad esempio un componente elettronico o meccanico), un apparato (ad esempio un alimentatore o una caldaia), un software o anche un composto chimico. Il formato dei datasheet pu\u00f2 variare molto a seconda del tipo e della complessit\u00e0 del componente documentato. I datasheet sono in inglese e altre lingue (raramente in italiano). Di solito le informazioni sono fornite in formato \"pdf\" e sono reperibili sul sito del costruttore o su siti specializzati (vedi collegamenti esterni).\nStruttura tipica dei datasheet elettronici.\nI datasheet si compongono generalmente di:\nDatabook.\nIl termine datasheet viene inoltre utilizzato impropriamente per indicare i databook, ossia raccolte di datasheet organizzate in ordine alfabetico e raggruppando i componenti per tipo (porte logiche, transistor, diodi etc.). Famosa editrice di databook \u00e8 la ECA , che caratterizza i propri manuali utilizzando una copertina giallo canarino. \nAttualmente, un metodo alternativo ampiamente usato, per il reperimento della documentazione di un componente elettronico, consiste nel prelevarla gratuitamente da uno dei tanti siti, costituiti da grandi database residenti nei server della rete internet, digitando semplicemente la sigla del componente.\nNormalmente non vi sono limiti al numero di pagine visionabili, alcuni siti pongono per\u00f2 un limite al numero di pagine scaricabili giornalmente, ad esempio Datasheet.org pone questo limite a 50 pagine al giorno. Nella ricerca del datasheet di un componente, in particolare se si tratta di un dispositivo integrato, ci si pu\u00f2 imbattere in molteplici documentazioni, apparentemente simili dello stesso componente proposte da pi\u00f9 costruttori; come avviene in altri settori, innumerevoli componenti aventi una specifica sigla, ovvero identica funzione elettrica, vengono prodotti da pi\u00f9 costruttori, ognuno dei quali documenta a suo modo il dispositivo prodotto, in ogni caso le differenze sono minime, se \u00e8 allegata qualche pagina in pi\u00f9, queste si riferiscono ad esempi applicativi del componente, comunque sempre utili.\nApplication Note.\nDocumentazione supplementare di informazioni (letteralmente \"Note applicative\") sia sull'uso di un particolare componente sia di carattere pi\u00f9 generale sull'uso di una famiglia di componenti simili.\nSpesso consiste in esempi di applicazioni di un componente con schemi elettrici, informazioni e consigli sulla realizzazione ottimale del circuito stampato, \"Tips &amp; Tricks\" (letteralmente suggerimenti e trucchi) per l'uso del componente, consigli e formule per il calcolo di componenti collegati o di carattere pi\u00f9 generale.\nDi regola la nomenclatura di queste note applicative fornite dai costruttori consiste nella sigla AN, seguita da un numero.\nPCN (Product Change Notification).\nSono informazioni specialistiche fornite dai costruttori su cambiamenti di specifiche tecniche di un componente elettronico. Spesso non alterano le specifiche elettriche e/o meccaniche del componente elettronico ma solo modifiche del processo produttivo. In altri casi possono avere rilevanza per l'utilizzatore del componente in quanto variano qualche caratteristica riportata nel datasheet."}
{"id": "411089", "revid": "259021", "url": "https://it.wikipedia.org/wiki?curid=411089", "title": "Tiranni di Siracusa", "text": "Durante tutta la sua storia come citt\u00e0 indipendente, Siracusa (in greco \u03a3\u03c5\u03c1\u03b1\u03ba\u03bf\u1fe6\u03c3\u03b1\u03b9, \"Syrakousai\"; antica citt\u00e0-stato siceliota, situata sulla costa orientale della Sicilia, fondata dai coloni di Corinto nel 734 o 733 a.C.) venne governata prima dai Gamoroi e poi dai Killichirioi, fino alla loro cacciata in seguito alla conquista di Gelone, tiranno di Gela, che instaur\u00f2 cos\u00ec nella citt\u00e0 la tirannide; Siracusa, dal 485 a.C. al 212 a.C., vide cos\u00ec una successione di tiranni, con solo brevi periodi di democrazia e oligarchia. \nQuello che segue \u00e8 un elenco di tutti i tiranni di Siracusa, dall'inizio della tirannide fino alla dominazione romana: la citt\u00e0 fu conquistata dai Romani nel 212 a.C., i quali posero fine alla sua indipendenza e ne fecero la sede del proprio dominio in Sicilia. \nMentre l'antico poeta greco Pindaro nelle sue odi si rivolge ai Dinomenidi come re (\"basileus\"), non \u00e8 chiaro se questo titolo, o qualsiasi altro, sia stato ufficialmente utilizzato da uno dei tiranni finch\u00e9 Agatocle non lo adott\u00f2 nel 304 a.C..\nIII secolo a.C..\nConquista romana: fine dell'indipendenza della Sicilia.\nDal 212 a.C., Siracusa fu conquistata dalla Repubblica romana, che pose fine al Regno siceliota, ed il suo destino fu associato a quello dei Romani."}
{"id": "411092", "revid": "1573940", "url": "https://it.wikipedia.org/wiki?curid=411092", "title": "Lanius collurio", "text": "L'averla piccola (Lanius collurio ) \u00e8 un uccello passeriforme della famiglia Laniidae.\nEtimologia.\nIl nome scientifico della specie, \"collurio\", deriva dal greco \u03ba\u03bf\u03bb\u03bb\u03c5\u03c1\u03af\u03c9\u03bd \"kollyr\u00ec\u014dn\", utilizzato da Aristotele ed Esichio per indicare un uccelletto non meglio identificato, ma generalmente associato all'averla.\nDescrizione.\nDimensioni.\nMisura 17-19 cm di lunghezza, per 22.5-34 g di peso.\nAspetto.\nSi tratta di uccelli dall'aspetto robusto e massiccio, muniti di testa piuttosto grande e di forma ovale, becco forte e uncinato, zampe forti e piuttosto corte, ali corte e arrotondate e coda piuttosto lunga, sottile e dall'estremit\u00e0 squadrata.\nL'averla piccola mostra dimorfismo sessuale: i maschi presentano calotta (fronte, vertice e nuca) di color grigio ardesia, petto e fianchi di color bianco-crema sfumato di rosa, il quale schiarisce nel bianco panna su gola, ventre e sottocoda. Il dorso \u00e8 di color rosso mattone, e dello stesso colore sono le ali, queste ultime con remiganti pi\u00f9 opache e dall'orlo tendente al nerastro: il codione \u00e8 grigio come la calotta, mentre la coda \u00e8 nera e dello stesso colore \u00e8 la caratteristica mascherina facciale (orlata superiormente da un sopracciglio biancastro) che si estende dai lati del becco all'orecchio e alla parte superiore delle guance.\nLa femmina presenta \"pattern\" di colorazione simile a quello del maschio, ma con colori pi\u00f9 sobri e mimetici: la calotta \u00e8 bruno-grigiastra, il dorso, le ali e la coda (cos\u00ec come le guance) sono di color nocciola, il petto e i fianchi sono di color \"beige\" con le singole penne orlate di scuro, e ventre e sottocoda sono di colore bianco sporco.\nSpecialmente i maschi presentano una certa variazione intraspecifica della colorazione su base geografica, con le popolazioni meridionali pi\u00f9 scure e dall'area ventrale maggiormente sfumata di \"beige\"-arancio e quelle pi\u00f9 settentrionali dalla colorazione pi\u00f9 chiara e definita.\nIn ambedue i sessi gli occhi sono di colore bruno scuro, le zampe sono di colore nerastro ed il becco si presenta di color grigio-rosato con punta e met\u00e0 distale superiore di colore nerastro.\nBiologia.\nSi tratta di uccelli dalle abitudini di vita diurne e solitarie: molto territoriali (a dispetto delle abitudini migratorie, tanto che esse ritagliano dei propri mini-territori anche durante l'evento migratorio), le averle passano gran parte della giornata appollaiate su posatoi in evidenza, osservando i dintorni al duplice scopo di individuare eventuali intrusi da scacciare e potenziali prede da catturare.\nI richiami dell'averla piccola sono piuttosto aspri e acuti: l'animale li emette frequentemente per avvertire i conspecifici nei dintorni di non sconfinare dal proprio territorio, caso in cui i richiami divengono pi\u00f9 alti e corti e vengono accompagnati al movimento eccitato della coda in su e in gi\u00f9, postura che generalmente precede l'attacco.\nAlimentazione.\nL'averla piccola \u00e8 un uccello carnivoro e piuttosto opportunista: questi uccelli, infatti, pur cibandosi principalmente di insetti (in particolar modo di coleotteri, imenotteri ed ortotteri) ed altri invertebrati, si nutrono inoltre di tanto in tanto anche di piccoli vertebrati (piccoli uccelli e mammiferi, lucertole e rane).\nQuesti animali stazionano su posatoi sopraelevati dai quali possono avere una buona visuale dei dintorni, e dai quali planano sulle eventuali prede di passaggio, ghermendole con gli artigli e straziandole col becco, per poi portarle in volo al proprio posatoio: come quasi tutte le averle, anche l'averla piccola ha l'abitudine di infilzare il cibo in eccesso su supporti spinosi (filo spinato, spine di rovi o altri cespugli ed alberi).\nRiproduzione.\nSi tratta di uccelli monogami, le cui coppie tendono a riunirsi anno dopo anno subito dopo la migrazione verso i terreni riproduttivi, cercando ogni anno di occupare gli stessi territori riproduttivi.\nLa stagione riproduttiva comincia in maggio (con le popolazioni pi\u00f9 settentrionali che cominciano generalmente a riprodursi un paio di settimane dopo quelle diffuse a latitudini pi\u00f9 temperate) e si protrae fin verso la fine di luglio: durante il periodo degli amori le coppie portano di norma avanti una singola covata, con le popolazioni dell'Europa centrale che mostrano maggiore tendenza a portare avanti due covate l'anno rispetto alle altre.\nIl nido, a forma di coppa piuttosto profonda, viene costruito fra i rami di un cespuglio o un albero, a non troppa distanza dal suolo: alla sua edificazione partecipano entrambi i sessi, che utilizzano all'uopo rametti e fibre vegetali, foderando l'interno con materiale pi\u00f9 morbido sempre di origine vegetale, talvolta con aggiunta di piume.\nAll'interno del nido, la femmina depone 3-6 uova di colore \"beige\", munite di rada screziatura pi\u00f9 scura in particolar modo sul polo ottuso: \u00e8 la sola femmina ad occuparsi della cova, che dura circa due settimane, mentre il maschio nel frattempo si premura di procurare il cibo per la compagna e di difendere il territorio ed il nido da eventuali intrusi o pericoli.\nAl termine della cova schiudono \"pulli\" ciechi ed implumi, i quali vengono accuditi ed imbeccati da ambedue i genitori: in tal modo, essi divengono in grado d'involarsi attorno ai venti giorni di vita, affrancandosi completamente dai genitori attorno al mese dalla schiusa.\nDistribuzione e habitat.\nL'averla piccola \u00e8 un uccello migratore: durante i mesi caldi, questi uccelli sono diffusi in gran parte dell'Europa (dalla Galizia al centro-sud della penisola scandinava, mancando da gran parte della penisola iberica, dal nord della Francia e dalle isole britanniche) ad est attraverso l'Anatolia, il Levante, il Caucaso ed il nord-ovest dell'Iran fino alla Siberia centrale (Altai nord-occidentale). Col sopraggiungere della stagione fredda, essi si spostano verso sud, raggiungendo i siti di svernamento in un'area che si estende dal Sudan sud-orientale al Capo orientale attraverso il Corno d'Africa, l'Africa Orientale, la regione dei Grandi Laghi, Mozambico, Zambia, Katanga, Angola sud-orientale, Namibia centrale e orientale e Africa meridionale. L'avvistamento di esemplari ascrivibili a questa specie nel Sahel \u00e8 enigmatica, in quanto non \u00e8 ancora dato di sapere se si tratti di esemplari in dispersione durante le migrazioni o di popolazioni riproduttive \"in situ\".\nIn Italia l'averla piccola \u00e8 presente grossomodo in tutto il territorio nazionale, Sardegna compresa (mentre \u00e8 quasi completamente assente dalla penisola salentina e in Sicilia).\nL\"'habitat\" di questi uccelli \u00e8 costituito dalle aree pianeggianti o gentilmente declivianti a clima secco, caratterizzate da copertura erbosa con presenza di cespugli o alberi isolati: l'averla piccola colonizza inoltre senza problemi le aree agricole e suburbane.\nTassonomia.\nSebbene alcuni autori riconoscano fino a quattro sottospecie (vale a dire, oltre alla nominale, \"kobylini\" del Vicino Oriente, \"pallidifrons\" della Siberia e \"juxtus\" dell'Inghilterra), l'averla piccola \u00e8 considerata una specie monotipica, molto vicina alle congeneri averla bruna, averla daurica ed averla codirossa, con le quali (in particolar modo con l'ultima) si ibrida diffusamente nelle aree di sovrapposizione dei rispettivi areali e con cui \u00e8 stata a pi\u00f9 riprese accorpata a formare una singola specie.\nStato di conservazione.\nSebbene la specie venga classificata come \"a rischio minimo\" dall'IUCN in virt\u00f9 dell'ampio areale, le popolazioni di averla piccola sono in diminuzione su scala globale: una volta comune in Inghilterra, a pi\u00f9 riprese durante il XX secolo vi sono stati periodi durante i quali pochi o nessun esemplare sono rientrati anno dopo anno dalle migrazioni invernale, ed attualmente solo poche coppie nidificano sull'isola in luoghi tenuti segreti.\nCome per tutte le averle, si tratta di una specie non cacciabile ai sensi della legge 157/92."}
{"id": "411093", "revid": "1610933", "url": "https://it.wikipedia.org/wiki?curid=411093", "title": "Averla piccola", "text": ""}
{"id": "411094", "revid": "125677336", "url": "https://it.wikipedia.org/wiki?curid=411094", "title": "Tariq ibn Ziyad", "text": "Conosciuto nella storia e nella leggenda spagnola come Taric el Tuerto (\u1e6c\u0101riq il guercio), musulmano di obbedienza omayyade, dette avvio alla conquista islamica della Spagna visigota nel 711. Pu\u00f2 essere considerato il primo \"w\u0101l\u012b\" di al-Andalus.\nOrigine.\nGli storici come \u1e6cabar\u012b, Ali Ibn al-Athir, Ibn Khaldun, non diedero dettagli sufficienti sulle origini di Tariq ibn Ziyad, tuttavia alcuni storici che hanno scritto la storia della conquista dell'Andalusia, hanno citato tre possibilit\u00e0:\nBiografia.\nFu delegato dal \"Wali\" Musa ibn Nusayr - che governava il Nordafrica (Ifr\u012bqiya), a condurre la prima azione bellica d'una certa consistenza nella Penisola Iberica dopo l'incursione condotta da Tarif ibn Malik ma, secondo la quasi totalit\u00e0 delle fonti, sarebbe stato invitato ad intervenire in suo aiuto da Agila II, lo spodestato erede al trono visigoto, che intendeva recuperare il trono del padre, Witiza, usurpato da Rodrigo.\nIl 30 aprile 711, le forze di T\u0101riq (circa 12000 uomini, di cui 7000 berberi) sbarcarono e occuparono la rocca di Gibilterra (il nome \"Gibilterra\" deriva dall'espressione araba \"Jabal al-\u1e6c\u0101riq\", che significa \"montagna di \u1e6c\u0101riq\") e la citt\u00e0 di Algeciras. Subito dopo l'approdo, si dice che T\u0101riq, dopo aver dato fuoco a tutte le navi da trasporto, abbia pronunciato le seguenti parole per incoraggiare i suoi soldati a combattere fino alla fine:\nSi diresse verso Cordova, ma fu bloccato dalle truppe visigote comandate da Bencio, cugino del re, che pur sconfitto, continu\u00f2 la resistenza, permettendo a Roderico, che era impegnato, al nord, contro i Baschi, sobillati da Agila II, a portare le sue truppe a sud, nella valle del rio Salado, dove sulle rive del lago Janda, vicino alla citt\u00e0 di Medina-Sidonia, avvenne la battaglia decisiva.\n\u1e6c\u0101riq, forte di quasi 25000 uomini (rinforzato da alcuni goti e ispano-romani, ma soprattutto dagli ebrei, che accoglievano con entusiasmo i conquistatori musulmani), nella battaglia del Guadalete (711), sconfisse Roderico, che, tradito da una parte del suo esercito (tra cui il vescovo Oppas e Siseberto) forse mor\u00ec in battaglia (forse si ritir\u00f2 nella zona di Salamanca e organizz\u00f2 la resistenza).\n\u1e6c\u0101riq allora occup\u00f2 Siviglia, si diresse a Cordova, che occup\u00f2 dopo due mesi di assedio, ed infine, senza incontrare una forte resistenza avanz\u00f2 in direzione della capitale visigota, Toledo, che conquist\u00f2, nel 712.\nNello stesso anno il \"Wali\" di Qayraw\u0101n, M\u016bs\u0101 b. Nu\u1e63ayr attravers\u00f2 lo stretto di Gibilterra e venne a rilevarlo nel comando delle operazioni militari e nel governo della nuova provincia di al-Andalus.\nTariq rimase in posizione subalterna a Musa, sia nel soffocare la rivolta di Siviglia (713), sia nell'occupazione della Cantabria ed il Tarraconense (713-714).\nDopo la partenza di Musa per Damasco, rimase tra i generali del nuovo Wali \u02bfAbd al-\u02bfAz\u012bz ibn M\u016bs\u0101 e forse partecip\u00f2 alla congiura contro di lui.\nNon si hanno altre informazioni sino alla sua morte (720).\nLa conquista islamica della penisola iberica.\nCirca l'intervento dei Mori nella penisola iberica la tradizione narra che un certo Conte Giuliano, governatore cristiano di Ceuta, avrebbe condotto i musulmani nel regno visigoto, per vendicarsi di un torto subito da Roderigo (la figlia Florinda, chiamata La Cava, era stata violentata dal re dei Goti).\nAlcuni storici affermano che Giuliano fosse visigoto, Bizantino o berbero.\nAltri storici sostengono che il suo nome fosse Urbano, probabilmente di origine Mora, ma vassallo del re dei visigoti.\nIndipendentemente dal torto subito, lo storico arabo Saavedra ritiene che Giuliano, governatore bizantino di Ceuta, nel 708, attaccato da Musa ibn Nusayr, fosse stato aiutato dal re dei Goti Witiza; dopo la morte di quest'ultimo, Giuliano, sotto una nuova offensiva araba, accett\u00f2 di divenire vassallo del califfo omayyade di Damasco, mantenendo il governo di Ceuta. Quando i figli di Witiza vennero usurpati chiesero aiuto a Giuliano, che tent\u00f2 una spedizione nella penisola iberica, senza esito. Ne fu tentata una seconda con l'appoggio di truppe arabo-berbere, guidate da Tariq, che non port\u00f2 alcuna conquista, ma solo un saccheggio della zona tra Tarifa ed Algeciras. Solo l'anno dopo (711) fu approntato un grosso esercito che, sotto il comando di Tariq, accompagnato da Giuliano, diede inizio alla conquista.\nGiuliano segu\u00ec Musa nel suo viaggio verso la capitale del califfato, Damasco e poi (probabilmente dopo l'assassinio di Musa) torn\u00f2 nella penisola iberica, dove, secondo lo storico arabo Ibn Iyad, si stabil\u00ec a Cordova e suo figlio, Balacayas, divent\u00f2 apostata e dove continuarono a vivere i suoi discendenti."}
{"id": "411098", "revid": "37401", "url": "https://it.wikipedia.org/wiki?curid=411098", "title": "Dionisio il Vecchio", "text": ""}
{"id": "411100", "revid": "869733", "url": "https://it.wikipedia.org/wiki?curid=411100", "title": "Wagner (disambigua)", "text": "Wagner \u00e8 un diffuso cognome di origine tedesca. Pu\u00f2 riferirsi a:"}
{"id": "411102", "revid": "110157", "url": "https://it.wikipedia.org/wiki?curid=411102", "title": "Chamblon", "text": "Chamblon (, toponimo francese) \u00e8 un comune svizzero di 547 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "411105", "revid": "1776051", "url": "https://it.wikipedia.org/wiki?curid=411105", "title": "Nuvilly", "text": "Nuvilly (toponimo francese) \u00e8 un comune svizzero di 424 abitanti del Canton Friburgo, nel distretto della Broye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "411109", "revid": "2208340", "url": "https://it.wikipedia.org/wiki?curid=411109", "title": "Il gran sole di Hiroscima", "text": "Il gran sole di Hiroscima (\"Sadako will leben\") \u00e8 un romanzo del 1961 di Karl Bruckner.\nQuesto libro fu pubblicato per la prima volta nel 1961, vinse il \"Premio dello Stato Austriaco\", il \"Premio letterario della Citt\u00e0 di Vienna\" e la \"Lista d'onore Andersen\" ed \u00e8 stato tradotto in pi\u00f9 di trenta lingue.\nL'autore descrive la storia di Sadako e Shigeo, bambini giapponesi sopravvissuti al bombardamento atomico di Hiroshima.\nTrama.\nL'obiettivo del \"Progetto Manhattan\" era quello di generare il massimo effetto distruttivo ottenendo la resa del Giappone e la pace tra i due paesi. \nIl 6 agosto del 1945, una bomba atomica viene sganciata su Hiroshima, una delle pi\u00f9 importanti citt\u00e0 giapponesi. La storia narra di Shigeo e Sadako Sasaki, un fratello e una sorella di rispettivamente 10 e 4 anni, che miracolosamente sopravvivono all'esplosione: al momento dell'impatto della bomba atomica, i due si trovano in un parco isolato, nella zona esterna della citt\u00e0. Il padre, il signor Sasaki, \u00e8 un soldato e fortunatamente non si trova ad Hiroshima quel giorno, mentre la madre, un'operaia di nome Yasuko, riesce anch'essa a salvarsi per miracolo.\nI due fratelli sembrano rimasti illesi dopo l'esplosione e ritrovano i genitori. Dopo i primi tempi difficili in seguito a quella terribile giornata, la famiglia vive in una baracca e, per guadagnarsi da vivere, il signor Sasaki e la moglie vendono tutti i loro averi al mercato nero, ma grazie alla collaborazione di un uomo che poi diventa un loro caro amico, il vecchio signor Shibuta, il padre di Shigeo e Sadako riesce ad aprire una piccola bottega dove pu\u00f2 esercitare la professione di barbiere.\nCon il passare degli anni, Sadako, ricorda spesso al fratello che, a quanto ricorda, il giorno dell'esplosione, lei non era stata solo \"ferita\", (la piccola era stata ritrovata da Shigeo con dei graffi sul corpo riconducibili ai rami spinosi di un rovo nel quale era stata trascinata dal vento) ma aveva \"sentito un grande calore\", si era sentita \"bruciare\". Il fratello non le crede e le spiega che all'epoca lei aveva solo quattro anni ed era rimasta scioccata dall'esperienza, quindi poteva essere solo frutto della sua immaginazione.\nPassati dieci anni dal grande spavento, Sadako, ormai grande, partecipa ad una staffetta in bicicletta da Tokyo a Hiroshima. Riesce a recuperare nove posizioni, dalla 28\u00aa alla 19\u00aa, ma dopo la gara la ragazza si sente male e viene portata in ospedale. I dottori rivelano a Yasuko che ci\u00f2 che pi\u00f9 si poteva temere \u00e8 purtroppo accaduto: Sadako \u00e8 malata a causa degli effetti provocati dalle radiazioni della bomba atomica, nonostante siano passati moltissimi anni nei quali essa non aveva riscontrato problemi fisici. La donna, disperata, d\u00e0 l'annuncio al marito e al figlio. Shigeo ricorda le lamentele della sorella riguardo alle sue ferite dopo l'esplosione e comprende la triste realt\u00e0. I dottori e la famiglia Sasaki decidono per\u00f2 di non far sapere a Sadako che la sua vita avr\u00e0 termine in pochi mesi e, per donarle ancora un po' di serenit\u00e0, le fanno credere che potr\u00e0 ancora guarire. \"Nel frattempo\" le dice Shigeo \"prendi questa carta dorata e ritaglia mille gru: quando le avrai terminate tutte, sarai guarita.\" \nSadako trascorre cos\u00ec tutta la sua permanenza in ospedale ritagliando le gru, felice e sognando di andare al mare con il ragazzo malato nella stanza accanto alla sua, Shigetomo. Il ragazzo, affetto anch'esso da avvelenamento del sangue a causa delle radiazioni, stringe un profondo legame affettivo con lei, ma muore nel giorno in cui Sadako arriva a ritagliare novecento gru, poco prima del proprio terzo mese di ricovero. Sadako \u00e8 molto determinata e anche dopo la morte di Shigetomo continua imperterrita con la sua occupazione. \nNell'estate del 1955, la ragazza arriva a ritagliare la novecentonovantesima gru. Il dottore, accanto a lei, vede i suoi occhi velarsi, diventare a poco a poco incapaci di riconoscere la luce, spegnersi, e capisce che le forze della ragazza, dopo circa tre mesi di cure, si sono esaurite. Per questo motivo si alza e la lascia sola, per andare a chiamare la famiglia Sasaki: deve annunciare la morte di Sadako. \nLa ragazza finisce di preparare la gru.\nSi accorge che tutto attorno a lei si \u00e8 fatto buio, e crede che sia notte e che la sua infermiera abbia spento la luce. Sadako si sente debole e lascia cadere la novecentonovantesima gru per terra. A quel punto ha come un'illuminazione, e crede di essere gi\u00e0 alla novecentonovantanovesima figurina. Spinta dal profondo desiderio di guarire, Sadako cerca a tentoni la carta dorata per ritagliare l'ultima gru. \"Con questa sono arrivata a mille\", pensa. Ma mentre prova a piegare la carta, le dita ormai troppo deboli, la ragazza vede come un leggero chiarore illuminarsi davanti a lei e perde la presa sul foglio dorato. Meravigliata, Sadako fissa la luce e sente la voce di Yasuko piangere. Attribuisce il fatto alla felicit\u00e0 della madre perch\u00e9 ha quasi finito di ritagliare tutte le gru. Le sembra di vedere il cielo oltre quel bagliore e, euforica, le sembra di raggiungere tutta quella gioia.\nSadako Sasaki muore nell'ospedale, a quattordici anni, sorridendo.\n\"Il leggero chiarore divent\u00f2 una luce abbagliante. Gli occhi di Sadako si spalancarono. Contemplavano il cielo, nel suo eterno splendore\"."}
{"id": "411112", "revid": "1475680", "url": "https://it.wikipedia.org/wiki?curid=411112", "title": "Heterocephalus glaber", "text": "L'eterocefalo glabro, talpa senza pelo o ratto talpa (Heterocephalus glaber ) \u00e8 un roditore della famiglia Bathyergidae, unico rappresentante del genere Heterocephalus.\nDescrizione.\nL'eterocefalo glabro fu descritto, per la prima volta, dal biologo tedesco Eduard R\u00fcppell nel 1842. Misura circa 12\u201313\u00a0cm di lunghezza, coda compresa; gli operai pesano circa 30-35 grammi, mentre la regina pu\u00f2 pesare oltre 50\u00a0g, eccezionalmente 80. Questo roditore si \u00e8 adattato bene alla vita sotterranea: i suoi occhi sono ridotti a due strette fessure e, di conseguenza, la sua vista \u00e8 scarsa. Tuttavia, \u00e8 altamente adattato a muoversi nel sottosuolo e pu\u00f2 correre sia in avanti sia all'indietro con sorprendente velocit\u00e0. I suoi grandi denti vengono utilizzati per scavare, oltre che per mangiare, e le sue labbra vengono serrate, mentre scava, per non far entrare la terra. Il 25 per cento della massa muscolare dell'animale risiede nella parte mascellare e questo fatto consente all'eterocefalo glabro di scavare terreni particolarmente duri.\nI padiglioni auricolari sono atrofizzati e le orecchie minuscole. Questo roditore ha gambe sottili e corte, con zampe provviste di 5 dita terminanti con forti unghie. L'eterocefalo glabro ha pochi peli (da qui la denominazione \"glaber\", glabro) e una pelle rugosa, di colore bruno-rosato.\nL'eterocefalo glabro \u00e8 un caso particolare fra i mammiferi, poich\u00e9 \u00e8 un eterotermo (o a sangue freddo); non pu\u00f2 regolare la temperatura corporea e necessita di un ambiente con una temperatura specifica costante per sopravvivere e difatti il suo ambiente preferito \u00e8 rappresentato dalle gallerie profonde una cinquantina di centimetri, nelle quali la temperatura resta costante tutto l'anno intorno ai 30 gradi Celsius. Comunque, nei periodi pi\u00f9 freddi, il roditore si stringe intorno ai compagni o si rivolta nel terreno tiepido situato pi\u00f9 in alto.\nI polmoni di questo animale sono molto piccoli, e il suo tasso di metabolismo dell'ossigeno \u00e8 molto basso, poich\u00e9 nelle gallerie sotterranee dove vive Quando ci sono delle carestie, questo animale pu\u00f2 restare senza mangiare per molto tempo.\nLa pelle dell'eterocefalo glabro \u00e8 sprovvista di recettori per la \"Sostanza P\", un neurotrasmettitore responsabile della modulazione delle sensazioni dolorifiche al sistema nervoso centrale. Di conseguenza, quando questi animali vengono feriti, graffiati o bruciati, non provano dolore.\nDistribuzione e habitat.\nQuesto roditore vive esclusivamente in alcune zone desertiche dell'Africa orientale (Etiopia, Kenya e Somalia).\nBiologia.\nL'eusocialit\u00e0 dell'eterocefalo glabro \u00e8 un caso eccezionale fra i mammiferi. \nQuest'animale, fatto unico tra i mammiferi, vive in colonie simili a quelle delle api e delle formiche.\nLe colonie sono formate da 70-80 individui che vivono in un complesso sistema di gallerie a 15\u201350\u00a0cm di profondit\u00e0 e si estendono per 70 metri a partire dalla stanza centrale. Gli operai della colonia, che sono gli esemplari pi\u00f9 piccoli, si dispongono in gruppi con compiti diversi; c'\u00e8 chi scava nuovi tunnel, chi cerca il cibo, chi accudisce i piccoli, ecc. I soldati, pi\u00f9 grossi, restano nella tana finch\u00e9 non sono chiamati a difendere la colonia.\nGli eterocefali glabri risalgono in superficie solo per migrare in una nuova colonia.\nLe regine vivono 13 - 18 anni e sono estremamente ostili ad altre femmine che tentano di accoppiarsi. Le regine, inoltre, perlustrano il territorio della colonia, provocando i compagni pigri e i membri con cui hanno parentela meno forte. Nelle colonie in cattivit\u00e0 sono diventate regine, sia femmine giovani sia femmine adulte (8 anni); la regina \u00e8 l'eterocefalo glabro pi\u00f9 grosso della colonia ed \u00e8 caratterizzata dalla presenza di una decina di mammelle sempre sviluppate. Nel periodo di estro, la regina pu\u00f2 accoppiarsi anche con tre maschi ed \u00e8 recettiva ogni due, tre mesi, gi\u00e0 durante la fase di allattamento. Le figliate, abitualmente cinque in un anno, possono raggiungere una media di 14 piccoli.\nQuando la regina muore, un'altra femmina prende il suo posto, a volte dopo una lotta violenta con le altre aspiranti regine. Questo comportamento \u00e8 analogo a quelli degli insetti sociali (soprattutto le termiti), ragion per cui alcuni biologi (fra cui Richard Dawkins) li considerano analoghi a questi strani animali.\nL'eterocefalo glabro si nutre di radici, bulbi, tuberi e altre parti sotterranee delle piante, ma pu\u00f2 anche mangiare piccoli animali come lumache, lombrichi, insetti in caso di carestia. Tra le sue particolarit\u00e0 vanno annoverate la sua capacit\u00e0 di digerire la cellulosa e la fuoriuscita di due tipi di palline di sterco, dei quali uno viene reingerito in quanto ricco di microrganismi fondamentali per la digestione.\nLa comunicazione \u00e8 costituita da segnali chimici, tattili, acustici e comprende suoni difensivi, richiami, rumori aggressivi.\nDurata della vita.\nEssendo l'eterocefalo glabro il roditore che vive pi\u00f9 a lungo, si \u00e8 studiato il meccanismo che lo farebbe arrivare a questa et\u00e0 record. Si \u00e8 osservato che i suoi tessuti cellulari sono pi\u00f9 stabili e meno soggetti a tumori e a stress ossidativi. Secondo Sherman e Jarvis tale animale vive molto pi\u00f9 di 15 anni. .\n\"Gli scienziati hanno scoperto che il gene denominato p16 contenuto nel suo patrimonio genetico blocca la proliferazione delle cellule cancerose\".\nRiproduzione.\nTra gli eterocefali glabri si pu\u00f2 riprodurre solo una femmina dominante, la regina, che in genere si accoppia con tre maschi operai, diversi di anno in anno. La regina pu\u00f2 partorire pi\u00f9 di 20 piccoli ed \u00e8 assistita da diversi maschi e femmine non operai."}
{"id": "411115", "revid": "767487", "url": "https://it.wikipedia.org/wiki?curid=411115", "title": "Bioley-Magnoux", "text": "Bioley-Magnoux (, toponimo francese) \u00e8 un comune svizzero di 230 abitanti del Canton Vaud, nel distretto del Jura-Nord vaudois.\nStoria.\nBioley-Magnoux \u00e8 menzionato per la prima volta nel 1228 come \"Biolai\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "411116", "revid": "1610933", "url": "https://it.wikipedia.org/wiki?curid=411116", "title": "Eterocefalo glabro", "text": ""}
{"id": "411119", "revid": "1226", "url": "https://it.wikipedia.org/wiki?curid=411119", "title": "William Gladstone", "text": ""}
{"id": "411121", "revid": "339392", "url": "https://it.wikipedia.org/wiki?curid=411121", "title": "A.C. Perugia", "text": ""}
{"id": "411123", "revid": "110157", "url": "https://it.wikipedia.org/wiki?curid=411123", "title": "Belmont-sur-Yverdon", "text": "Belmont-sur-Yverdon (toponimo francese) \u00e8 un comune svizzero di 368 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "411124", "revid": "110157", "url": "https://it.wikipedia.org/wiki?curid=411124", "title": "Treytorrens", "text": "Treytorrens (toponimo francese) \u00e8 un comune svizzero di 131 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "411125", "revid": "104458", "url": "https://it.wikipedia.org/wiki?curid=411125", "title": "Combremont", "text": ""}
{"id": "411126", "revid": "879165", "url": "https://it.wikipedia.org/wiki?curid=411126", "title": "Franco tiratore", "text": "Franco tiratore, in senso proprio, \u00e8 una locuzione per definire un combattente che spara contro truppe regolari, da solo o nell'ambito di piccoli gruppi, specialmente in centri abitati occupati dal nemico o in corso di occupazione. \nDescrizione.\nIl termine \"franco\" (libero) sta a indicare che questo tipo di combattenti non opera seguendo gli ordini generali impartiti dai rispettivi comandanti per determinate azioni militari, ma si tratta di combattenti cui \u00e8 concessa una notevole libert\u00e0 di azione e iniziativa, soggetti al solo imperativo di ostacolare i movimenti del nemico e/o comunque arrecargli i danni della perdita di uomini.\nSecondo il moderno significato, in politica, il \"franco tiratore\" \u00e8 invece colui che, approfittando del voto a scrutinio segreto, non segue le indicazioni del proprio partito o gruppo parlamentare cui appartiene.\nNel lessico militare.\nLa locuzione, rintracciabile in italiano a partire dal 1870, ha origine militare ed \u00e8 un calco del francese \"franc-tireur\". La prima traccia individuabile dell'espressione si trova nei resoconti giornalistici della guerra franco-prussiana, usata per definire un \"combattente o piccolo gruppo di combattenti che pratica azioni di guerra contro truppe regolari per evitare l'occupazione o l'evacuazione di centri abitati\".\nI \"francs-tireurs\" rappresentarono la prima ossatura dell'esercito dei Vosgi che, sotto la guida di Giuseppe Garibaldi, combatt\u00e9 nell'ultima fase della guerra franco-prussiana del 1870. Fu al ritorno in patria dei volontari che la traduzione \"franchi tiratori\" si diffuse anche in Italia.\nAlcune fonti riportano che l'origine dell'espressione ha, in francese, radici pi\u00f9 antiche: i \"franc tireurs\" furono infatti milizie volontarie istituite per difendere la Francia in occasione delle invasioni del 1792 e del 1815. Tali milizie, pi\u00f9 note come \"tirailleurs\", vennero inquadrate nell'esercito regolare da Napoleone Bonaparte, dando vita alla fanteria leggera. Al termine della prima guerra mondiale in Germania furono organizzati alcuni \"Freikorps\", per l'appunto \"corpi franchi\".\nLa locuzione torn\u00f2 d'attualit\u00e0 nella seconda guerra mondiale durante la battaglia di Firenze dell'estate 1944, riferendosi ai combattenti fascisti della Repubblica Sociale Italiana (che furono chiamati anche \"cecchini\") i quali si contrapposero alla liberazione della citt\u00e0 da parte delle forze alleate sparando dai tetti della citt\u00e0. Sempre nell'ultimo conflitto mondiale, i \"Francs-tireurs et partisans\" (FTP) furono un importante gruppo della Resistenza francese.\nNel gergo politico.\nA partire dagli anni 1950 divenne una espressione gergale, quando l'espressione fu utilizzata per la prima volta secondo la definizione corrente. Di fatto, per\u00f2, l'espressione conserv\u00f2 l'accezione di cecchino che, nascosto e dunque imprevisto, provoca danni ad una parte.\nDurante la Rivoluzione cubana, Ernesto Che Guevara utilizz\u00f2 lo pseudonimo \"El Francotirador\" (Il Franco tiratore) per il suo articolo intitolato \"El principio de la fin\" (L'inizio della fine), nella rubrica \"Sin bala en el directo\" (Senza colpo in canna), sul primo numero del giornale \"El Cubano Libre\", ciclostilato e distribuito clandestinamente nelle zone della Sierra Maestra, dal novembre 1957 a met\u00e0 dell'anno successivo.\nNella prassi politica.\nNel lessico politico italiano \"franco tiratore\" \u00e8 chi, violando la disciplina del proprio partito o del proprio gruppo parlamentare, o dissentendo dalla linea ufficiale del proprio schieramento, vota come meglio ritiene, venendo meno alle indicazioni ricevute.\nLe pi\u00f9 frequenti manifestazioni dei franchi tiratori si sono verificate in Italia durante l'elezione del presidente della Repubblica o di componenti della Corte costituzionale o del Consiglio superiore della magistratura.\nCelebri sono rimasti i franchi tiratori democristiani durante le elezioni del Presidente della Repubblica: per impedire l'avanzata di avversari interni al partito, essi chiusero la strada della presidenza a politici come Amintore Fanfani, Arnaldo Forlani e Cesare Merzagora; ma anche di altri partiti come Giuliano Vassalli o Carlo Sforza. Anche Giovanni Leone fu bloccato dai franchi tiratori nel 1964 ma riusc\u00ec a diventare presidente nel 1971. L'elezione di Romano Prodi al Quirinale il 19 aprile 2013 fu bloccata al quarto scrutinio da 101 franchi tiratori che, nel segreto dell'urna, votarono in maniera difforme a quanto concordato dalle segreterie dei partiti del centrosinistra che sostennero la sua candidatura. L'elezione di Maria Elisabetta Alberti Casellati al Quirinale il 28 gennaio 2022 fu bloccata al quinto scrutinio da 71 franchi tiratori che, nel segreto dell'urna, votarono in maniera difforme a quanto concordato dalle segreterie dei partiti del centrodestra che sostennero la sua candidatura.\nIl fenomeno, tuttavia, si verificava anche durante le votazioni che riguardano leggi particolarmente controverse. Per limitarne l'incidenza, nel 1988 i regolamenti della Camera e del Senato furono riformati riducendo i casi in cui \u00e8 previsto lo scrutinio segreto. Da un sistema che contemplava la possibilit\u00e0 dello scrutinio segreto per tutti i tipi di votazione e lo rendeva obbligatorio per i voti finali sui progetti di legge, si pass\u00f2 a un regime con il voto a scrutinio palese assunto come prassi per tutte le votazioni ad eccezione di quelle che riguardano le persone alla Camera e una procedura pi\u00f9 complessa per il voto segreto al Senato. In entrambi i casi \u00e8 escluso il voto segreto sulla legge finanziaria e su quelle che comunque prevedono spese o entrate. La riforma fu motivata con la necessit\u00e0 di non confondere i ruoli fra maggioranza e opposizione."}
{"id": "411127", "revid": "125647477", "url": "https://it.wikipedia.org/wiki?curid=411127", "title": "Jeanne Calment", "text": "Francese di Arles, visse ( giorni). Confermata dall'atto di nascita, tale longevit\u00e0 fu accuratamente documentata dagli studi scientifici sul suo caso, e la verifica richiese un dispiegamento di mezzi senza precedenti per un riscontro del genere. Condusse una vita estremamente attiva, tanto che cominci\u00f2 a praticare la scherma a 85 anni (da ragazza aveva anche imparato a nuotare e a giocare a tennis) e a 100 anni andava ancora in bicicletta; inoltre fum\u00f2 fino a 118 anni.\n\u00c8 l'unica persona nella storia dell'umanit\u00e0 ad aver superato con certezza i 120 anni ed \u00e8 inoltre, insieme alla giapponese Kane Tanaka (1903), alla francese Lucile Randon (1904) e all'americana Sarah Knauss (1880-1999) una delle quattro ad aver compiuto 118 anni e insieme a Kane Tanaka e Sarah Knauss una delle tre ad aver compiuto 119 anni.\nBiografia.\nJeanne Louise Calment nacque il 21 febbraio 1875 alle 7 del mattino ad Arles (Francia) in Rue Coll\u00e8ge du Roure da Nicolas Calment (1838-1931), carpentiere navale e da Marguerite Gilles (1838-1924), casalinga, proveniente da una famiglia di mugnai. I genitori avevano entrambi 37 anni e si erano sposati il 16 ottobre 1861: Jeanne era l'ultima di quattro figli, i suoi fratelli erano Antoine (1862-1866), Marie (1863-1865) e Fran\u00e7ois (1865-1962). Proveniva da una famiglia tradizionalmente longeva: suo fratello visse 97 anni, suo padre 93, sua madre 86, ma suo fratello Antoine mor\u00ec a soli 4 anni, sua sorella Marie a 2. Anche i suoi nonni erano abbastanza anziani al momento della morte. Venne battezzata il 23 febbraio.\nFra il 1881 e il 1886 frequent\u00f2 una scuola elementare privata in Place de la R\u00e9publique. Il 1\u00ba giugno 1885 partecip\u00f2 al funerale di Victor Hugo con la sua famiglia al Pantheon di Parigi. Nel 1888 incontr\u00f2 Vincent van Gogh che visitava il negozio di suo padre: lo descrisse come \"sporco, mal vestito e sgradevole\", trovandolo inoltre \"brutto, scortese e malato\". L'8 aprile 1896 nella chiesa di Saint-Trophime in Place de la R\u00e9publique ad Arles spos\u00f2 suo cugino di secondo grado Fernand Nicolas Calment (1868-1942). Andarono a vivere in un appartamento situato in Rue Gambetta e gestirono il negozio \"Nouveaut\u00e9s - Calment\" che si trovava all'angolo tra Rue Gambetta e Rue Saint Est\u00e8ve. Due anni dopo diedero alla luce una figlia, Yvonne (1898-1934). Nel 1906 la famiglia si trasfer\u00ec da Rue L\u00e9on Gambetta a Rue Saint Est\u00e8ve. Il 18 settembre 1924 all'et\u00e0 di 86 anni mor\u00ec la madre di Jeanne, Marguerite Gilles.\nNel 1926 la figlia Yvonne spos\u00f2 Joseph Billot (1891-1963), cavaliere della Legion d'Onore e capitano dell'Esercito francese. Nello stesso anno nacque il loro figlio Fr\u00e9d\u00e9ric Billot (1926-1963). Jeanne in questo periodo visse nuovamente in Rue Gambetta. L'8 gennaio 1931, all'et\u00e0 di 93 anni, mor\u00ec il padre di Jeanne, Nicolas, mentre il 19 gennaio 1934 venne a mancare per polmonite sua figlia Yvonne, a soli 36 anni, lasciando a Jeanne il compito di crescere il nipotino. Il 2 ottobre 1942 mor\u00ec a 73 anni Fernand Nicolas Calment, il marito di Jeanne. Il 3 marzo 1950 suo nipote Fr\u00e9d\u00e9ric Billot spos\u00f2 Ren\u00e9e Yvonne Taque, nata a La Londe-les-Maures nel Var il 20 gennaio 1926 e morta l'11 marzo 2020 a 94 anni. Il 1\u00ba dicembre 1962 mor\u00ec Fran\u00e7ois Calment, l'unico fratello di Jeanne ancora in vita, all'\"Hospice de Chiavary\" di Arles, all'et\u00e0 di 97 anni, il 25 gennaio 1963 mor\u00ec suo genero Joseph Billot e il 13 agosto 1963 a 36 anni scomparve in un incidente di moto suo nipote Fr\u00e9d\u00e9ric Billot.\nNel 1965, all'et\u00e0 di 90 anni, priva di eredi, Jeanne Calment stipul\u00f2 un contratto, comune in Francia, di vendita del suo appartamento condominiale \"en viager\" (o ipoteca inversa, simile alla nuda propriet\u00e0 applicabile in Italia) all'avvocato quarantasettenne Andr\u00e9-Fran\u00e7ois Raffray. Raffray accett\u00f2 di pagare una somma mensile sino alla morte della donna: all'epoca Jeanne aveva novant'anni e il valore dell'appartamento equivaleva a dieci anni di pagamento. Nonostante ci\u00f2, l'affare non si sarebbe rivelato vantaggioso per Raffray: la Calment sopravvisse infatti per pi\u00f9 di trent'anni, mentre l'uomo fu stroncato da un cancro al colon nel dicembre 1994, settantasettenne, e trasmise l'obbligazione alla propria vedova. Sempre nel 1965 Jeanne ritorn\u00f2 a vivere in Rue Saint Est\u00e8ve con la vedova di suo nipote, Ren\u00e9e Billot (che si rispos\u00f2 nel 1972 con Louis F\u00e9lix Bonnary (1923-1999) . Dopo aver vissuto nella sua abitazione fino all'et\u00e0 di 110 anni, nel 1985 la Calment si trasfer\u00ec in una casa di riposo.\nJeanne Calment sal\u00ec alla ribalta delle cronache internazionali nel 1988, quando il centenario della venuta di Van Gogh nella sua citt\u00e0 natale, Arles, attrasse i media sul posto e le offr\u00ec l'occasione di parlare con i giornalisti. Jeanne rivel\u00f2 di aver incontrato in giovent\u00f9 il pittore, che le aveva chiesto del denaro per dipingere alcuni dei suoi quadri pi\u00f9 celebri. Nonostante fosse un uomo \"brutto, trasandato e consumato dall'alcol\", come lo defin\u00ec la Calment stessa, ella gli diede dei soldi. Dichiar\u00f2 anche di aver presenziato al funerale di Victor Hugo nel 1885. Questi fatti destarono curiosit\u00e0 e la ripercussione non si fece attendere: il Guinness dei primati se ne interess\u00f2, attribuendole il record di persona vivente pi\u00f9 longeva del mondo. Durante la sua vita Calment incontr\u00f2 anche il poeta e premio Nobel Fr\u00e9d\u00e9ric Mistral, e and\u00f2 a vedere uno spettacolo di Jos\u00e9phine Baker.\nUltimi anni e morte.\nIl 21 giugno 1986, con la morte di Eug\u00e9nie Roux, divenne la persona vivente pi\u00f9 longeva di Francia. Nel marzo 1987, all'et\u00e0 di 112 anni, partecip\u00f2 a un servizio a lei dedicato su TF1. Il 13 dicembre 1990 usc\u00ec nei cinema canadesi il film \"Vincent et moi\", dedicato a Vincent van Gogh: Jeanne partecip\u00f2 alla pellicola nel ruolo di s\u00e9 stessa diventando, coi suoi 114 anni, la pi\u00f9 anziana attrice di tutti i tempi. Nel 1995 usc\u00ec un documentario in francese sulla sua vita, intitolato \"Oltre i 120 anni con Jeanne Calment\". Nel febbraio 1996 la casa di riposo La Maison du Lac, dove Jeanne viveva gi\u00e0 da qualche tempo, lanci\u00f2 un CD, \"Ma\u00eetresse du temps\" (\"La signora del tempo\"), con la voce della Calment che ricordava la propria vita, mista a tracce di rap e d'altro genere.\nMor\u00ec il 4 agosto 1997 alle 10:45 nella casa di riposo \"La Maison du Lac\" all'et\u00e0 di 122 anni e 164 giorni, diventando l'essere umano pi\u00f9 longevo di cui si abbia avuto notizia certa; venne sepolta nella tomba di famiglia nel Cimeti\u00e8re de Trinquetaille, che si trova nell'omonimo quartiere di Arles. Dopo la sua morte, le succedettero nel primato mondiale di persona pi\u00f9 anziana in vita la canadese Marie-Louise Meilleur e in quello nazionale Anne Primout, di origine algerina.\nPrimati.\nSe si escludono i controversi casi di Shigechiyo Izumi e Carrie C. White, Jeanne \u00e8 stata la seconda persona in ordine di tempo (dopo Augusta Holtz) a raggiungere documentatamente i 115 anni, e di conseguenza anche tutte le et\u00e0 maggiori fino ai 122 anni. \u00c8 inoltre l'unica ad aver superato la soglia dei 120 anni.\nIl primato le fu riconosciuto dal Guinness dei primati nel 1988. Tuttavia, in seguito, lo perse in favore di Carrie C. White, che si asseriva nata nel 1874, mentre verosimilmente era di quattordici anni pi\u00f9 giovane. Ricerche successive, svolte sulla base dei censimenti, rivelarono che il Guinness, con ogni probabilit\u00e0, aveva ragione la prima volta. Alternativamente, quindi, Jeanne Calment sarebbe diventata la persona pi\u00f9 anziana del mondo:\nIl Guinness le rese ufficialmente il titolo alla morte della White.\nI primati collezionati dalla Calment possono essere naturalmente estesi alla Francia, al continente europeo e all'ambito dei soli individui di sesso femminile. \u00c8 stata, inoltre, l'ultima sopravvissuta fra le persone nate, certificatamente, negli anni settanta dell'Ottocento.\n\u00c8 una delle dieci persone che nella storia dell'umanit\u00e0 hanno raggiunto i 117 anni, ed \u00e8 inoltre, insieme alla giapponese Kane Tanaka (1903), alla francese Lucile Randon (1904) e all'americana Sarah Knauss (1880-1999) una delle quattro ad aver compiuto 118 anni e insieme a Kane Tanaka e Sarah Knauss una delle tre ad aver compiuto 119 anni."}
{"id": "411128", "revid": "1363832", "url": "https://it.wikipedia.org/wiki?curid=411128", "title": "William Fulco", "text": "Biografia.\nFu un prete gesuita nonch\u00e9 professore di Studi Mediterranei Antichi della \"National Endowment for the Humanities\" alla Loyola Marymount University di Los Angeles.\nEntr\u00f2 nella Compagnia di Ges\u00f9 nell'agosto 1954, e fu ordinato prete nel giugno 1966. Pass\u00f2 gran parte della sua carriera insegnando.\nNel 2002 fu ingaggiato da Mel Gibson per ricostruire l'aramaico parlato da Ges\u00f9 per il film \"La passione di Cristo\", diventando uno dei pochi glottoteti professionali. Il suo aramaico \"ricostruito\" incorpora elementi della lingua del Libro di Daniele, del siriaco parlato nel IV secolo d.C. e dell'ebraico."}
{"id": "411129", "revid": "767487", "url": "https://it.wikipedia.org/wiki?curid=411129", "title": "Combremont-le-Grand", "text": "Combremont-le-Grand (toponimo francese) \u00e8 una frazione di 311 abitanti del comune svizzero di Valbroye, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 6,61\u00a0km\u00b2, nel 2011 \u00e8 stato accorpato agli altri comuni soppressi di Cerniaz, Combremont-le-Petit, Granges-pr\u00e8s-Marnand, Marnand, Sassel, Seigneux e Villars-Bramard per formare il nuovo comune di Valbroye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "411132", "revid": "1305772", "url": "https://it.wikipedia.org/wiki?curid=411132", "title": "Levski Sofia", "text": "Il Levski Sofia \u2013 societ\u00e0 polisportiva di Sofia. Fra le sezioni pi\u00f9 importanti ci sono:"}
{"id": "411134", "revid": "1573940", "url": "https://it.wikipedia.org/wiki?curid=411134", "title": "Megatherium", "text": "Il megaterio (Megatherium ) \u00e8 un genere estinto di mammiferi che comprendeva varie specie di \"bradipi terricoli giganti\" vissuti durante il Pliocene e il Pleistocene nelle Americhe. Il nome scientifico deriva dal greco e significa \"grande bestia.\" Difatti, questi mammiferi raggiungevano delle dimensioni ragguardevoli, come nel caso del \"Megatherium americanum\" dall'aspetto simile ad un orso ma grande quanto un elefante: lungo fino a 6\u00a0m dalla testa alla coda per un peso di 4 tonnellate. Sarebbe stato superato per dimensioni a quei tempi solo da alcune specie di mammuth. Le varie specie di \"Megatherium\" facevano parte della megafauna del Pleistocene, mammiferi giganti vissuti durante il Pleistocene.\nSistematica.\nIl megaterio o \"bradipo gigante\", \u00e8 solo un lontano parente degli attuali bradipi che vivono sui rami degli alberi nelle foreste equatoriali del Sud America, precisamente appartengono allo stesso sottordine dei Folivori.\nRitrovamento dei fossili.\nGrazie al ritrovamento di numerosi scheletri completi, gli esperti hanno potuto risalire alle dimensioni e alla forma del megaterium.\nI fossili furono esaminati per la prima volta dagli scienziati nel XVII secolo, quando un esemplare ritrovato in Argentina fu spedito in Spagna: ad una prima occhiata, gli artigli lunghi e ricurvi del megaterium fanno pensare a un predatore, ma si serviva degli artigli per abbassare i rami dai quali raccoglieva fasci di foglie da mangiare.\nA causa della forma degli artigli, il possente megaterio possedeva una camminata non molto elegante e sciolta, anche se difficilmente un predatore l'avrebbe attaccato.\nQuando si muoveva pesantemente sulle quattro zampe forti, i suoi \"piedi\" non aderivano completamente al terreno.\nIl megaterio camminava infatti sulle nocche e sui lati dei \"piedi\".\nMorfologia.\nEra provvisto di un manto lanoso e a pelo lungo, che lo teneva al caldo e che permetteva alle madri di megaterio di portare comodamente i piccoli con s\u00e9. Quando il bradipo gigante brucava fra le cime degli alberi, i cuccioli, probabilmente, stavano al sicuro aggrappandosi strettamente al lungo pelo del torace o del dorso della madre.\nIl megaterio aveva larghe e tozze zampe, provviste di lunghi artigli uncinati: nel dettaglio, le ossa degli arti anteriori relativamente esili rispetto a quelle posteriori pi\u00f9 massicce fanno supporre che questo mammifero passasse gran parte del tempo in posizione semieretta, sollevandosi sulle zampe posteriori e utilizzando la larga e corta coda come una sorta di piedistallo per bilanciare il peso, cos\u00ec da raggiungere pi\u00f9 agevolmente le fronde degli alberi di cui si nutriva.Quando la temperatura, nell'arco di migliaia di anni, si abbass\u00f2 gradualmente, molti animali dovettero adattarsi a vivere al freddo.\nLa mole e possenza fisica di questo animale lo rendevano privo di predatori naturali, un colpo sferrato con le sue poderose zampe anteriori lunghe 2 metri e terminanti con i lunghi artigli ricurvi avrebbe steso qualsiasi carnivoro, anche se gli esemplari pi\u00f9 giovani o malati potevano divenire preda di tigri dai denti a sciabola o di branchi di lupi.\nAlimentazione.\nQuesto mammifero, si suppone si cibasse prevalentemente di vegetali quali: foglie, erba, frutta, radici, germogli e arbusti; forse, argomento controverso e tuttora dibattuto, almeno occasionalmente si sarebbe potuto cibare anche di carcasse di animali, alimenti con maggior contenuto proteico.\nDistribuzione e habitat.\nNonostante il megaterio si sia sviluppato in Sudamerica, i suoi fossili sono stati ritrovati anche nel Nordamerica sudoccidentale. Infatti, circa 20.000 anni fa, questo singolare animale si spost\u00f2 verso nord, insieme ai gliptodonti corazzati e agli opossum. Circa 9.000 anni pi\u00f9 tardi, il megaterio si estinse, cos\u00ec come molti altri mammiferi di grosse dimensioni.\nViveva nei boschi e nelle savane alberate, ovviamente data la mole, difficilmente si inoltrava nelle foreste intricate."}
{"id": "411136", "revid": "804", "url": "https://it.wikipedia.org/wiki?curid=411136", "title": "Ponte di San Niccol\u00f2", "text": "Il ponte di San Niccol\u00f2 \u00e8 il ponte sull'Arno pi\u00f9 a monte del centro di Firenze, il terzo pi\u00f9 a monte del Comune di Firenze, dopo quelli da Verrazzano e di Varlungo.\nStoria.\nFu costruito tra il 1836 e il 1837 nei pressi della omonima pescaia San Niccol\u00f2 che forniva l'acqua ai mulini situati all'interno delle mura. \nIn origine era un ponte sospeso, tenuto su da corde metalliche tese tra sponda e sponda dell'Arno. Il nome originario era Ponte San Ferdinando in onore del Granduca Ferdinando III di Toscana. L'opera di costruzione fu affidata a una societ\u00e0 francese dei fratelli Marc e Jules S\u00e9guin, famosi ingegneri esperti nella progettazione di ponti metallici, che avevano avuto anche l'incarico della realizzazione del ponte San Leopoldo, ora denominato Ponte alla Vittoria. Pochi anni dopo fu travolto dall'alluvione del 1844, venne ricostruito nel 1853 e ancora modificato nel 1890 mantenendo sempre una struttura metallica, per questo motivo fu chiamato popolarmente \"Ponte di Ferro\".\nCambi\u00f2 nome in seguito alla fine del Granducato e fu intitolato a \"San Niccol\u00f2\" in onore del quartiere adiacente sulla riva meridionale dell'Arno. \nCome tutti gli altri ponti fiorentini ad eccezione di Ponte Vecchio, fu minato e distrutto dai tedeschi in ritirata nel 1944 e ricostruito negli anni a seguire con l'attuale struttura in cemento armato, ad una sola arcata (a differenza di tutte le precedenti strutture che erano state sviluppate a tre arcate, con eccezione della prima che era sospesa). Il progetto di ricostruzione \u00e8 del 1948-1949 di Riccardo Morandi."}
{"id": "411150", "revid": "33326", "url": "https://it.wikipedia.org/wiki?curid=411150", "title": "Into the Darkness, into the Moda", "text": ""}
{"id": "411165", "revid": "1573940", "url": "https://it.wikipedia.org/wiki?curid=411165", "title": "Parus", "text": "Parus \u00e8 un genere di uccelli appartenenti alla famiglia Paridae, pi\u00f9 comunemente detta \"famiglia delle cince\".\nDescrizione.\nDimensioni.\nHanno piccole dimensioni, in genere simili a quelle dei passerotti o dei pettirossi. La cinciallegra, specie pi\u00f9 emblematica, ha una lunghezza compresa tra 13,5 e 15 cm.\nAlimentazione.\nSono voraci insettivori e granivori. Il cibo viene sminuzzato col becco, tenendolo fermo con le zampe. Accetta volentieri il cibo offerto in mangiatoie dall'uomo.\nTassonomia.\nComprende le seguenti specie:"}
{"id": "411169", "revid": "6923", "url": "https://it.wikipedia.org/wiki?curid=411169", "title": "Zona di libero scambio", "text": ""}
{"id": "411170", "revid": "123495956", "url": "https://it.wikipedia.org/wiki?curid=411170", "title": "Buoni o cattivi", "text": "Buoni o cattivi \u00e8 il quattordicesimo album in studio del cantautore italiano Vasco Rossi, pubblicato il 2 aprile .\n\u00c8 stato il disco pi\u00f9 venduto dell'anno con oltre un milione di copie, divenendo il maggior successo commerciale della carriera dell'artista insieme a \"Gli spari sopra\", ed \u00e8 rimasto 15 settimane non consecutive in testa alla hit parade italiana, raggiungendo anche la sesta posizione in Svizzera. Dall'album sono stati estratti cinque singoli: \"Buoni o cattivi\", \"Come stai\", \"Un senso\", \"E\u2026\", \"Se\u00f1orita\".\nL'album, dopo aver venduto copie soltanto nella prima settimana di commercializzazione, nel decennio 2000-2009 \u00e8 stato il pi\u00f9 venduto in Italia. Inoltre, non \u00e8 sceso sotto la 16\u00aa posizione per 75 settimane, equivalenti a un anno e cinque mesi.\nDescrizione.\nL'uscita del disco, il 2 aprile 2004, viene annunciata alla comunit\u00e0 di don Luigi Ciotti.\nTra tutte le canzoni presenti nell'album \u00e8 da segnalare \"Un senso\", colonna sonora del film \"Non ti muovere\" di Sergio Castellitto e tratto dall'omonimo libro di Margaret Mazzantini. La canzone \u00e8 stata premiata ai Nastri d'argento, ma non \u00e8 stata inserita nella colonna sonora ufficiale.\nIl disco comprende \"Rock'n'roll show\" gi\u00e0 presentata a Fabriano e allo stadio San Siro nel 2003 e \"Anymore\", scritta nel 1999.\nL'intro di \"Cosa vuoi da me\" \u00e8 ispirato alla canzone \"Pretty Fly (for a White Guy)\" degli The Offspring.\n\u00c8 presente anche una canzone della cantautrice toscana Pia Tuccitto: si tratta di \"E\u2026\". L'album vede anche la partecipazione di Patrick Warren."}
{"id": "411177", "revid": "110157", "url": "https://it.wikipedia.org/wiki?curid=411177", "title": "Obninsk", "text": "Obninsk \u00e8 una cittadina della Russia europea, nell'Oblast' di Kaluga, a circa 110\u00a0km da Mosca in direzione sud-ovest.\nSede di importanti istituzioni scientifiche, ha visto realizzato il primo reattore nucleare (ad uso civile) utilizzato per la produzione di energia elettrica, il 27 giugno 1954. La citt\u00e0 \u00e8 gemellata con la citt\u00e0 di Oak Ridge, cittadina statunitense anch'essa sede di importanti impianti nucleari.\nTrasporto.\nAereo.\nObninsk \u00e8 servita dall'Aeroporto di Ermolino situato a 15\u00a0km dalla citt\u00e0."}
{"id": "411179", "revid": "757396", "url": "https://it.wikipedia.org/wiki?curid=411179", "title": "Professional'nyj Basketbol'nyj klub CSKA", "text": "Il Professional'nyj Basketbol'nyj klub CSKA (in russo: \u041f\u0411\u041a \u0426\u0421\u041a\u0410 \u041c\u043e\u0441\u043a\u0432\u0430) \u00e8 una squadra russa di pallacanestro, parte della polisportiva CSKA.\nHa vinto per otto volte l'Eurolega, la massima competizione cestistica per club d'Europa e dal 2012 al 2018 \u00e8 sempre arrivata alle final four vincendo due volte.\nNel 2006, ha battuto il Maccabi Tel Aviv, vincitore nei due anni precedenti, 73-69 nella finale di Praga. Ha perso la finale 2007 93\u201391 contro il Panathinaikos in casa dei greci, ad Atene. Nel 2008, nella ripetizione della finale 2006 ha di nuovo battuto il Maccabi 91-77 a Madrid. Nella finale 2009 a Berlino perde di nuovo contro il Panathinaikos per 73-71.\nNella stagione 2004-2005 \u00e8 stata la prima squadra della storia a chiudere la \"regular season\" dell'Eurolega, imbattuta, perdendo per\u00f2 in semifinale proprio a Mosca contro la squadra spagnola del TAU Vitoria.\nStoria.\nTra gli anni sessanta e settanta, ha vinto quattro titoli europei tra cui quelli del 1969 e 1971 sotto la direzione di Aleksandr Gomel'skij che ha portato la squadra in finale anche nel 1970 e nel 1973, perdendo in entrambe le occasioni contro l'Ignis Varese. In questa epoca, la squadra disponeva del talento di Sergej Belov che \u00e8 stato eletto per tre volte MVP della finale.\nGomel'skij \u00e8 rimasto alla guida del club per 22 anni prima di passare alla carica di presidente tenuta fino al 2005 quando \u00e8 deceduto.\nNel 1998, Andrei Kirilenko, uno dei maggiori talenti russi, venne ingaggiato dalla squadra moscovita, sancendo in tal modo il ritorno alla pallacanestro che conta, dopo un paio d'anni bui. Nel 2000 \u00e8 arrivata la prima vittoria nella lega nord europea (NEBL), ed un anno pi\u00f9 tardi la finale di Suproleague.\nIl CSKA era ormai tornato ad essere uno dei migliori club d'Europa. Dopo due buone apparizioni in Eurolega nel 2003 per la prima volta ha raggiunto le \"Final four\" dove \u00e8 stato battuto dal Barcellona di Dejan Bodiroga in semifinale.\nNel 2004, la corsa del team russo si \u00e8 fermata di nuovo in semifinale dove ha trovato la sconfitta contro il Maccabi Tel Aviv che in casa si \u00e8 imposto 93-85.\nL'edizione 2005 \u00e8 la pi\u00f9 deludente: imbattuto durante la prima fase, ha perso solamente contro il Barcellona prima di arrivare alle final four che si sono disputate a Mosca. Contro ogni pronostico in semifinale il CSKA si \u00e8 arreso ai baschi del TAU Vitoria.\n\u00c8 stato quindi ingaggiato Ettore Messina, che ha condotto il club alle \"Final four\" di Praga dopo aver eliminato in due partite l'Efes Pilsen \u0130stanbul. Battuto il Barcellona in semifinale, ha affrontato il Maccabi vincitore delle due edizioni precedenti. L'incontro \u00e8 stato serrato ma la squadra russa \u00e8 riuscita a vincere la sua prima Eurolega.\nL'anno successivo battuto di nuovo il Maccabi nei quarti di finale il CSKA ha confermato la sua presenza alle \"Final four\". La squadra di Messina superato l'Unicaja M\u00e1laga ha trovato in finale un'altra grande del basket europeo: il Panathinaikos, che giocava in casa. I greci, guidati dal pluridecorato, \u017deljko Obradovi\u0107, hanno vinto il loro quarto titolo con il punteggio di 93-91.\nNel 2008, il CSKA \u00e8 arrivato di nuovo alle \"Final four\" di Madrid. Sconfitto il Tau Vitoria 83-79, in finale ha ritrovato il Maccabi Tel-Aviv. Al termine di una partita combattuta i russi hanno avuto la meglio per 91-77. Con il successo del 2008 il CSKA \u00e8 diventato la seconda squadra europea per titoli vinti, solo il Real Madrid, con otto affermazioni (tutte nell'era della Coppa dei Campioni), ha vinto pi\u00f9 di loro.\nNel 2016 il CSKA si qualifica per le \"Final four\" di Berlino. In semifinale viene sconfitto il Lokomotiv Kuban mentre il 15 maggio 2016, in finale viene affrontato e battuto per 101 a 96 il Fenerbah\u00e7e conquistando il trofeo. La stagione successiva la squadra riesce ad arrivare alle final four di Istanbul ma viene battuta in semifinale dall'Olimpiakos e nella finale per il terzo posto dal Real Madrid.\nNel 2019 la formazione russa ha battuto 91-83 i turchi dell'Anadolu Efes\nRoster 2021-2022.\n\"Aggiornato al 1\u00b0 febbraio 2022.\""}
{"id": "411181", "revid": "1005847", "url": "https://it.wikipedia.org/wiki?curid=411181", "title": "Elezioni politiche in Italia del 1895", "text": "Le elezioni politiche in Italia del 1895 si svolsero il 26 maggio (1\u00ba turno) e il 2 giugno (ballottaggi) 1895.\nCon queste elezioni entrarono, per la prima volta in Parlamento, esponenti del Partito Socialista Italiano.\nRisultati.\nOrazio Focardi pubblic\u00f2 una prima statistica delle elezioni nel 1895.. Nel 1987 furono pubblicati i dati statistici ministeriali (indicati nella tabella soprastante), ma non erano indicati dati per la suddivisione politica dei candidati."}
{"id": "411185", "revid": "21880", "url": "https://it.wikipedia.org/wiki?curid=411185", "title": "Poecile montana", "text": ""}
{"id": "411187", "revid": "1005847", "url": "https://it.wikipedia.org/wiki?curid=411187", "title": "Elezioni politiche in Italia del 1897", "text": "Le elezioni politiche in Italia del 1897 si sono svolte il 21 marzo (1\u00ba turno) e il 28 marzo (ballottaggi) 1897."}
{"id": "411188", "revid": "125751707", "url": "https://it.wikipedia.org/wiki?curid=411188", "title": "Liceo ginnasio Andrea D'Oria", "text": "Il liceo ginnasio Andrea D'Oria \u00e8 una scuola secondaria di II grado di Genova. Al tradizionale indirizzo classico, affianca percorsi di potenziamento linguistici e, a partire dell'anno scolastico 2016/2017, artistico-espressivi, oltre al nuovo indirizzo del Liceo classico per l'Europa.\nFondata nel 1824, dal 1937 ha sede nella via intitolata ad Armando Diaz, a poca distanza da piazza della Vittoria, e nelle immediate adiacenze della scalinata delle Caravelle (il cui nome ufficiale \u00e8 \"scalinata Milite Ignoto\").\nLa sua sede originaria - quando ancora aveva il nome di \"scuola di studi superiori\" - era in stradone Sant'Agostino, nella zona di Sarzano, dove oggi ha sede la facolt\u00e0 di architettura; assunse poi nel 1849 il nome di ginnasio civico intitolato ad Andrea Doria.\nNel 1884 l'istituto fu dichiarato \"regio\", con il passaggio dall'amministrazione municipale a quella governativa sotto la guida del primo preside, Leopoldo Marengo. Fra i docenti illustri si ricordano il latinista Ferruccio Calonghi (dal 1895), Giuseppe Siri, futuro arcivescovo, Francesco Pinelli, latinista e grecista che vi insegn\u00f2 dal 1936 al pensionamento ed Edoardo Sanguineti, poeta.\n\u00c8 attiva anche un'associazione di ex-allievi, presieduta sino alla sua morte, da Mario Sossi, il magistrato che fu vittima, negli anni settanta, di un sequestro di persona da parte delle Brigate Rosse.\nNegli anni 1980-82 vi si pubblicava il giornalino satirico \"Il grillo sparlante\". Attualmente, il giornalino scolastico, fondato nel 1996, si chiama Dragut, dal nome del gatto di Andrea Doria, ispiratosi a sua volta dal nome di un noto pirata di quell'epoca, suo avversario e alleato di Barbarossa. Nell'aprile 2006 il liceo \u00e8 stato al centro della cronaca per il suicidio di uno degli studenti avvenuto proprio nella scuola."}
{"id": "411191", "revid": "767487", "url": "https://it.wikipedia.org/wiki?curid=411191", "title": "Sassel", "text": "Sassel (toponimo francese) \u00e8 una frazione di 149 abitanti del comune svizzero di Valbroye, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 3,35\u00a0km\u00b2, nel 2011 \u00e8 stato accorpato agli altri comuni soppressi di Cerniaz, Combremont-le-Grand, Combremont-le-Petit, Granges-pr\u00e8s-Marnand, Marnand, Seigneux e Villars-Bramard per formare il nuovo comune di Valbroye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "411196", "revid": "228587", "url": "https://it.wikipedia.org/wiki?curid=411196", "title": "Risonanza magnetica", "text": ""}
{"id": "411197", "revid": "76963", "url": "https://it.wikipedia.org/wiki?curid=411197", "title": "Wilfred Owen", "text": "Biografia.\nPrima della guerra.\nWilfred Owen nacque a Plas Wilmot vicino a Oswestry nel Shropshire, primo di quattro figli, il 18 marzo 1893 in una famiglia di origini Inglesi e Gallesi. I suoi genitori, Tom e Susan Owen, e lui vivevano nella casa del nonno, ma, alla morte di quest'ultimo nel 1897, furono forzati a traslocare in una camera in affitto nei quartieri poveri di Birkenhead.\nFu istruito al Birkenhead Institute e al Shrewsbury Technical School, e scopr\u00ec la sua vocazione nel 1903 durante una vacanza al mare trascorsa nel Cheshire. Owen fu cresciuto come un Anglicano della Scuola Evangelica, anche se in seguito ripudi\u00f2 questi insegnamenti. Le sue prime influenze furono John Keats e la Bibbia.\nPoco dopo aver lasciato la scuola nel 1911, Owen pass\u00f2 l'esame per entrare nell'Universit\u00e0 di Londra, ma non con il punteggio necessario per una borsa di studio. In cambio di un alloggio gratuito e qualche soldo per l'esame, Owen lavor\u00f2 come assistente al Vicario di Dunsden e come insegnante al Wyle Cop School.\nPrima dello scoppio della Grande Guerra, lavor\u00f2 come insegnante privato alla Berlitz School a Bordeaux, Francia.\nIl servizio militare.\nIl 21 ottobre 1915 si arruol\u00f2 nell'Artists' Rifles, un reggimento della riserva dove venivano addestrati gli aspiranti ufficiali dell'Esercito Britannico che all'epoca attirava molti volontari. Per i successivi sette mesi fu addestrato al Hare Hall Camp nell'Essex. Nel gennaio 1917 fu promosso a secondo tenente nel reggimento Manchester. Dopo alcune traumatiche esperienze, tra le quali essere intrappolato per tre giorni in una buca durante la Battaglia della Somme, a Owen fu diagnosticato uno Shock da granata e mandato al Craiglockhart War Hospital dove incontr\u00f2 il suo collega poeta Siegfried Sassoon, un incontro che cambi\u00f2 la sua vita.\nDopo essere tornato al fronte, il 1\u00ba ottobre 1918 Owen guid\u00f2 il suo reparto, appartenente al Secondo Reggimento Manchester, all'assalto di numerosi avamposti nemici vicini al villaggio di Joncourt rimanendo ucciso. Per il suo coraggio, e la sua guida nell'azione, fu insignito postumo della Military Cross.\nLa poesia.\nOwen \u00e8 considerato da alcuni come il poeta principale della Prima guerra mondiale, conosciuto soprattutto per la sua war poetry sugli orrori delle trincee. Siegfried Sassoon, poeta contemporaneo, ebbe una profonda influenza sulla poetica di Owen, tanto che le poesie pi\u00f9 conosciute di Owen (\"Dulce Et Decorum Est\" e \"\") mostrano chiaramente gli influssi di Sassoon. Successivamente la poesia di Owen diventer\u00e0 pi\u00f9 famosa di quella del suo mentore, e ci\u00f2 ha fatto credere a molti che Owen fosse anche pi\u00f9 bravo. Il suo intenso uso di rime imperfette, consonanze e assonanze, fu innovativo e allo stesso tempo quasi geniale, ma non era il solo poeta dell'epoca ad usare quelle tecniche particolari.\nCome la poesia stessa, anche il contenuto cambi\u00f2, grazie all'influsso di Sassoon. Quest'ultimo poneva particolare enfasi sul realismo e sul 'writing from experience', ossia sulla trasposizione della vita reale nella poesia. Tutto ci\u00f2 non era sconosciuto a Owen, ma non era uno stile che aveva mai usato precedentemente. Sassoon stesso contribu\u00ec molto a promuovere la poesia di Owen, prima e dopo la sua morte. Nonostante tutto, la poetica di Owen \u00e8 estremamente differente da quella di Sassoon, ed ha incontrato maggiore fama per quasi tutto il novecento.\nMigliaia di poesie furono pubblicate durante la guerra, ma poche di esse ebbero il beneficio di avere una tale sponsorizzazione e questo \u00e8 dovuto all'influenza di Sassoon, come il supporto da Edith Sitwell e la riorganizzazione delle poesie in una nuova antologia nel 1921 grazie a Edmund Blunden, che cos\u00ec facendo assicur\u00f2 la popolarit\u00e0 di Owen, e anche grazie ad una rinascita di interesse verso la sua poesia nel 1960, che lo sottrasse ad un pubblico piuttosto esclusivo, rivelandolo al pubblico di massa (Owen \u00e8 molto noto nel Regno Unito).\nIl paradosso \u00e8 che Owen non vide mai i suoi lavori pubblicati, tranne le poesie incluse nella rivista \"The Hydra\" che curava nel Craiglockhart War Hospital.\nL'amore per Sassoon.\nOwen stimava cos\u00ec tanto Sassoon da considerarlo quasi un eroe, o un essere a cui era dovuta la sua adorazione, tanto che scriveva a sua madre che \"non era degno di accendergli la pipa\".\nVari avvenimenti nella vita di Owen, e anche alcune sue poesie (ad esempio, \"It was a navy boy\") e la sua cerchia di amici a Londra, hanno portato a concludere che egli fosse omosessuale, e che fosse attratto da Sassoon sia come poeta con esperienza, sia anche come uomo.\nAlcune lettere mostrano molto chiaramente che Owen era innamorato di Sassoon, anche se non esiste alcuna prova del fatto che Sassoon (che pure era a sua volta prevalentemente omosessuale) ricambiasse i suoi sentimenti, o che la loro relazione sia mai diventata sessuale. Al contrario, Sassoon lo menziona raramente sia nelle sue lettere sia nei suoi diari di quell'epoca, e nel 1946 descrive il suo comportamento presso l'ospedale di guerra di Craiglockhart come \"costantemente gentile\".\n\u00c8 comunque difficile valutare appieno la situazione, perch\u00e9 Harold Owen, fratello di Wilfred, fu il curatore delle lettere e dei diari di Owen dopo che sua madre Susan mor\u00ec, e modific\u00f2 (eliminandone delle parti) quelli che riteneva passaggi \"screditanti\", distruggendo anche alcuni documenti di tale tipo.\nFu del resto Harold a ottenere la modifica della motivazione per la medaglia di Wilfred Owen, in modo tale che sembrasse meno sanguinario e maggiormente in sintonia con la fama popolare di sensibile poeta-soldato.\nVa aggiunto inoltre che fu Owen stesso a chiedere a sua madre di bruciare una sacca con le sue carte personali nell'eventualit\u00e0 della propria morte, e la madre esegu\u00ec fedelmente la consegna. Infine, l'argomento della sessualit\u00e0 di Owen ha imbarazzato i suoi primi biografi, che hanno preferito rimuovere l'argomento.\nWilfred Owen fu sconvolto dalla decisione di Sassoon di ritornare al fronte, bench\u00e9 avesse lasciato il Craiglockhart prima di Sassoon. Fu assegnato a Scarborough in licenza per vari mesi, durante i quali frequent\u00f2 alcuni esponenti della sofisticata cerchia letteraria omosessuale nella quale Sassoon l'aveva introdotto, come Robert Ross, Robert Graves, lo scrittore e poeta Osbert Sitwell e C. K. Scott-Moncrieff, il traduttore in inglese di Proust. Questi contatti indubbiamente ampliarono la prospettiva di Owen, aumentando la sua confidenza nell'inclusione di elementi omoerotici (che spesso figurano come elemento centrale) nella sua opera.\nOltre agli esponenti di tale cerchia, Owen incontr\u00f2 in questo periodo anche H. G. Wells e Arnold Bennett, e fu durante questo periodo che svilupp\u00f2 la sua voce stilistica per la quale \u00e8 ora riconosciuto.\nIl romanzo storico del 1991 di Pat Barker, \"Rigenerazione\" (\"Regeneration\"), esplora la relazione di Owen con Sassoon e W. H. R. Rivers, il suo dottore.\nLa morte.\nNel luglio del 1918 Owen torn\u00f2 in servizio in Francia, anche se aveva avuto la licenza illimitata. La sua decisione fu quasi totalmente dovuta al ritorno in Inghilterra di Sassoon. Siccome questi fu congedato fino al termine della guerra per una ferita alla testa, Owen sent\u00ec la responsabilit\u00e0 di cantare le tremende realt\u00e0 della guerra e di occupare il posto al fronte lasciato vacante dall'amico. Sassoon si oppose violentemente all'idea di Owen di tornare in trincea, minacciando di trafiggergli la gamba se ci avesse provato. Incurante di ci\u00f2, Owen lo inform\u00f2 dei suoi atti solo dopo essere ritornato in Francia.\nOwen fu ucciso durante un'azione il 4 novembre 1918 durante l'attraversamento del canale di Sambre-Oise, solo una settimana prima della fine della guerra. Sua madre ricevette il telegramma che la informava della morte del figlio il giorno dell'armistizio.\n\u00c8 sepolto all'Ors Communal Cemetery. Ci sono monumenti dedicati a Wilfred Owen a Gailly, Ors, Oswestry e Shrewsbury.\nProduzione letteraria.\nSolo cinque delle poesie scritte da Owen furono pubblicate prima della sua morte, tra cui una frammentaria. Le sue opere pi\u00f9 conosciute sono ', \"Dulce Et Decorum Est\", ', e \"\". Alcune delle sue poesie appaiono nel \"Requiem di guerra\" di Benjamin Britten.\nL'opera completa di Owen \u00e8 raccolta nel libro di due volumi \"The Complete Poems and Fragments\" (1994) curato da Jon Stallworthy.\nMolti dei suoi lavori non furono mai presentati al grande pubblico. Nel 1975 la moglie del fratello Harold, cognata di Wilfred, don\u00f2 tutti i manoscritti, le fotografie e le lettere di propriet\u00e0 del marito alla biblioteca della facolt\u00e0 di inglese dell'Universit\u00e0 di Oxford. Oltre ad oggetti personali questa collezione comprendeva anche la biblioteca personale di Wilfred e la raccolta quasi completa di \"The Hydra\", la rivista dell'ospedale militare di Craiglockhart. Il materiale pu\u00f2 essere consultato da chiunque ne faccia anticipatamente richiesta ai bibliotecari della facolt\u00e0."}
{"id": "411199", "revid": "119443430", "url": "https://it.wikipedia.org/wiki?curid=411199", "title": "Insieme stellato", "text": "In matematica, un insieme formula_1 nello spazio euclideo R\"n\" si dice stellato (o stellato-convesso, o ancora stellare) se esiste almeno un punto formula_2 in formula_1 tale che per tutti i punti formula_4 in formula_1 il segmento da formula_2 a formula_4 \u00e8 contenuto in formula_1. Un tale formula_2 si dice centro e se l'insieme \u00e8 aperto, allora il centro non \u00e8 unico. Cosa che invece non accade per gli insieme chiusi, dove il centro pu\u00f2 anche essere unico, ad esempio se si considera l'unione dei due assi nel piano (che \u00e8 chiuso) l'unico centro \u00e8 l'origine.\nQuesta definizione \u00e8 generalizzabile per ogni spazio vettoriale reale o complesso. In uno spazio vettoriale formula_10 su R\"n\" un insieme formula_11 si dice stellato se esiste almeno un punto formula_12 tale che per ogni altro punto formula_13 il segmento che li congiunge, cio\u00e8 l'insieme formula_14, \u00e8 interamente contenuto in formula_11.\nIntuitivamente, se si immagina formula_1 come una regione circondata da un recinto, formula_1 \u00e8 un insieme stellato se si pu\u00f2 trovare un punto di vista formula_2 in formula_1 dal quale qualunque punto formula_4 di formula_1 \u00e8 visibile (cio\u00e8 compreso nella linea dello sguardo).\nUn particolare caso di insieme stellato \u00e8 quello di insieme convesso, per il quale vale una condizione pi\u00f9 forte: tutti i segmenti aventi per estremi una qualsiasi coppia di punti formula_22 sono interamente contenuti nell'insieme. Dunque un \"convesso\" \u00e8 uno \"stellato\" che ha un \"centro\" in ogni suo punto.\nUn campo irrotazionale definito su un dominio stellato \u00e8 conservativo."}
{"id": "411200", "revid": "287204", "url": "https://it.wikipedia.org/wiki?curid=411200", "title": "Professional'nyj Chokkejnyj Klub CSKA", "text": "Il Professional'nyj Chokkejnyj Klub CSKA (russo: \u041f\u0440\u043e\u0444\u0435\u0441\u0441\u0438\u043e\u043d\u0430\u043b\u044c\u043d\u044b\u0439 \u0445\u043e\u043a\u043a\u0435\u0439\u043d\u044b\u0439 \u043a\u043b\u0443\u0431 \u0426\u0421\u041a\u0410), noto anche come CSKA Mosca (\u0426\u0421\u041a\u0410 \u041c\u043e\u0441\u043a\u0432\u0430), \u00e8 una squadra di hockey su ghiaccio russa, con sede nella capitale Mosca. Fu fondata nel 1946 e rientra all'interno della societ\u00e0 polisportiva del CSKA Mosca. Data la sua affiliazione in passato con l'esercito sovietico \u00e8 nota anche come Armata rossa, e vanta il primato di campionati sovietici e competizioni europee conquistate. Milita nel massimo campionato russo, la Kontinental Hockey League.\nStoria.\nLa squadra nacque nel 1946 con il nome di CDKA (\"Centralnyy Dom Krasnoy Armii\" - Casa Centrale dell'Armata Rossa, in riferimento alla sede dell'esercito a Mosca). Successivamente nel periodo dal 1952 al 1954 divenne CDSA (con \"Armata Rossa\" sostituita da \"Esercito sovietico\"), e ancora una volta dal 1955 al 1959 cambi\u00f2 il nome in CSK MO (Club Sportivo Centrale del Distretto Militare di Mosca). Il nome attuale invece risale al 1960.\nIl CSKA conquist\u00f2 32 Campionati sovietici nel corso dei 46 anni di storia del massimo campionato nazionale, inclusa una striscia consecutiva di 13 successi dal 1977 fino al 1989.\nOltre al dominio in patria il CSKA monopolizz\u00f2 pressoch\u00e9 tutte le edizioni della Coppa dei Campioni. A partire dal 1969 fino al 1990 i moscoviti vinsero tutte le edizioni tranne due, ed infilarono un'altra striscia di 13 successi consecutivi dal 1978 al 1990. Il primo allenatore della squadra fu Anatolij Tarasov, il quale sarebbe divenuto poi noto ome commissario tecnico della selezione dell'Unione Sovietica. Tarasov allen\u00f2 da solo oppure coadiuvato da assistenti per quasi tutto il periodo fra il 1946 ed il 1975. Dopo di lui anche Viktor Tichonov stette sulla panchina per un lungo periodo, dal 1977 al 1996, alternandosi inoltre al comando nella nazionale sovietica.\nLa squadra fu capace di conquistare una cos\u00ec lunga serie di successi grazie al fatto che durante l'esistenza dell'Unione Sovietica l'intera organizzazione della CSKA era direttamente controllata dall'Armata rossa. Essendo presente la leva militare obbligatoria, tutti i maschi dovevano servire nell'esercito, ed in tal modo i responsabili della squadra furono in grado di selezionare direttamente i migliori elementi e di schierarli nella formazione. Quasi tutti i giocatori della CSKA appartenevano anche alla selezione nazionale sovietica, uno dei fattori su cui si poggi\u00f2 il dominio internazionale dell'Unione Sovietica dagli anni 1950 fino agli anni 1990. Soprattutto verso la fine degli anni '80 il continuo dominio del CSKA Mosca port\u00f2 tuttavia ad un calo considerevole del pubblico in tutto il campionato. Essendo il tutto controllato da militari, non sorprende il fatto di quanto la disciplina fosse rigorosa, in particolare sotto la gestione Tichonov. I suoi giocatori si allenavano per undici mesi all'anno, spesso costretti a restare in ritiro, separati dalle loro famiglie. Alla caduta della cortina di ferro comunque la situazione si fece pi\u00f9 sostenibile per gli atleti.\nIl CSKA rimase una delle formazioni pi\u00f9 forti della Russia anche dopo la fine dell'Unione Sovietica, nonostante non abbia vinto alcun campionato. In quel periodo il massiccio esodo di giocatori russi verso la National Hockey League colp\u00ec particolarmente il CSKA Mosca, anche perch\u00e9 quasi tutti i migliori giocatori del paese militavano proprio con la maglia rossobl\u00f9. A cavallo tra la fine degli anni '90 e l'inizio del 2000, la squadra fu non ufficialmente soprannominata \"i Penguins russi\", dato l'interesse dei Pittsburgh Penguins verso il CSKA.\nUna delle linee d'attacco pi\u00f9 famose di tutti i tempi \u00e8 la \"Linea KLM\" degli anni 1980. Il nome derva dalle prima lettere dei cognomi dei tre giocatori, Vladimir Krutov, Igor' Larionov e Sergej Makarov. Insieme ai difensori Vja\u010deslav Fetisov e Aleksej Kasatonov, erano noti come l'\"Unit\u00e0 Verde\", poich\u00e9 erano soliti vestire negli allenamenti delle divise verdi. Nel corso di quel decennio furono il quintetto pi\u00f9 vincente ed efficace d'Europa. Nel 1989 tutti e cinque furono autorizzati a trasferirsi in NHL, con risultati alterni. Krutov ebbe la carriera pi\u00f9 breve, con una sola stagione giocata con i Vancouver Canucks; Makarov (vincitore di un Calder Trophy nel 1990) e Kasatonov abbandonarono la lega nel 1997; Fetisov e Larionov vinsero la Stanley Cup due volte insieme con i Detroit Red Wings, prima del ritiro di Fetisov nel 1998; Larionov avrebbe poi vinto la sua terza Stanley Cup ancora con Detroit nel 2002, prima di ritirarsi coi New Jersey Devils nel 2004.\nNell'All Star Team del secolo stilato dalla International Ice Hockey Federation, l'IIHF Centennial All-Star Team, quattro dei sei giocatori selezionati vestirono la maglia del CSKA Mosca: Vladislav Tret'jak, Vja\u010deslav Fetisov, Valerij Charlamov e Sergej Makarov."}
{"id": "411204", "revid": "1005847", "url": "https://it.wikipedia.org/wiki?curid=411204", "title": "Elezioni politiche in Italia del 1900", "text": "Le elezioni politiche in Italia del 1900 si sono svolte il 3 giugno (1\u00ba turno) e il 10 giugno (ballottaggi) 1900.\nRisultati.\nI dati sono tratti dalla pubblicazione ufficiale ISTAT e da un'analisi dei risultati per i singoli partiti pubblicata da Augusto Torresin nel 1900."}
{"id": "411207", "revid": "1005847", "url": "https://it.wikipedia.org/wiki?curid=411207", "title": "Elezioni politiche in Italia del 1904", "text": "Le elezioni politiche in Italia del 1904 si sono svolte il 6 novembre (1\u00ba turno) e il 13 novembre (ballottaggi) 1904.\nPer le elezioni del 1904, il Papa Pio X consent\u00ec delle eccezioni al non expedit, permettendo dunque, per la prima volta dal 1868 anche ai cattolici di partecipare alle elezioni. Infatti, risultarono eletti tre deputati cattolici.\nRisultati.\nI dati sono tratti dalla pubblicazione ufficiale ISTAT e da un'analisi dei risultati per i singoli partiti pubblicata da Alessandro Schiavi nel 1905."}
{"id": "411211", "revid": "1005847", "url": "https://it.wikipedia.org/wiki?curid=411211", "title": "Elezioni politiche in Italia del 1909", "text": "Le elezioni politiche in Italia del 1909 si sono svolte il 7 marzo (1\u00ba turno) e il 14 marzo (ballottaggi) 1909.\nRisultati.\nI dati sono tratti dalla pubblicazione ufficiale ISTAT e da un'analisi dei risultati per i singoli partiti pubblicata da Alessandro Schiavi nel 1909."}
{"id": "411213", "revid": "41986", "url": "https://it.wikipedia.org/wiki?curid=411213", "title": "Oraniano", "text": ""}
{"id": "411214", "revid": "19736", "url": "https://it.wikipedia.org/wiki?curid=411214", "title": "Sonetti (Shakespeare)", "text": "I Sonetti (\"Shakespeare's Sonnets\") \u00e8 il titolo di una collezione di 154 sonetti di William Shakespeare, che spaziano dai temi come lo scorrere del tempo, l'amore, alla bellezza, alla caducit\u00e0 e alla mortalit\u00e0. I primi 126 sono indirizzati a un uomo, gli ultimi 28 a una donna. L'opera fu pubblicata da Thomas Thorpe in un in quarto nel 1609 col titolo stilizzato \"SHAKE-SPEARES SONNETS. Never Before Imprinted\" (sebbene quelli numero 138 e 144 fossero apparsi gi\u00e0 nella miscellanea del 1599 \"The Passionate Pilgrim\"). Il \"quarto\" termina con un \"A Lover's Compliant\", un poema narrativo. \nIl dibattito critico sulla paternit\u00e0 dell'autore \u00e8 antico. Ai tempi non esisteva il diritto d'autore: chiunque poteva stampare opere senza il suo consenso, era sufficiente iscriversi all'apposito registro. Nonostante Shakespeare fosse ancora in vita, pare improbabile avesse dato la sua adesione alla pubblicazione. I motivi sono molteplici: non si menziona il suo nome nella dedica del frontespizio, l'ordine di successione dei sonetti \u00e8 arbitrario e non lascia presumere una revisione dell'autore in vista della pubblicazione, alcune composizioni sono scadenti, imperfette e (le ultime due) di improbabile attribuzione a Shakespeare stesso, il quale avrebbe eliminato i componimenti dai risultati estetici meno felici. Il contenuto dei sonetti oltretutto, poteva apparire di carattere privato e non edificante, per molti.\nNel 1640 si ha notizia di una ristampa ad opera di John Benson che, oltre a sopprimere otto sonetti, alterarne l'ordine e dividerli in sezioni intitolate arbitrariamente, trasform\u00f2 tutti i pronomi maschili in femminili, cosicch\u00e9 apparissero indirizzati ad una donna, invece che al \"Fair Youth\".\nDatazione.\nStesura.\nShakespeare scrisse i suoi sonetti probabilmente a partire dagli anni Novanta del Cinquecento, stagione della sonettistica elisabettiana, impegnadovisi soprattutto nel periodo di chiusura dei teatri di Londra, causata da una pestilenza, tra 1592 e 1593.\nMalgrado l'impossibilit\u00e0 di risalire ad una datazione attendibile, la pi\u00f9 precisa cronologia della composizione dei sonetti che la critica propone \u00e8 la seguente:\nVi sono alcune analogie stilistiche che indurrebbero a far coincidere la stesura di alcuni (se non di tutti) i sonetti con quella delle prime commedie e dei poemetti.\nInnanzitutto nel Venere e Adone \u00e8 presente il tema dell'increase, che, come si \u00e8 detto, \u00e8 dominante nei primi 17 sonetti. Per questo motivo alcuni critici propendono per designare il 1593 come data di inizio della composizione. Nel sonetto 104 si fa riferimento al fatto che l'amicizia tra Shakespeare ed il \"fair youth\" duri da tre anni, perci\u00f2 i primi 104 sonetti sarebbero stati composti tra il 1593 ed il 1596.\nQuesta supposizione \u00e8 avvalorata da evidenti analogie che esistono tra alcuni sonetti e una delle prime tragedie scritte da Shakespeare: Romeo e Giulietta.\n\"..Three winters cold/ Have from the forests shook three summers' pride..\n..Since first I saw you fresh, which yet are green..\"\nEd in Romeo e Giulietta,(I, ii, v.10) il vecchio Capuleti, usa la stessa metafora per convincere Paride ad attendere:\n\"Let two more summers wither in their pride.\"\n\" Full many glorious morning have I seen \",\nsi rileva un parallelismo con un altro punto della tragedia, dove Montecchi descrive la malinconia del figlio Romeo:\n\"Many a morning hath he there been seen/ With tears augmenting the fresh morning's dew.\"\n\" Anon permit the basest clouds to ride, / With ugly rack on his celestial face,\nAnd from the forlorn world his visage hide/ Stealing unseen to west with this disgrace.\"\ne le parole del Montecchi che descrivono con una metafora la fuga verso l'ombra:\n\"But all so soon as the all-cheering sun/ Should in the farthest east being to draw/ The shady courtains from Aurora's bed,/ Away from light steals home my heavy son,/ And private in his chamber pens himself,/ Shut up his windows, locks fair daylight out, / And makes himself an artificial night.\"\nPubblicazione.\nLa prima testimonianza certa di pubblicazione \u00e8 del 1599, quando esce la raccolta poetica \"The Passionate Pilgrim\", nella quale \u00e8 contenuta una prima edizione di \"Sonnet 138\" e \"144\".\nNello Stationers' Register, che in et\u00e0 elisabettiana raccoglieva e catalogava le opere in corso di pubblicazione, risulta in data 3 gennaio 1600 un libretto intitolato \"Amours by J. D. with certen other by W. S.\" (\"\"Amori\" di J.D. con alcuni sonetti di W.S.\"): potrebbe questa essere una prima pubblicazione dei sonetti shakespeariani, ma poich\u00e9 il libro non ci \u00e8 pervenuto non si pu\u00f2 comprovare questa ipotesi con certezza.\nPrima del 20 maggio 1609, data di pubblicazione certa del corpus dei sonetti secondo lo \"Stationers' Register\", probabilmente questi circolavano gi\u00e0 tra gli amici del drammaturgo, come testimonia una nota di Francis Meres nel suo \"Palladis Tamia\" del 1598, nonostante l'edizione di Thomas Thorpe specifichi che questi erano inediti.\nStruttura.\nI \"Sonnets\" di Shakespeare sono una raccolta poetica di 154 sonetti aventi tutti lo stesso schema metrico: 14 pentametri giambici disposti in tre quartine in rima alternata pi\u00f9 un distico conclusivo in rima baciata; tale era la modalit\u00e0 sonettistica inglese, che si discostava da quella italiana, dove il sonetto si componeva di due quartine e due terzine.\nDa questa struttura si diversificano tre composizioni: il sonetto 99 presenta un verso in sovrannumero, il sonetto 126 ha due versi in meno ed il 145 \u00e8 composto da ottonari invece che decasillabi.\nDopo una dedica iniziale i testi sono stati divisi in due blocchi dalla critica: da 1 a 126 i sonetti dedicati al \"fair youth\", figura maschile connotata da bellezza positiva ma anche da un grande narcisismo; tale sequenza \u00e8 divisibile a sua volta a seconda dei temi trattati: l\"'increase\", l'invito alla procreazione e al matrimonio (primi 17 sonetti), la promessa del poeta di donare al \"fair youth\" l'immortalit\u00e0 attraverso le proprie rime, vi sono poi sonetti meno celebrativi (i cui temi svariano dall'affetto reciproco, alla dichiarazione della propria indegnit\u00e0, dal presentimento della morte, all'amarezza dovuta ad una temporanea separazione) ed un ultimo blocco \"del poeta rivale\", dove il \"fair youth\" viene rimproverato per aver concesso il suo favore ad un altro poeta, ispirandone i versi. L'argomento principale, ma non unico, dei sonetti successivi (da 127 a 154) \u00e8 la cosiddetta \"dark lady\", figura femminile oscura e opposta a quella del giovane, a cui il poeta si rivolge con intenti tutt'altro che celebrativi, almeno finch\u00e9 non ci si imbatte nelle ultime due righe del sonetto 130, le quali contrastano il quadro generale con cui era stata dipinta la donna. Contrariamente al \"fair youth\" alla dama bruna il poeta riserva accenti sia di scherzoso dileggio che di aperta misoginia.\nContenuti.\nDedica a \"Mr.W.H.\"\nL'unica edizione dei sonetti pubblicata quando Shakespeare era ancora in vita \u00e8 l'in quarto del 1609 stampato da Thomas Thorpe. L'edizione riporta quella che \u00e8 stata definita \"la dedica pi\u00f9 enigmatica di tutta la letteratura inglese\":\nSecondo una recentissima ricerca del 2016 (\"Codice Shakespeare\" di Elvira Siringo) la dedica potrebbe essere un semplice codice matematico di parole e lettere attraverso le quali \u00e8 possibile ricostruire un ulteriore sonetto nascosto nella raccolta, che si configurerebbe come una grandiosa \"Corona di Sonetti\" (tecnica compositiva in uso nel Rinascimento per dimostrare virtuosismo poetico). La dedica infatti richiama la struttura del Sonetto elisabettiano in quanto \u00e8 disposta su dodici linee pi\u00f9 una coppia finale (T.T.).\nI 154 sonetti non furono di numero casuale, ma anch'esso riconduce all'unitariet\u00e0: essendo il prodotto di 11 per 14 \u00e8 la rappresentazione metaforica dell'unico sonetto perfetto, composto di undici sillabe per quattordici versi. Sembra suggerire la presenza di un unico sonetto nascosto i cui versi si desumono con matematica precisione dalle righe della dedica fino a comporre un sonetto di senso compiuto e intrigante.\nSe tutto questo dovesse essere solo una coincidenza sarebbe davvero sbalorditivo, infatti il 155\u00b0 sonetto confezionato dal curatore anonimo che li diede in stampa all'editore esprime un significato molto personale, tale che Shakespeare nel vedere la pubblicazione non disse nulla ma probabilmente decodific\u00f2 il messaggio, infatti in risposta decise di lasciare Londra e ritorn\u00f2 a vivere a Stratford. (Per ulteriori dettagli: CODICE SHAKESPEARE, di Elvira Siringo. )\nLa reale identit\u00e0 di \"Mr.W.H.\" non \u00e8 mai stata chiarita, e ha generato un gran numero di speculazioni. Sebbene secondo alcuni il fantomatico \"begetter\" sia stato semplicemente il \"procacciatore\" della copia fraudolenta, gran parte della critica ritiene che si tratti invece dell'\"ispiratore\", il \"fair friend\" (\"bell'amico\" o \"biondo amico\") a cui sono dedicati i primi 126 sonetti.\nCi\u00f2 di cui ci si dimentica \u00e8 che NON fu Shakespeare ad apporre la dedica ma un misterioso curatore. Se aggiungiamo che il significato della parola \"Begetter\" \u00e8 \"Padre,\" e sul frontespizio \u00e8 indicato a chiare lettere SHAKE-SPEARE SONNETS potrebbe ipotizzarsi che l'anonimo li avesse dedicati proprio a lui: \"Master Will\", come era comunemente chiamato. La lettera H non si configurerebbe come iniziale del cognome (che era forse superfluo!) ma potrebbe indicare la parola \"Honor\". Nel Rinascimento vi fu una disputa e la richiesta di abolire la lettera H, ma autorevoli letterati si schierarono in suo favore dicendo che essa simboleggia l\"'Honor\" - Onore dell'uomo. (Chi toglie l'H all'uomo non ne conosce l'Honore- ebbe a dire Ludovico Ariosto). Dunque Mr.W.H. potrebbe essere Master Will con H, ovvero Uomo d'onore.\nLa dedica prosegue ricordando il mantenimento di una promessa solenne, pronunciata ad un \"ever- living\", (cio\u00e8 un uomo \"sempre-vivo\" ossia defunto), dunque il riferimento all'onore potrebbe essere plausibile. La nuova traduzione potrebbe allora essere: \"All'unico Padre di questi seguenti sonetti. Master Will uomo d'onore tutta la felicit\u00e0 e quella eternit\u00e0 promise, dal nostro immortale (defunto) poeta desiderata. Il benaugurante che si impegna in questa impresa nel pubblicare, Thomas Thorpe.\"\nIl riferimento ad una promessa da mantenere potrebbe spiegare l'unica reazione nota di Shakespeare, il quale vedendo la raccolta in stampa non comment\u00f2 nulla ma decise di lasciare Londra e tornare a vivere definitivamente a Stratford. Non abbiamo molte notizie successive, \u00e8 certo che compose il suo capolavoro \"La Tempesta,\" opera d'apertura della prima pubblicazione completa delle sue opere che avvenne solo sette anni dopo la sua morte. L'enigmatica promessa potrebbe riguardare proprio l'impegno di riordinare le opere. Probabilmente in questi anni riordin\u00f2 e affid\u00f2 alla famiglia la grande mole di materiale, drammi storici, commedie e tragedie, tutti testi che serv\u00ecrono poi per preparare la pubblicazione definitiva.\nInnumerevoli sono le persone accostate a queste iniziali, i candidati pi\u00f9 probabili sono stati individuati nel conte di Southampton Henry Wriothesly e in William Herbert, ma sono ipotesi fragili in quanto sarebbe stato offensivo rivolgersi a uomini nobili usando l'appellativo di Mr. cio\u00e8 Master, gentiluomo.\nSonetti.\nSonnets 1-126.\nI sonetti da 1 a 126 sono convenzionalmente il gruppo pi\u00f9 ampio di sonetti, avente come oggetto l'amore per un giovane di sesso maschile, il \"fair youth\".\nI primi 17 sonetti costituiscono un sottoinsieme, il quale, malgrado il \"Sonnet 15\" anticipi il tema della poesia come fonte di eternit\u00e0, sono tradizionalmente detti \"matrimoniali\", in quanto imperniati sul tema della procreazione. Storicamente la critica ha individuato il destinatario di questi sonetti in Henry Wriothesly, terzo Conte di Southampton o in William Herbert, III conte di Pembroke.\nI seguenti 109 sonetti relativi al \"fair youth\" sono aperti dal \"Sonnet 18\", uno dei pi\u00f9 celebri, nel quale l'io lirico non incita pi\u00f9 il giovane a riprodursi, ma gli propone la funzione eternante della poesia a lui dedicata.\nSonnets 127-154.\nNei sonetti che hanno al centro il \"character\" della \"dark lady\", il poeta prende spunto da questa figura per spaziare su diversi temi, come l'amicizia o la letteratura.\nUn esempio di questo tipo di tema \u00e8 il \"Sonnet 130\" (\"My Mistress' eyes are nothing like the Sun\"), nel quale l'autore sembra sviluppare una diretta polemica contro i poeti del genere petrarchesco (buona parte dei suoi contemporanei), i quali amano una donna non reale, della quale con falsi paragoni vengono esagerati gli aspetti positivi; contrariamente l'amore dell'io lirico di quest'ultima parte dei \"Sonnets\" \u00e8 una donna nera di cui sono esagerati gli aspetti negativi.\nPersonaggi.\nFair youth.\nIl \"fair youth\" \u00e8 il principale \"character\" della raccolta di sonetti, oggetto di un amore \"ispirato e profondo\", la cui qualit\u00e0 indecifrabile si situa tra sessuale, platonico e filiale.\nIl personaggio ha dei connotati vaghi: i sonetti rivelano che \u00e8 bello/biondo (\"fair\") e giovane (\"youth\"), ma non approfondiscono mai una caratterizzazione esteriore precisa. Il \"Sonnet 20\" ce lo mostra, al secondo verso, come \"master mistress of my passion\", ossia come un \"padrone-padrona della passione amorosa\" dell'io: cos\u00ec il fair youth acquista un'immagine di grande femminilit\u00e0, una sorta di androgino, oggetto del desiderio di entrambi i sessi (\"Which steals men's eyes and women's souls amazeth\" dice l'ottavo verso del medesimo sonetto).\nIl dibattito sull'identificazione di questa figura enigmatica e misteriosa \u00e8 apertissimo, arrivando a interessare quello sulla sessualit\u00e0 del poeta: infatti alcuni critici lo identificano con il terzo Conte di Southampton, protettore e amico di Shakespeare, ritenuto anche suo possibile amante. Oscar Wilde, grande amante dei \"Sonnets\", congettura in \"The Portrait of Mr. W. H.\" l'esistenza, come dedicatario, di un giovane attore di nome Willie Hughes, evincendola da dei giochi linguistici con le parole \"Will\" e \"Hues\", presenti in molti testi tra i quali il citato \"Sonnet 20\" o nei \"Sonnet 135\" e \"136\".\nDark lady.\nIl secondo \"character\" \u00e8 la \"dark lady\": una donna scura di capelli e di pelle, di cui l'io si mostra innamorato nei sonetti successivi al \"126\". Ella \u00e8 incarnazione di un amore spesso crudele e infedele, \u00e8 fascinosa figura del male, descritta come \"my female evil\" (\"la mia diavolessa\", letteralmente \"la mia donna malvagia\" v. 5 del \"Sonnet 144\").\nI suoi connotati di oscurit\u00e0, impattando con il canone vigente di bellezza/biondezza (\"fair\"), ne fanno l'opposto del \"fair youth\", ma anche una ennesima rottura delle convenzioni cortesi all'interno dei \"Sonnets\".\nRecentemente sono stati scoperti alcuni documenti, i quali attesterebbero che la figura della Dark lady sia stata ispirata dalla tenutaria di un bordello londinese, frequentato da Shakespeare.\nRival poet.\nIl poeta \u00e8 il terzo \"character\" della raccolta, quello meno rappresentato quantitativamente; i sonetti a lui dedicati sono compresi tra il \"78\" e l\"'86\".\nL'identit\u00e0 di questo personaggio \u00e8 misteriosa e difficilmente ricostruibile dagli indizi contenuti nei testi; tuttavia, la critica ha ipotizzato alcuni probabili nomi di noti contemporanei: Christopher Marlowe, Richard Barnfield, Walter Raleigh e George Chapman."}
{"id": "411235", "revid": "125851691", "url": "https://it.wikipedia.org/wiki?curid=411235", "title": "Professional'nyj Futbol'nyj Klub Central'nyj Sportivnyj Klub Armii", "text": "Il Professional'nyj Futbol'nyj Klub Central'nyj Sportivnyj Klub Armii (in russo \u041f\u0440\u043e\u0444\u0435\u0441\u0441\u0438\u043e\u043d\u0430\u043b\u044c\u043d\u044b\u0439 \u0424\u0443\u0442\u0431\u043e\u043b\u044c\u043d\u044b\u0439 \u041a\u043b\u0443\u0431 \u0426\u0421\u041a\u0410, \"Club calcistico professionistico del Club Sportivo Centrale dell'Esercito\"), abbreviato in PFK CSKA o, in italiano, CSKA Mosca (pron. ZSKA), \u00e8 la sezione calcistica moscovita della societ\u00e0 polisportiva russa CSKA. Milita nella divisione di vertice del campionato russo di calcio e disputa le partite casalinghe nella Arena CSKA della capitale russa (30.600 posti).\nDurante l'epoca comunista era completamente di propriet\u00e0 delle Forze Armate, note come Armata Rossa. Dopo il crollo dell'Unione Sovietica capitali privati sono entrati nella propriet\u00e0 del club, del quale solo una quota di minoranza appartiene al ministero russo della Difesa.\nFondato nel 1911, il CSKA \u00e8 uno dei club calcistici pi\u00f9 antichi del paese. \u00c8 stato 7 volte campione sovietico (vinse anche l'ultimo campionato sovietico disputato, nel 1991) e 6 volte russo. Ha vinto inoltre 5 Coppe dell'URSS, 7 Coppe di Russia (primato di successi nel torneo condiviso con il ) e 7 Supercoppe di Russia (primato nazionale). In ambito internazionale vanta la vittoria di una Coppa UEFA (2004-2005), prima squadra post-sovietica ad aggiudicarsi una competizione UEFA nonch\u00e9 prima russa in assoluto.\nStoria.\n1911-1922.\nLa storia della squadra di calcio del CSKA Mosca inizi\u00f2 nel 1911, quando un'associazione di amanti dello sci chiamata OLLS (acronimo di \"Ob\u0161\u010destva Ljubitelej Ly\u017enogo Sporta\", , cio\u00e8 societ\u00e0 amatori di sci) iscrisse la squadra per la prima volta al campionato russo. All'inizio il campionato era composto da tre squadre che si erano iscritte lo stesso anno, quindi l'OLLS fu iscritto al torneo nella classe B. Nell'agosto del 1911 la compagine moscovita disput\u00f2 la prima partita ufficiale, che fu vinta per 6-2. Nel 1917 ottenne il primo posto nel campionato di Kazan', riservato ai club delle citt\u00e0 della Dacha, lungo la ferrovia di Kazan' di cui Mosca fa parte, e fu promosso nella classe A. Dopo una stagione in seconda divisione nel 1917, l'OLLS torn\u00f2 in massima serie e nel 1922 si aggiudic\u00f2 anche la coppa nazionale.\n1923-1935.\nNel 1923, con l'avvento del regime socialista, tutte le vecchie associazioni sportive e il campionato furono sciolti e il torneo fu riformato su base dipartimentale e trasformato in un campionato a sole otto squadre. Tutte le squadre gi\u00e0 membri del vecchio campionato furono cambiate e anche gli stadi furono ristrutturati: l'OLLS fu rinominato OPPV. Il nuovo governo stabil\u00ec inoltre che tutti i soldati russi avrebbero fatto parte delle squadre del campionato. Nella stagione 1926 la compagine dell'esercito (CSKA) vinse il campionato di Mosca nella classe A (il cosiddetto nuovo campionato), che nel frattempo si allarg\u00f2 alla partecipazione di 15 squadre. In realt\u00e0 il campionato fu pi\u00f9 volte sospeso a causa del maltempo, cos\u00ec che le partite si giocarono solo sino al novembre 1926.\nDal 1928 la squadra cambi\u00f2 nome in CDKA, acronimo di \"Central'nogo Doma Krasnoj Armii\", (, cio\u00e8 Societ\u00e0 Sportiva della Casa dell'Armata Rossa).\n1936-1944.\nNel 1936 si svolse i primi due campionati sovietici vero e proprio. Il CDKA fu ammesso di nuovo in Klass A, la massima serie. Vinse la prima partita del torneo con il punteggio di 6-2 contro il Krasnaya Zarya di Leningrado, ma alla fine del campionato estivo si piazz\u00f2 al quarto posto. Nell'autunno 1936 il CSKA fin\u00ec ottavo e ultimo, ragion per cui il club avrebbe dovuto essere retrocesso nella Klass B. A causa dell'intervento di alti funzionari militari e dell'ampliamento del campionato sovietico, il club rimase, tuttavia, in Klass A e svolse regolarmente la stagione successiva. La squadra, per\u00f2, non riusc\u00ec a ingaggiare nuovi giocatori e termin\u00f2 l'annata al nono posto in classifica, cio\u00e8 ultimo.\n. Nel 1944 partecip\u00f2 alla Coppa URSS, unica manifestazione calcistica (essendo i campionati sospesi): arriv\u00f2 fino in finale, perdendo contro lo .\nDal secondo dopoguerra alla fine dell'Unione Sovietica.\nIl secondo dopoguerra ha rappresentato il periodo pi\u00f9 fecondo nella storia del club, che tra il 1945 e il 1951 ha conquistato per ben cinque volte il titolo sovietico e in quattro occasioni si \u00e8 aggiudicata anche la coppa nazionale. La compagine moscovita si \u00e8 laureata Campione dell'Unione Sovietica nel 1946, 1947, 1948, 1950 e 1951, mentre ha vinto la Coppa nel 1945, 1948 e 1951.\nLo sport era un veicolo di propaganda per il regime sovietico, i cui dirigenti auspicavano le vittorie degli atleti delle loro Nazionali per esibire al mondo la bont\u00e0 dell'organizzazione sovietica e la sua superiorit\u00e0 rispetto a quelle dei Paesi capitalisti. La rinuncia a schierare la Nazionale di calcio nelle competizioni internazionali per un lungo periodo fu dettata dal fatto che le autorit\u00e0 politiche non erano sicure della vittoria, ipotesi confermata dalle sconfitte del CDKA in una tourn\u00e9e in Cecoslovacchia nel 1947, dopo la quale i dirigenti sovietici proibirono incontri internazionali per due anni.\nNel 1951 il club fu rinominato CDSA, acronimo di \"Central'nogo Doma Sovetskoy Armyi\", (, cio\u00e8 Centrale Casa dell'Armata Rossa). Nel 1952 la squadra era in testa alla classifica a punteggio pieno dopo tre giornate quando a causa della sconfitta della Nazionale Sovietica (nelle cui file giocavano cinque giocatori del CDSA) contro la ai Giochi olimpici del 1952, il club fu escluso dal campionato. Dopo un anno di stop il club nel 1954 fu riammesso nella massima serie.\nL'anno seguente vinse nuovamente la Coppa dell'URSS. Tra il 1957 e il 1959 fu noto come CSK MO, acronimo di \"Central'nyi Sportivnyi Klub Ministerstva Oborony\", (, cio\u00e8 Societ\u00e0 Sportiva Centrale del Ministero della difesa). Dal 1960 assunse la denominazione di CSKA. Pur rimanendo nelle prime posizioni di classifica il club non riusc\u00ec a vincere trofei, fino al 1970 quando, dopo un digiuno quasi ventennale, si laure\u00f2 campione sovietico. Ebbe cos\u00ec la possibilit\u00e0 di partecipare per la prima volta alle coppe europee: prese parte alla Coppa dei Campioni 1971-1972 dove fu eliminato agli ottavi dai belgi dello Standard Liegi.\nDa quell'exploit i risultati del club cominciarono a peggiorare: la squadra non and\u00f2 mai oltre il quinto posto e nel 1984 il club fin\u00ec ultimo, retrocedendo. Nel 1985 fin\u00ec secondo nel girone di promozione della Pervaja Liga, ma ci\u00f2 non fu sufficiente a consentirne il ritorno in massima serie: fu, infatti, solo terzo nel girone di play-off. L'anno seguente vinse la Pervaja Liga (questa volta organizzato in un girone unico) ottenendo il ritorno in Vys\u0161aja Liga.\nFu un ritorno effimero: l'anno seguente fin\u00ec penultimo, retrocedendo nuovamente. Dopo un terzo nel 1988, ad un punto dal secondo, occupato dal Rotor, nel 1989 vinse il campionato tornando in Vys\u0161aja Liga. Questa volta il ritorno fu pi\u00f9 incisivo: in due stagioni il club ottenne una finale e una vittoria in Coppa dell'URSS e un secondo posto seguito dall'ultimo titolo sovietico in campionato.\nDalla rinascita dei campionati russi ad oggi.\nCon la nascita della Federazione Russa, vince la Supercoppa di Russia nel 2004, 2006, 2007 e 2009 e il titolo di campione di Russia nel 2003, nel 2005 e nel 2006.\nNel 2004 il club riceve un importante finanziamento dalla Sibneft, compagnia petrolifera posseduta dal miliardario russo Roman Abramovi\u010d, gi\u00e0 proprietario del Chelsea, ma nel 2006 l'operazione \u00e8 bloccata dall'UEFA. La partnership con la Sibneft dura, quindi, fino al 2006. In seguito sponsor del club diviene la VTB, la banca russa pi\u00f9 importante.\nIl CSKA Mosca \u00e8 stata la prima squadra russa ad aggiudicarsi un trofeo europeo di rilievo, la Coppa UEFA nel 2004-2005. Nella finale di Lisbona la squadra russa batte per 3-1 lo Sporting, che gioca nello stadio di casa, il Jos\u00e9 Alvalade. Nell'agosto del 2005 il CSKA di Mosca perde allo Stadio Louis II di Montecarlo la Supercoppa europea contro il Liverpool, vittorioso con il punteggio di 3-1.\nTra il 2007 e il 2011, in attesa della costruzione di un nuovo campo da gioco, il club si sposta nello Stadio Lu\u017eniki. Dal 2012 gioca in un nuovo stadio, l'Arena Chimki, la cui prima pietra \u00e8 stata posata il 19 maggio 2007. Per le partite pi\u00f9 importanti di campionato, come i tanti derby di Mosca, e le gare di Champions League o Europa League, torna a giocare al Lu\u017eniki.\nNel 2009-2010 il club raggiunge i quarti di finale della Champions League, miglior risultato del club nel torneo dal 1993. Viene eliminato dall'Inter, che vince per 1-0 sia la gara d'andata a San Siro che quella di ritorno. Il CSKA di Mosca vince il suo quarto titolo russo e la settima coppa nazionale nel maggio e nel giugno 2013 e si riconferma campione di Russia per la quinta volta nella sua storia anche nel 2014.\nNel 2014-2015 il CSKA si aggiudica la Supercoppa di Russia battendo il per 3-1. Inizia il campionato con tre vittorie consecutive contro Torpedo (4-1), Mordovija (1-0) e (1-0) e, considerando anche la stagione precedente, stabilisce una striscia di 13 vittorie consecutive in massima divisione russa, nuovo record dopo quello stabilito sempre dal CKSA nel campionato del 1998. In Champions League il CSKA \u00e8 sorteggiato in un girone difficile, comprendente , Roma e Manchester City. Malgrado i risultati contro il Manchester City (pareggio per 2-2 in casa e vittoria per 2-1 all'Etihad Stadium), i russi chiudono la loro esperienza europea classificandosi ultimi nel girone. Nella finestra invernale di calciomercato lascia la squadra moscovita una pedina importante, Seydou Doumbia, ceduto in prestito alla Roma, e abbandonano il club anche Tom\u00e1\u0161 Necid, Rasmus Elm, Mark Gonz\u00e1lez, Vitinho e Konstantin Bazeljuk. Arrivano i giovani svedesi Alibek Aliev e Carlos Strandberg. A marzo i moscoviti centrano tre vittorie in campionato e raggiungono la semifinale di Coppa di Russia, ma nel mese di aprile accusano un calo - 3 sconfitte di fila (tra cui due contro due dirette concorrenti, Zenit e Dinamo) e perdono per 1-0 contro il la semifinale di coppa nazionale. In campionato la squadra giunge seconda, a sette punti dallo Zenit campione e a pari punti con il Kuban, ma avvantaggiata dagli scontri diretti.\nIl 7 agosto 2015 Leonid Sluckij \u00e8 nominato commissario tecnico della nazionale russa e continua a ricoprire contestualmente il ruolo di allenatore del CSKA.\nNel 2015-2016 il CSKA, rinforzato dal ritorno di Doumbia, ottiene sette vittorie consecutive nelle prime sette giornate di campionato e allunga a 14 partite la serie senza sconfitte. In Champions League ritrova nel girone, come nel 2009-2010, Manchester United e , mentre la terza avversaria del raggruppamento \u00e8 il . I mesi di novembre e dicembre del 2015 si rivelano nefasti per la squadra, che non ottiene alcuna vittoria in quattro partite di campionato russo e tre di Champions League. Di conseguenza, prima della pausa invernale, la squadra conserva solo tre punti di vantaggio sulla seconda, il Rostov, ed \u00e8 eliminata dalla Champions League. La finestra invernale di calciomercato porta a Mosca il centrocampista russo Roman \u0160irokov e Sergej Tka\u010d\u00ebv, oltre all'attaccante nigeriano Aaron Samuel. Il 21 maggio 2016 il CSKA completa una notevole rimonta e si laurea campione di Russia per la sesta volta battendo per 1-0 in Rubin Kazan con un gol di Alan Dzagoev, ma non riesce l'accoppiata con la Coppa di Russia, dove il CSKA giunge in finale, per poi perdere poi malamente (1-4) contro lo .\nLa campagna acquisti dell'estate del 2016 vede i ritorni di Milanov e Strandberg e gli ingaggi prestito di Aleksej Ionov e Lacina Traor\u00e9, ma scorre via senza l'arrivo di nomi di rilievo. La stagione 2016-2017 si apre con la sconfitta nella Supercoppa di Russia contro lo Zenit (1-0). Per consentire il completamento dei lavori di costruzione del nuovo stadio, l'Arena CSKA, la squadra apre il campionato con cinque trasferte consecutive. Il 10 settembre 2016 il nuovo impianto \u00e8 inaugurato in occasione della partita contro il , vinta per 3-0 (primo gol nel nuovo stadio \u00e8 di Lacina Traor\u00e9). Alla fine di dicembre il CSKA si ritrova terzo in campionato e gi\u00e0 eliminato dalla Coppa di Russia e dalla Champions League (ultima classificata nel girone con , e , senza aver ottenuto vittorie in sei partite). Intanto il 6 dicembre, confermando numerose voci circolate nei mesi precedenti, Sluckij conferma la propria intenzione di lasciare l'incarico con effetto immediato: il tecnico si dimette infatti l'indomani, dopo la sconfitta interna per 1-3 contro il Tottenham.\nSotto la guida del bielorusso Viktar Han\u010dar\u0117nka, subentrato il 12 dicembre 2016 e in carica con un biennale, nel mercato di riparazione del gennaio 2017 il CSKA preleva il difensore Viktor Vasin e il centrocampista Vitinho, che divengono immediatamente due leader della squadra. Nella seconda parte della stagione 2016-2017 il CSKA riesce a mantenere un rendimento positivo, perdendo solo una partita (di misura contro lo ) in campionato e conseguendo il secondo posto finale. Il secondo posto in campionato \u00e8 confermato nella stagione 2017-2018, annata in cui il CSKA ottiene tre vittorie nel girone di Champions League e poi, passato in Europa League, supera sedicesimi e ottavi di finale si ferma ai quarti di finale della competizione, eliminato dall'. Alla fine dell'annata si ritirano dall'attivit\u00e0 agonistica i fratelli gemelli Aleksej e Vasilij Berezuckij e Sergej Igna\u0161evi\u010d, colonne della squadra da vari lustri.\nLa stagione 2018-2019 si apre con la vittoria della Supercoppa di Russia, la settima nella storia del club, ottenuta battendo per 1-0 il dopo i tempi supplementari. Il CSKA ha partecipato alla coppa in qualit\u00e0 di seconda classificata in campionato, in sostituzione del vincitore della Coppa di Russia 2017-2018 e dissolto alcune settimane prima. La squadra prende poi parte alla fase a gironi di Champions League, dove il 2 ottobre 2018 ottiene una storica vittoria interna contro il (1-0) nell'esordio casalingo stagionale nel torneo, mentre il 12 dicembre i russi si impongono anche allo Stadio Santiago Bernab\u00e9u di Madrid con un clamoroso 0-3. Nonostante ci\u00f2, il CSKA, gi\u00e0 eliminato prima del match in terra spagnola, chiude al quarto e ultimo posto il girone comprendente anche e , con 7 punti (2 vittorie contro il Real ed un pareggio in Repubblica Ceca). Si tratta di un risultato storico, in quanto primo club nella storia a battere nel proprio girone (tra andata e ritorno) i campioni in carica del torneo, pur chiudendo il girone all'ultimo posto. In campionato la squadra moscovita chiude al quarto posto, valido per la qualificazione alla fase a gironi di Europa League.\nRanking Club UEFA.\nAggiornata il 7 Febbraio 2020\nStatistiche.\nStatistiche individuali.\nIn grassetto i calciatori tuttora in attivit\u00e0 nel CSKA.\nPresenze.\nPresenze e reti nelle competizioni ufficiali sono aggiornate al 29 marzo 2020.\nReti.\nPresenze e reti nelle competizioni ufficiali sono aggiornate al 23 ottobre 2018.\nOrganico.\nRosa 2021-2022.\n\"Rosa aggiornata al 31 agosto 2021.\"\nRosa 2020-2021.\n\"Rosa aggiornata al 29 gennaio 2021.\"\nRosa 2019-2020.\n\"Rosa aggiornata al 27 febbraio 2020.\""}
{"id": "411236", "revid": "1318658", "url": "https://it.wikipedia.org/wiki?curid=411236", "title": "Se7en", "text": ""}
{"id": "411255", "revid": "125365686", "url": "https://it.wikipedia.org/wiki?curid=411255", "title": "Burt Lancaster", "text": "L'American Film Institute ha inserito Lancaster al diciannovesimo posto tra le pi\u00f9 grandi star della storia del cinema.\nBiografia.\nGiovent\u00f9 ed esordi.\nBurt Lancaster nacque a Harlem, all'epoca rispettabile quartiere residenziale del ceto medio di New York, quarto dei cinque figli di James Lancaster, impiegato postale di origine irlandese. Dopo aver frequentato la DeWitt Clinton High School, vinse una borsa di studio alla New York University per meriti sportivi nella pallacanestro, ma rinunci\u00f2 per dedicarsi alla sua pi\u00f9 grande passione, fare l'acrobata. Insieme all'amico Nick Cravat diede vita al duo acrobatico Lang &amp; Cravat e debutt\u00f2 come trapezista al \"Kay Brother Circus\", una compagnia che dava spettacoli in Virginia, passando successivamente al vaudeville. Nel 1935 spos\u00f2 una collega del circo, June Ernst, anche lei trapezista. Il matrimonio fu piuttosto breve ma i due si lasciarono da buoni amici.\nNel 1941, dopo 10 anni di attivit\u00e0 circense, si slog\u00f2 il polso destro e fu costretto ad accantonare la carriera di acrobata e a trovarsi un'altra occupazione. Lavor\u00f2 per qualche tempo come commesso in un grande magazzino, poi in una fabbrica di refrigeratori, infine alle biglietterie per i concerti organizzati dalla CBS di New York. Richiamato alle armi nel 1942, durante la seconda guerra mondiale, fu destinato ai servizi speciali, reparto intrattenimento truppa. Nel giugno 1943 venne inviato prima in Africa settentrionale e successivamente sbarc\u00f2 in Italia con le truppe alleate, compiendo quasi tutto il servizio militare da soldato semplice. Proprio in Italia incontr\u00f2 Norma Anderson, ausiliaria dell'esercito, vedova di guerra e gi\u00e0 madre di un bambino. Nacque un legame sentimentale che, dopo la fine della guerra, si concretizz\u00f2 nel matrimonio che dur\u00f2 23 anni. Dalla loro unione nacquero cinque figli: James Stephen (1946), William (1947-1997, affetto da schizofrenia e morto per un arresto cardiaco), Susan Elizabeth (1949), Joanna Mari (1951) e Sighle (1954).\nNel 1945 la vita di Lancaster cambi\u00f2 quasi per caso: un agente teatrale lo not\u00f2 per il suo fisico atletico e, scambiandolo per un attore, gli propose la parte di un sergente tutto d'un pezzo in un lavoro teatrale di Broadway, \"A Sound of Hunting\", un dramma bellico da cui nel 1952 sar\u00e0 tratto anche il film \"Otto uomini di ferro\". La pi\u00e8ce piacque ai critici e Lancaster fu apprezzato per la sua forte personalit\u00e0. A Broadway avvenne l'incontro con Harold Hecht, che divent\u00f2 suo agente nonch\u00e9 suo amico, e gli procur\u00f2 un provino a Hollywood. \nIl debutto e l'affermazione a Hollywood.\nNel 1946 il produttore Hal B. Wallis scrittur\u00f2 Lancaster per due film all'anno per sette anni, ma l'attore riusc\u00ec a far inserire nel contratto una clausola che gli permetteva di girare a sua scelta un terzo film all'anno per un'altra casa di produzione. Proprio grazie a questa clausola, nell'attesa del ruolo per il quale era stato scritturato (\"Furia nel deserto\" sar\u00e0 pronto soltanto un anno dopo), Lancaster gir\u00f2 nel frattempo per la Universal il suo primo film, \"I gangsters\" (1946), basato su un racconto di Hemingway, che lo fece subito notare dalla critica e dagli spettatori, che apprezzarono la sua recitazione asciutta e controllata, ma anche la sua prestanza fisica e il sorriso perfetto. Il secondo ruolo importante giunse l'anno dopo con \"Forza bruta\" (1947), una pellicola d'ambiente carcerario in cui interpret\u00f2 un detenuto che, durante un tentativo di evasione, viene ucciso con i compagni. Queste prime pellicole consentirono a Lancaster di diventare da un momento all'altro uno degli attori favoriti dal pubblico e uno dei divi principali della Hollywood del dopoguerra.\nWallis continu\u00f2 a utilizzare Lancaster come protagonista, ma gli assegn\u00f2 ruoli da \"duro\", stereotipati e poco convincenti. Nello stesso periodo il produttore aveva sotto contratto un altro giovane attore di bella presenza, Kirk Douglas, che stringer\u00e0 con Lancaster una solida amicizia. I due comparvero insieme in \"Le vie della citt\u00e0\" (1948), un altro gangster-movie che per\u00f2 non entusiasm\u00f2 la critica. Desideroso di ampliare la propria immagine e di dimostrare le proprie possibilit\u00e0 drammatiche, Lancaster accett\u00f2 una paga inferiore e un ruolo da comprimario recitando in \"Erano tutti miei figli\" (1948), versione cinematografica dell'omonimo dramma di Arthur Miller che denuncia chi si \u00e8 servito cinicamente della guerra per ottenere profitti immeritati. Il protagonista del film Edward G. Robinson non pot\u00e9 fare a meno di notare le capacit\u00e0 del giovane Lancaster dopo soli due anni di carriera, e lo elogi\u00f2 molti anni dopo nella propria autobiografia. Un'ulteriore prova drammatica fu quella de \"Il terrore corre sul filo\" (1948), che vide Lancaster impegnato nella parte di un affascinante mascalzone che progetta l'omicidio della propria moglie, un ruolo tutto giocato sulla psicologia del personaggio, in un thriller costruito in un unico ambiente (in origine si trattava di un celebre radiodramma di Lucille Fletcher).\nFinalmente soddisfatto dei giudizi della critica, Lancaster si ciment\u00f2 in un'ulteriore sfida: insieme a Hecht costitu\u00ec una societ\u00e0 di produzione, la Norma Productions, allo scopo di realizzare in autonomia i film tratti da copioni di suo gradimento, senza condizionamenti da parte delle grandi case cinematografiche. Dopo i primi tentativi non perfettamente riusciti, Lancaster finalmente trov\u00f2 un copione adatto ai suoi trascorsi da acrobata e con il quale poter far sfoggio della propria prestanza fisica: \"La leggenda dell'arciere di fuoco\" (1950) gli permise di esibirsi in una serie di virtuosismi da ginnasta, per i quali la casa di distribuzione si premur\u00f2 di diffondere alla stampa la notizia che l'attore non aveva avuto bisogno di controfigure. Il film, per il quale Lancaster volle accanto a s\u00e9 anche il vecchio collega Nick Cravat, fu un tipico prodotto di intrattenimento e procur\u00f2 enormi incassi, permettendo alla neonata casa di produzione di consolidare la sua posizione economica. Di seguito, l'attore affronter\u00e0 ruoli molto diversi tra loro, dimostrando grande duttilit\u00e0 e versatilit\u00e0, interpretando parti da allegro furfante in film d'avventura come \"Il corsaro dell'isola verde\" (1952), ma anche personaggi pi\u00f9 complessi come il cowboy tormentato ne \"La valle della vendetta\" (1951), il campione sportivo meticcio Jim Thorpe nel film di denuncia sociale \"Pelle di rame\" (1951), e il marito ubriacone e angosciato in \"Torna, piccola Sheba\" (1952).\nI successi degli anni cinquanta.\nNel 1953 Lancaster affront\u00f2 un nuovo, grande ruolo, quello del sergente Warden, in \"Da qui all'eternit\u00e0\", riduzione cinematografica dell'omonimo romanzo di James Jones. La sequenza sulla spiaggia tra lui e Deborah Kerr procur\u00f2 al film qualche noia con la censura, ma viene ancor oggi citata tra le scene d'amore pi\u00f9 belle e intense di tutta la storia della cinematografia. Al film vennero assegnati ben otto Oscar, ma Lancaster, pur avendo ricevuto la candidatura, si vide soffiare la statuetta da William Holden, vincitore per \"Stalag 17 - L'inferno dei vivi\", ma ottenne comunque il premio dei critici di New York come miglior attore del 1953.\nTra i film che Lancaster produsse e interpret\u00f2 successivamente, sono da ricordare i western \"Vera Cruz\" (1954), in cui recit\u00f2 accanto a Gary Cooper, \"L'ultimo Apache\" (1954), \"Il vagabondo delle frontiere\" (1955), che sar\u00e0 la sua prima regia, e \"La rosa tatuata\" (1955), che vide l'esordio di Anna Magnani in una produzione americana (interpretazione che valse all'attrice italiana l'Oscar alla miglior attrice). Nello stesso periodo, Lancaster ottenne uno dei suo massimi successi come produttore con \"Marty\" (1955), con il quale Ernest Borgnine vinse l'Oscar al miglior attore protagonista, e che si rivel\u00f2 un investimento molto redditizio per la casa di produzione Hecht-Lancaster.\nNel 1956 arriv\u00f2 finalmente l'occasione di realizzare un film sul mondo del circo. Messo insieme il budget pi\u00f9 rilevante nella loro carriera di produttori, Lancaster e Hecht riuscirono a scritturare come co-protagonisti Tony Curtis e Gina Lollobrigida e lo spettacolare risultato fu \"Trapezio\", che venne diretto da Carol Reed e gli fece ottenere l'Orso d'Argento per la miglior interpretazione maschile al Festival di Berlino del 1956. Nelle memorabili scene d'azione, Lancaster esegu\u00ec personalmente la maggior parte delle acrobazie, facendosi sostituire solo nei passaggi pi\u00f9 pericolosi.\nNella seconda met\u00e0 degli anni cinquanta la casa di produzione di Lancaster e Hecht inizi\u00f2 a sperimentare le prime difficolt\u00e0: i film \"Sfida all'O.K. Corral\" (1957) e \"Piombo rovente\" (1958), pur memorabili, non resero come nelle aspettative. Nel primo film, un esempio di intrattenimento western di alta classe diretto da John Sturges, Lancaster interpret\u00f2 la parte dello sceriffo Wyatt Earp, mentre in \"Piombo rovente\" l'attore affront\u00f2 un ruolo molto pi\u00f9 complesso, quello di un columnist teatrale moralmente corrotto che distrugge le vite di coloro che gli stanno accanto. Nonostante i suoi meriti, il film non ebbe successo e contribu\u00ec ad accrescere le difficolt\u00e0 di Lancaster e Hecht: nacquero le inevitabili discussioni fra i due per il differente atteggiamento nelle scelte di produzione, con Hecht pi\u00f9 attento al lato economico mentre Lancaster privilegiava nel copione il lato artistico e l'impegno sociale. Nel 1959 William Wyler gli offr\u00ec la parte di Ben Hur nel film omonimo, ma Burt Lancaster, ateo gi\u00e0 noto nell'ambiente del cinema e fuori, rifiut\u00f2 la parte (che and\u00f2 a Charlton Heston) confermando tale posizione e sostenendo che non voleva promuovere il cristianesimo e che \"non gli piaceva la morale violenta nella storia di Giuda Ben-Hur\".\nGli anni della maturit\u00e0.\nDopo le interpretazioni nel dramma di impostazione teatrale \"Tavole separate\" (1958) e nell'avventura in costume \"Il discepolo del diavolo\" (1959), per Lancaster giunse nuovamente un'occasione d'oro, il ruolo di Elmer Gantry, l'abile e opportunista simulatore che sfrutta la propria abilit\u00e0 oratoria e ipnotizza le folle con la sua torrenziale parlantina ne \"Il figlio di Giuda\" (1960), che il regista Richard Brooks, detentore dei diritti, non pot\u00e9 non affidare a Lancaster. L'attore ha sempre dichiarato che questo \u00e8 il personaggio preferito tra quelli interpretati nella sua carriera: \u00ab\"...interpretare Elmer non significava realmente recitare... mi bastava essere me stesso\"\u00bb. \"Il figlio di Giuda\" gli consent\u00ec di vincere l'unico Oscar della sua carriera, anche se altre tre volte venne candidato come miglior attore: la prima per il gi\u00e0 citato \"Da qui all'eternit\u00e0\", la seconda per \"L'uomo di Alcatraz\" (1962) e la terza per la matura interpretazione in \"Atlantic City, U.S.A.\" (1980).\nSubito dopo Lancaster lavor\u00f2 sotto la direzione di Stanley Kramer nel film \"Vincitori e vinti\" (1961), in cui interpret\u00f2 la figura del giurista e studioso Ernest Janning, imputato nel processo di Norimberga. Il successivo \"L'uomo di Alcatraz\" (1962), in cui interpret\u00f2 splendidamente il controverso ruolo dell'ergastolano Robert Stroud, appassionato di ornitologia, sar\u00e0 l'ultimo film prodotto dalla sua societ\u00e0, prima dello scioglimento per insormontabili difficolt\u00e0 finanziarie.\nIl pubblico italiano ricorda con grande rispetto Lancaster per il difficile e complesso ruolo del principe di Salina ne \"Il Gattopardo\" (1963) di Luchino Visconti. Il film ebbe un grande successo in Italia e in Francia, ma gli incassi non riuscirono comunque a recuperare gli ingenti investimenti della produzione, veramente faraonici per l'epoca. Nel resto dell'Europa il film fu capito molto meno, e negli Stati Uniti fu un colossale flop, complice soprattutto uno sciagurato montaggio che venne realizzato senza il consenso del regista, con un taglio di ben quaranta minuti di pellicola dall'edizione definitiva. Lo stesso Lancaster si impegn\u00f2, con scarso esito, nel montaggio della versione americana, illudendosi di poter salvare quello che considerava, a ragione, un capolavoro.\nNel 1964 l'attore interpret\u00f2 il ruolo di un fanatico generale che trama contro lo Stato in \"Sette giorni a maggio\", un inquietante thriller fantapolitico in cui recit\u00f2, nella parte del suo antagonista, anche il vecchio amico Kirk Douglas. Sempre nel 1964 fu la volta de \"Il treno\", film bellico ambientato nel 1944 nella Francia occupata dall'esercito nazista. Come il precedente, anche questo film fu diretto da John Frankenheimer, amico personale di Lancaster e suo grande estimatore. Dopo l'epico e grottesco western \"La carovana dell'alleluia\" (1965), Lancaster gir\u00f2 \"I professionisti\", uno dei suoi migliori film d'azione, al fianco di Lee Marvin, Robert Ryan e Claudia Cardinale.\nNel 1966, stanco di ruoli di puro intrattenimento, decise di interpretare un altro personaggio anticonvenzionale in \"Un uomo a nudo\", tratto da un racconto di John Cheever. Il film \u00e8 l'autoanalisi di un uomo appartenente alla \"middle class\" agiata, che ha sopravvalutato il benessere materiale trascurando valori pi\u00f9 nobili. Nel corso di una lunga domenica estiva, l'uomo ripercorre la strada di casa fermandosi nelle ville dei suoi vicini e tuffandosi nelle loro piscine, in un percorso di ricerca di s\u00e9 stesso. Il film, per contrasti con i produttori, usc\u00ec solo nel 1968 dopo pesanti modifiche, e fu in assoluto il film di minor successo di Lancaster. Nella maggior parte delle scene della pellicola, l'attore cinquantunenne recit\u00f2 in costume da bagno ed ebbe modo di sfoggiare una forma fisica ancora perfetta ma, all'uscita del film, si venne a sapere che paradossalmente aveva dovuto seguire un corso di nuoto poich\u00e9, nonostante le sue qualit\u00e0 sportive e atletiche, nel corso della sua esistenza non aveva mai imparato a nuotare.\nCome \"Un uomo a nudo\", anche il successivo \"Ardenne '44, un inferno\" (1969) fu un insuccesso commerciale, per cui Lancaster, unicamente allo scopo di risollevare le proprie quotazioni, nel 1970 decise di interpretare il film che qualche anno pi\u00f9 tardi non esiter\u00e0 a definire \"\u00abun mucchio di ciarpame\u00bb\", \"Airport\" (1970), una pellicola del filone \"catastrofico\" che, pur snobbato dalla critica per tutti gli anni settanta, sar\u00e0 un genere di grande successo di pubblico. In seguito, dopo tre western, \"Io sono la legge\" (1971), \"Io sono Valdez\" (1971) e \"Nessuna piet\u00e0 per Ulzana\" (1972), Lancaster torn\u00f2 al film d'azione con \"Scorpio\" (1973), \"Azione esecutiva\" (1973), \"Ultimi bagliori di un crepuscolo\" (1976) e \"La lunga notte di Entebbe\" (1977).\nNel 1974 Lancaster torn\u00f2 in Italia per lavorare ancora con Visconti in \"Gruppo di famiglia in un interno\", e successivamente con Gianfranco De Bosio per il kolossal televisivo su Mos\u00e8. Nel 1976 interpret\u00f2 il patriarca di una grande famiglia emiliana nel capolavoro di Bernardo Bertolucci \"Novecento\", e successivamente vest\u00ec i panni di un generale statunitense in \"La pelle\" (1981), diretto da Liliana Cavani e tratto dall'omonimo romanzo di Curzio Malaparte.\nNel 1991 si spos\u00f2 in terze nozze con Susan Martin, con cui rimase per 3 anni, fino alla morte avvenuta nel 1994 per un ictus, a 80 anni.\nDoppiatori italiani.\nNelle versioni in italiano dei film in cui ha recitato, Burt Lancaster \u00e8 stato doppiato da: "}
{"id": "411257", "revid": "1305772", "url": "https://it.wikipedia.org/wiki?curid=411257", "title": "Numero primo di Wieferich", "text": "In matematica, un primo di Wieferich \u00e8 un numero primo \"p\" tale che \"p\"\u00b2 divide 2\"p\" \u2212 1 \u2212 1; si confronti questo con il piccolo teorema di Fermat, secondo cui ogni primo \"p\" divide 2\"p\" \u2212 1 \u2212 1. I primi di Wieferich vennero descritti per la prima volta nel 1909 da Arthur Wieferich, in lavori riguardanti l'ultimo teorema di Fermat.\nLa ricerca dei primi di Wieferich.\nGli unici primi di Wieferich conosciuti sono 1093 e 3511, trovati rispettivamente da W. Meissner nel 1913 e N. G. W. H. Beeger nel 1922; se ne esistono altri, devono essere &gt; . Si \u00e8 congetturato che esista solo una moltitudine finita di primi di Wieferich; la congettura \u00e8 tutt'oggi indimostrata, anche se J. H. Silverman nel 1988 fu in grado di dimostrare che se la congettura abc regge, allora per ogni intero positivo \"a\" &gt; 1, esiste una moltitudine infinita di primi \"p\" tali che \"p\"\u00b2 \"non\" divide \"a\"\"p\" \u2212 1 \u2212 1.\nPrimi di Wieferich e Ultimo teorema di Fermat.\nIl seguente teorema che collega i primi di Wieferich e l'ultimo teorema di Fermat venne dimostrato da Wieferich nel 1909:\nNel 1910, Mirimanoff fu in grado di espandere il teorema mostrando che, se le precondizioni del teorema sono vere per qualche primo \"p\", allora \"p\"\u00b2 deve dividere anche 3\"p\" \u2212 1. I numeri primi di questo tipo sono stati talvolta chiamati \"primi di Mirimanoff\", ma il nome non \u00e8 entrato nella terminologia matematica generalmente in uso."}
{"id": "411259", "revid": "104458", "url": "https://it.wikipedia.org/wiki?curid=411259", "title": "Pazirik", "text": ""}
{"id": "411260", "revid": "104458", "url": "https://it.wikipedia.org/wiki?curid=411260", "title": "Pazyryk", "text": ""}
{"id": "411261", "revid": "30300", "url": "https://it.wikipedia.org/wiki?curid=411261", "title": "89\u00b0 Giro d'Italia", "text": ""}
{"id": "411262", "revid": "2055784", "url": "https://it.wikipedia.org/wiki?curid=411262", "title": "Token (testo)", "text": "Un token (o token lessicale), in informatica, \u00e8 un blocco di testo categorizzato, normalmente costituito da caratteri indivisibili chiamati \"lessemi\".\nI token sono frequentemente definiti come espressioni regolari, che sono comprese da un analizzatore lessicale come Lex. L'analizzatore lessicale legge in un flusso di lessemi e li categorizza in token: se esso trova un token non valido, restituisce un errore. L'operazione successiva alla \"tokenizzazione\" \u00e8 il parsing. Con essa i dati interpretati possono essere caricati in strutture dati, per uso generico, interpretazione o compilazione.\nDescrizione.\nUn analizzatore lessicale inizialmente legge i lessemi e li suddivide in categorie a seconda della loro funzione, dando loro un significato. Questa assegnazione di significato \u00e8 chiamata \"tokenizzazione\" (o analisi lessicale). Un token pu\u00f2 appartenere a un qualsiasi linguaggio: deve per\u00f2 avere una qualche utilit\u00e0 in un testo strutturato. Inoltre, bisogna tener presente che, nella programmazione, il codice sorgente si pu\u00f2 suddividere in 5 classi di token (costanti, identificatori, operatori, parole riservate e separatori), in accordo con le regole del linguaggio di programmazione scelto.\nSi consideri, ad esempio, la suddivisione in token del testo \"somma=(3+2);\" :\nSi consideri un testo che descrive un calcolo: \"46 - numero_di(mucche);\". I lessemi qui potrebbero essere \"46\", \"-\", \"numero_di\", \"(\", \"mucche\", \")\" e \";\". L'analizzatore lessicale denoterebbe i lessemi \"4\" e \"6\" come numeri, \"-\" come carattere e \"numero_di\" come un token separato. Perfino il lessema \";\" ha un significato speciale in alcuni linguaggi (come il C).\nA volte, i lessemi che codificano spazi sono ignorati in seguito dall'analizzatore sintattico. Un token, in questo caso, non dovrebbe necessariamente avere senso per essere riconosciuto come tale. \"mucche\" potrebbe non avere senso in questo linguaggio, cos\u00ec come \"numero_di\". Essi, in ogni caso, sarebbero riconosciuti come token. Soltanto un'operazione seguente, in tal caso, restituirebbe un errore (ad esempio, la funzione \"numero_di\" potrebbe non essere definita, oppure la variabile \"mucche\" potrebbe non esistere, quindi sarebbe il compilatore a generare un errore)."}
{"id": "411264", "revid": "466539", "url": "https://it.wikipedia.org/wiki?curid=411264", "title": "Chandler", "text": ""}
{"id": "411267", "revid": "2149408", "url": "https://it.wikipedia.org/wiki?curid=411267", "title": "Lancaster", "text": ""}
{"id": "411268", "revid": "773636", "url": "https://it.wikipedia.org/wiki?curid=411268", "title": "AVED", "text": ""}
{"id": "411271", "revid": "88740", "url": "https://it.wikipedia.org/wiki?curid=411271", "title": "Charlier", "text": ""}
{"id": "411272", "revid": "27723", "url": "https://it.wikipedia.org/wiki?curid=411272", "title": "Nube di Kordylewski", "text": ""}
{"id": "411273", "revid": "767487", "url": "https://it.wikipedia.org/wiki?curid=411273", "title": "L'ultimo imperatore", "text": "L'ultimo imperatore (\"The Last Emperor\") \u00e8 un film del 1987 diretto da Bernardo Bertolucci.\nIl soggetto trae spunto da \"Sono stato imperatore\", l'autobiografia di Pu Yi. Colossal epico-biografico di successo mondiale, segn\u00f2 una svolta decisiva nella carriera del regista e ricevette un vasto numero di riconoscimenti, tra cui nove Oscar e nove David di Donatello.\nTrama.\nManciuria, confine tra Unione Sovietica e Repubblica Popolare Cinese, anno 1950. Un treno militare, proveniente dall'Unione Sovietica e carico di prigionieri di guerra, fa il suo arrivo in un avamposto della Cina. Tra i prigionieri accusati di aver collaborato con l'invasore giapponese durante la guerra vi \u00e8 anche Aisin-Gioro Pu Yi, l'ultimo e ormai ex imperatore cinese: non si distingue per nulla dagli altri prigionieri, e i soldati lo trattano con la stessa durezza che riservano agli altri ostaggi. Facendo drammaticamente i conti con un avvenire nei panni di un carcerato senza importanza e prospettive, peraltro alla totale merc\u00e9 di un feroce e onnipotente regime comunista, tenta il suicidio tagliandosi le vene dei polsi e immergendo le mani nell'acqua calda di un gabinetto. Mentre i guardiani, che hanno intuito quanto sta accadendo, tentano di sfondare la porta, la mente di Pu Yi inizia a rievocare la sua vita fin dal primo ricordo d'infanzia.\nLa vicenda si sposta nella Pechino del 1908. La millenaria Cina di questi anni e il suo impero sono scossi da avvenimenti politici e sociali disastrosi, oltre che da intrighi di palazzo e nobiliari assai tortuosi. Sia l'aristocrazia sia la burocrazia si fondano infatti sulle cospirazioni, ed ogni casa feudale complotta per un sempre maggior potere. La corruzione e l'ambizione sono dovunque, soprattutto adesso che l'imperatore Guangxu \u00e8 appena morto, avvelenato dalle persone che gli erano pi\u00f9 vicine subito dopo aver detto di voler riformare da cima a fondo l'impero, che ora attende di incoronare il nuovo Signore dei Diecimila Anni. Pu Yi, figlio di appena tre anni del principe Chun, viene condotto per ordine dell'Imperatrice Vedova entro le mura della Citt\u00e0 Proibita, luogo riservato alla dimora imperiale e sede della celebre corte di eunuchi. Ivi, il bambino assiste alla morte della vecchia sovrana, chiamata il \"Vecchio Buddha\", da cui viene nominato erede al trono.\nImmediatamente dopo, durante un'antica cerimonia ricca di colore e solennit\u00e0, il bambino viene incoronato nuovo Signore dei Diecimila Anni, in presenza dei pi\u00f9 alti dignitari cinesi e militari; come animale domestico gli viene donato un piccolo grillo da un suddito che ha viaggiato fino alla capitale per assistere all'evento. Dal giorno dell'incoronazione in avanti Pu Yi viene tenuto isolato da tutto il resto della Cina e dal mondo circostante al Palazzo Imperiale, da cui gli \u00e8 categoricamente proibito di uscire. Per ovvi impedimenti d'et\u00e0 non viene informato delle questioni di governo e di Stato, e non esercita minimamente il suo immenso potere, svolto invece dai suoi ministri e dagli eunuchi di corte, i quali lo crescono in un clima di forte ipocrisia e opportuno servilismo. L'unica persona che lo ama veramente \u00e8 Ar Mo, la sua balia.\nA questo punto la scena ritorna al 1950: Pu Yi viene salvato dal governatore del carcere, che gli tampona le ferite e lo fa trasportare fino alla sua cella, dove viene internato insieme al fratello minore. Questo gli fa ricordare ancora l'infanzia alla Citt\u00e0 Proibita, dove un giorno riceve la visita sua e della madre, i quali gli portano in dono un pregiato aquilone. Ma ormai l'Impero cinese, dopo anni di stremo e sommosse in ogni dove, collassa definitivamente: la Cina viene sconvolta dalla guerra civile e diviene una repubblica. Il piccolo Pu Yi, che assiste indignato alla provocatoria parata del presidente entro le mura della Citt\u00e0 Proibita, cuore dell'abbattuto Impero, viene di fatto lasciato regnare solamente sulla sua corte di dignitari ipocriti e adulatori, all'interno delle mura della Citt\u00e0 Proibita. Fregiato ironicamente del titolo di Imperatore della Citt\u00e0 Proibita, ormai si rende conto di essere imperatore solo di nome, come il suo stesso Gran Tutore, suo unico amico e consigliere, gli fa capire benevolmente. Nello stesso periodo la balia Ar Mo gli viene portata via per sempre, e a lui non resta che rimanere solo in compagnia di severe Alte Consorti, mogli dei precedenti Signori dei Diecimila Anni.\nLa scena si sposta prima al 1950 e poi al maggio 1919, quando un gentiluomo europeo, Reginald Johnston, assume l'incarico di precettore privato del sovrano ormai adolescente, dal quale riceve l'onore di risiedere stabilmente alla Citt\u00e0 Proibita e il diritto di essere trasportato in una lettiga da quattro portatori. Mr. Johnston, persona colta e distinta, piena di umanit\u00e0 e saggezza, \u00e8 il primo ad affacciare l'imperiale discepolo alla realt\u00e0 e alla modernit\u00e0, con una profonda e sincera nota di benevolenza, attirandosi per\u00f2 le pregiudiziali antipatie e le contrariet\u00e0 delle dame di compagnia e degli eunuchi. Il massimo degli attriti si raggiunge quando il precettore insiste perch\u00e9 Pu Yi indossi stabilmente gli occhiali, prevenendo una sicura perdita della vista, e impari a usare la bicicletta. Poco dopo essere rimasto orfano di madre, morta dopo aver inghiottito una palla di oppio, il giovane sovrano prende due mogli, lamentandosi con Mr. Johnston di non aver potuto scegliere, e di volere piuttosto una moglie moderna che conosca i moderni balli dell'Occidente e che parli inglese e francese. Inoltre palesa pi\u00f9 volte al suo precettore l'intenzione di voler andare all'universit\u00e0 di Oxford, scappando da tutto ci\u00f2 che ha sempre conosciuto.\nLa scena ritorna alla prigione comunista di Fushun nel 1950, e Pu Yi viene chiamato per la prima volta agli interrogatori. Il personale non lo chiama neppure pi\u00f9 con il suo nome, ma con il solo numero di matricola, 981, e lo inquisisce sulla sua vita e le colpe di cui viene accusato dal governo centrale cinese, vale a dire di essere un collaborazionista, un traditore e un controrivoluzionario. L'ultimo imperatore, visibilmente umiliato e spogliato di tutta la sua aristocratica alterigia, comincia a narrare flebilmente le circostanze che lo portarono fuori della Citt\u00e0 Proibita fino a subire l'influenza pesante dei giapponesi, mentre le scene si spostano proprio in quel periodo, quando cio\u00e8 il governo centrale cinese viene sciolto e costretto alla fuga, facendo s\u00ec che la Cina si divida in tante parti soggette a differenti signori della guerra, che si combattono in ogni dove per il controllo definitivo di uno Stato che ormai si \u00e8 fatto corrotto quanto il vecchio impero. Gran parte della Cina finisce sotto il controllo del generale Chiang Kai-shek e dei nazionalisti del Kuomintang. Tratto in arresto, Pu Yi trova rifugio all'ambasciata giapponese, dove gli viene promesso il regno della Manciuria, terra di origine della sua antica dinastia.\nPer anni, mentre la Cina si logora con le lotte dei signori della guerra, l'ex regnante si trasforma in un playboy di provincia a Tientsin, dove assume il nome di \"Henry Pu Yi\". I suoi dignitari non si stancano mai di indurlo a spendere ingenti quantit\u00e0 di denaro nel tentativo di comperare la preziosa amicizia di qualche personaggio influente, sia esso cinese, giapponese o qualche generale della Russia Bianca, ma a Pu Yi interessa solo l'Occidente e tutto ci\u00f2 che lo rappresenta, dalla gomma da masticare ai balli pi\u00f9 moderni. Nel frattempo il suo legame con la sua seconda moglie si deteriora, fino al giorno in cui lei confessa di sentirsi trascurata, invocando il divorzio e abbandonando il tetto coniugale. Alla notizia che i soldati del Kuomintang hanno profanato le tombe imperiali, arricchendosi con il bottino e divertendosi a squartare i cadaveri ivi sepolti, Pu Yi si decide a collaborare definitivamente e totalmente con i giapponesi, per il cui imperatore, suo quasi coetaneo, prova stima e considerazione. La notizia per\u00f2 desta paura nella moglie che gli \u00e8 rimasta accanto e nel Gran Tutore, i quali pi\u00f9 volte tentano di fargli capire che i giapponesi si stanno approfittando di lui per i propri interessi di conquista.\nNel 1934, a seguito di una fastosa incoronazione, viene messo a capo del Manchukuo, il quale, dietro la facciata di stato mancese indipendente, diviene presto una colonia dove i giapponesi sperimentano armi chimiche, incoraggiano l'immigrazione nipponica e commerciano oppio, la cui produzione e commercializzazione diventa l'attivit\u00e0 pi\u00f9 prospera, particolarmente adatta per finanziare la guerra. Erroneamente convinto della cortesia e dell'amicizia con i giapponesi, Pu Yi \u00e8 invece solo un burattino sfruttato come copertura degli invasori nipponici. A seguito di una visita in Giappone, dove viene ricevuto dall'Imperatore Hirohito, tenta di frenare l'influenza nipponica in Manchukuo, sostenendo che la Manciuria sia un alleato del Giappone, e non una sua colonia. La reazione che i suoi timidi tentativi riscuotono sono l'ira del signor Amakasu, il suo consulente giapponese, e il progressivo allontanarsi persino dei suoi stessi collaboratori.\nNel mondo infuria la devastante seconda guerra mondiale, destinata a stravolgere gli equilibri mondiali e a cambiare le nazioni, ma per Pu Yi i cambiamenti non sono migliori: i nipponici disarmano la sua guardia personale e allontanano l'imperatrice dal Palazzo imperiale, la quale ha appena partorito un bambino, concepito da un'unione adulterina con l'autista dello stesso imperatore e che viene ucciso per iniezione letale, facendolo credere nato morto. Nel 1945, al termine della guerra, i giapponesi stanno per essere sconfitti e abbandonano Pu Yi al suo destino: i fedeli dell'imperatore cercano di salvarlo portandolo in Giappone, ma l'aereo viene intercettato prima del decollo e Pu Yi viene cos\u00ec catturato dai sovietici. Trascorrer\u00e0 cinque anni di detenzione in Unione Sovietica, prima di venire consegnato ai maoisti, che lo imprigionieranno a loro volta.\nNel 1959, dopo nove anni trascorsi sottoposto a una totale rieducazione tesa a fare di lui un cittadino modello della Cina comunista, durante i quali ha studiato il maoismo e ha lavorato con passione come giardiniere, l'ultimo imperatore viene rimesso in libert\u00e0 per ordine del Supremo Tribunale del Popolo: alla sua uscita dal carcere \u00e8 ormai un uomo vecchio e stanco, completamente solo, mentre la Cina come lui la conosceva \u00e8 cambiata radicalmente in tutti i settori della societ\u00e0 e della politica, lasciando lo spazio a una nazione assai differente. Non gli resta quindi che vivere una malinconica e invisibile vita da giardiniere, come i milioni di cittadini senza ricchezze, fama, cariche o titoli onorifici.\nNel 1967, nel pieno della famigerata Rivoluzione culturale e all'apice della dittatura di Mao e del suo culto personale, Pu Yi assiste in mezzo alla folla in delirio a una manifestazione delle Guardie Rosse, che trascinano in piazza alcuni cittadini accusati di varie colpe contro la Cina comunista: tra di essi vi \u00e8 anche il governatore della sua stessa prigione, accusato di revisionismo, servilismo di casta e controrivoluzione. Per l'ex sovrano cinese questo \u00e8 un duro colpo, poich\u00e9 l'uomo che ha fatto di lui un cittadino modello agli occhi del regime comunista \u00e8 stato di fatto estromesso dallo stesso governo centrale di Pechino. Dopo essere stato trascinato via e gettato a terra da un gruppo di giovani esaltati, l'anziano e malfermo Pu Yi paga come un qualsiasi altro visitatore il biglietto all'entrata al suo ex Palazzo imperiale, la Citt\u00e0 Proibita, una volta residenza ufficiale degli imperatori cinesi fin dal Medioevo ed ora un semplice museo, che visita con grande commozione, rievocando i lontani giorni perduti in cui l'abitava. Quando incontra il figlio del custode del museo, gli confida di esser stato l'ultimo imperatore della Cina e, per dimostrarlo, estrae da sotto il trono una scatola che contiene, ancora vivo, il grillo che gli era stato donato sessant'anni prima, all'atto della sua incoronazione.\nIl film si conclude nei tempi moderni, con una folla di turisti che accede all'imponente sala dove Pu Yi fu incoronato da piccolo, mentre la guida cita la sua morte, avvenuta nel 1967.\nProduzione.\nSceneggiatura.\nIl regista Bernardo Bertolucci ha proposto il film al governo cinese come uno dei due possibili progetti; l'altro era un adattamento di \"La condizione umana\" di Andr\u00e9 Malraux. Gli sceneggiatori ignorarono nella stesura l'omosessualit\u00e0 del personaggio di Pu Yi, scatenando la protesta dopo la prima proiezione della comunit\u00e0 gay.\nCast.\nPer il ruolo dell'imperatore adulto fu scelto l'attore John Lone, nato a Hong Kong e formatosi all'Opera di Pechino, considerato adatto per incarnare la raffinatezza e la decadenza sensuale del personaggio. Per l'attrice Joan Chen, che interpretava la moglie Wang Jung, le riprese del cinema significarono il ritorno alla terra natale, dove a quattordici anni aveva interpretato \"Youth\", il film che aveva lanciato la sua carriera.\nRiprese.\nIl film ha ricevuto il rarissimo permesso, soprattutto per un regista non cinese, di fare le riprese entro le mura della Citt\u00e0 Proibita, dove gran parte della vita di Pu Yi ha avuto luogo, divenendo di fatto il primo film occidentale in cui si mostra l'autentica ambientazione della corte imperiale cinese.\nIn previsione del film Bertolucci arruol\u00f2 circa ventimila comparse (quasi tutti soldati dell'esercito popolare cinese) e trecento tecnici tra italiani, inglesi e cinesi, che lavorarono sul set per circa sei mesi. Il blocco di riprese totali ebbe luogo tra il 28 luglio 1986 e il 30 gennaio 1987. Oltre che a Pechino, le riprese si sono svolte negli studi di Cinecitt\u00e0 a Roma.\nInesattezze storiche.\nNella realt\u00e0 Pu Yi fu incoronato all'et\u00e0 di due anni, mentre nella pellicola a tre.\nDistribuzione.\nIl film venne distribuito nel circuito cinematografico italiano il 23 ottobre del 1987.\nIl film and\u00f2 in onda in versione estesa, in prima visione televisiva italiana, il 17 e il 18 dicembre 1989 alle ore 20:30 su Rai 1; la seconda parte fu inserita all'interno dell'ultima puntata del programma \"Terre lontane\", ideato e condotto da Enzo Biagi, che in tale occasione intervist\u00f2 anche l'ultima moglie di Pu Yi.\nAccoglienza.\nIl film, grazie ai notevoli incassi e al trionfo alla notte degli Oscar, segn\u00f2 una sorta di riscatto dei film storici, o del cinema-spettacolo nella tradizione di Cecil B. DeMille. Il film usc\u00ec in Italia il 23 ottobre 1987 e negli Usa il 18 novembre. Gli incassi furono notevoli: la pellicola raggiunse quasi i 44 milioni di dollari negli Stati Uniti, e in totale incass\u00f2 oltre 78 milioni di dollari. In Italia fu il 1\u00ba film per incassi della stagione 1987-88."}
{"id": "411287", "revid": "6923", "url": "https://it.wikipedia.org/wiki?curid=411287", "title": "Bomboletta spray", "text": "La bomboletta spray \u00e8 un contenitore, in banda stagnata o alluminio, contenente del liquido la cui espulsione avviene grazie ad un gas liquefatto che ha lo scopo di diffondere il contenuto della bomboletta sotto forma di aerosol.\nL'invenzione di questo processo, risalente al 1926, si deve al chimico norvegese Erik Rotheim, che ne vendette il brevetto a una azienda statunitense. Nel 1939 Julian Seth Kahn produsse la prima bomboletta spray.\nUna delle prime applicazioni importanti dell'invenzione avvenne durante la seconda guerra mondiale, quando fu approntato uno spray destinato a diffondere insetticida contro gli insetti portatori della malaria.\nNel 1949 Edward Seymour introdusse per la prima volta nelle bombolette spray della vernice.\nIl principio di funzionamento.\nIl gas, compresso sino a raggiungere lo stato liquido, nel momento della pressione sulla valvola in materiale plastico tende ad uscire violentemente da un piccolo ugello, trascinando con s\u00e9 anche la materia prima liquida con cui era stato miscelato. La parte gassosa del composto, solitamente composta da propano, butano o isobutano si dissolve nell'aria separandosi dalla parte liquida.\nInizialmente il gas pi\u00f9 usato nelle bombolette era il freon ma, dal 1989, in tutto il mondo \u00e8 stato messo al bando a causa dei danni causati dallo stesso allo strato di ozono dell'atmosfera.\nLe bombolette attuali possono contenere i materiali pi\u00f9 diversi, molto comuni sono quelle contenenti profumi, insetticidi, prodotti per la pulizia, lubrificanti industriali e vernice. Per il fatto che contengono gas sotto pressione molto spesso infiammabile si consiglia cautela sia per l'utilizzo, sia riguardo al trasporto. Il trasporto delle bombolette spray \u00e8 in genere soggetto alla normativa sul trasporto di merci pericolose via strada (European Agreement concerning the International Carriage of Dangerous Goods by Road, in breve ADR), via mare (IMDG), via aerea (ICAO) e via ferrovia (ADN).\nL'uso della vernice in spray \u00e8 una delle tecniche preferite dagli artisti dediti al graffitismo.\nAl termine del ciclo di vita della bomboletta \u00e8 utile conferirla alla raccolta differenziata al fine di garantire il riciclo del metallo, a condizione che essa non contenga sostanze tossiche o infiammabili.\nNote legali.\nIn Italia la vendita di bombolette spray contenenti vernici non biodegradabili ai minori di 18 anni \u00e8 punita con una sanzione amministrativa fino a 1000 euro.\nCollegamenti esterni.\nBrevetti:"}
{"id": "411288", "revid": "2014155", "url": "https://it.wikipedia.org/wiki?curid=411288", "title": "Abele di Danimarca", "text": "Biografia.\nAbele era il figlio di Valdemaro II Sejr e della moglie principessa Bereng\u00e1ria di Portogallo, e fratello di Eric IV Plovpenning e Cristoforo I.\nAbele succedette al trono il 1\u00ba novembre 1250, dopo la morte del fratello Eric IV. Eric IV venne apparentemente ucciso da due uomini di Abele, dopo un conflitto durato un anno tra i due fratelli, e anche se Abele e ventiquattro nobili fecero un giuramento ufficiale (\"giuramento della doppia dozzina\", in (danese \"dobbelt tylvter-ed\") che il Duca non aveva parte nell'uccisione, si credette diffusamente (e lo si crede tuttora), che Re Eric fu ucciso su ordine del fratello. \"Abele di nome, Caino di fatto\" (In danese, \"Abel af navn, Kain af gavn\"), o cos\u00ec diceva la gente.\nAbele e la regina Matilde di Holstein, comunque, regnarono solo per un anno e mezzo, prima che Abele venisse ucciso in battaglia il 29 giugno 1252, durante una spedizione punitiva in Frisonia. All'epoca suo figlio Valdemaro era tenuto in ostaggio per riscatto dall'Arcivescovo di Colonia, e cos\u00ec fu il fratello minore di Eric e Abele, Cristoforo I, che venne incoronato re il giorno di Natale del 1252. La regina Mechthildis spos\u00f2 Birger Jarl nel 1261.\nCristoforo I assegn\u00f2 come feudo ereditario, a Valdemaro, lo Schleswig, che in tal modo si stacc\u00f2 dalla Danimarca. I discendenti di Abele regnarono sullo Jutland meridionale fino al 1375, spesso in cooperazione con i loro parenti dello Holstein, e costituirono un problema permanente per il governo danese. Il loro regno signific\u00f2 l'inizio della separazione dello Jutland Meridionale dal resto della Danimarca."}
{"id": "411290", "revid": "9", "url": "https://it.wikipedia.org/wiki?curid=411290", "title": "Abel di Danimarca", "text": ""}
{"id": "411292", "revid": "767487", "url": "https://it.wikipedia.org/wiki?curid=411292", "title": "Lizzie McGuire - Da liceale a popstar", "text": "Lizzie McGuire - Da liceale a popstar \u00e8 un film del 2003 diretto da Jim Fall, con Hilary Duff.\nIl film, girato interamente a Roma, racconta le avventure dell'adolescente Lizzie McGuire, personaggio immaginario protagonista delle serie televisiva omonima, di cui sono stati trasmessi 65 episodi sul canale satellitare Disney Channel.\nLa protagonista, dopo aver ottenuto il diploma, parte insieme al suo miglior amico David Gordon e il resto della sua classe verso Roma, dove vivr\u00e0 un'avventura che la porter\u00e0 a diventare una popstar.\nTrama.\nLizzie si sta preparando per la cerimonia del diploma, seguita da un viaggio di studio a Roma. In questo evento Lizzie \u00e8 costretta ad esporre un discorso di apertura, che purtroppo si trasforma in un disastro, motivo per il quale la ragazza \u00e8 sempre pi\u00f9 desiderosa di partire. Una volta arrivata a Roma insieme al suo amico Gordo e alla sua classe, Lizzie viene messa in stanza con la sua rivale Kate e, in una prima escursione in giro per la citt\u00e0, conosce un ragazzo di nome Paolo.\nQuest'ultimo, sempre in giro con la sua guardia del corpo Sergei, canta in coppia con una ragazza identica a Lizzie tranne per il colore dei capelli, Isabella, ma essendo in vacanza a causa di una lite tra i due, Paolo propone a Lizzie di accompagnarlo a cantare in una serata che vedeva protagonisti lui ed Isabella. Lizzie, per continuare ad incontrare Paolo finge di essere malata e, coperta da Gordo, riesce a sfuggire alla sua preside. Successivamente riesce stranamente ad avere anche l'appoggio di Kate, eccitata dal fatto che ormai la sua conquilina sia diventata una popstar, anche se non realmente.\nNel frattempo, in America, il fratello di Lizzie, Matt, ha scoperto che sua sorella \u00e8 stata scambiata per una famosa popstar e, insieme alla sua amica Melina, escogita un piano per essere riempito di soldi. Dopo qualche giorno, Gordo suscita dei sospetti verso la preside, la signorina Ungermeyer, riguardo alla malattia di Lizzie, per cui \u00e8 costretto a rivelare di essere stato lui a scappare dall'albergo venendo cos\u00ec espulso dal gruppo e rimandato a casa, mentre nel frattempo anche i genitori di Lizzie, Jo e Sam, insieme al fratello Matt, accorrono a Roma. Una volta in aeroporto Gordo incontra la vera Isabella di ritorno dal suo viaggio e le racconta tutta la verit\u00e0 dato che adesso anche lei sa dell'esistenza della sua sosia.\nI due accorrono al colosseo dove si svolge la serata e rivelano a Lizzie una verit\u00e0 scottante su Paolo: lui canta in playback e voleva fare in modo che fosse lei a farlo per potersi vendicare della vera Isabella. Alla fine, Isabella indica a Gordon di togliere il playback di Paolo. In modo tale che quest'ultimo potesse venire umiliato davanti al pubblico. Ora Lizzie ha la scena tutta per s\u00e9. Ora lei \u00e8 una popstar. Dopo il suo successo all'IMVA, Lizzie capisce di essere innamorata di Gordo, un sentimento reciproco, e lo bacia.\nIncassi.\nNel primo fine settimana, la pellicola incass\u00f2 $17.3 milioni e raggiunse la 2# posizione nel Box Office degli Stati Uniti. Fu proiettato in 2.825 cinema e arrivo ad incassare nei soli Stati Uniti $ 42.7 milioni. Nonostante la serie Lizzie McGuire non fosse conosciuta negli altri Paesi tanto quanto negli Stati Uniti, il film fu un successo anche al box office internazionale e \"Lizzie McGuire - Da liceale a popstar\" incass\u00f2 ben $55,534,455."}
{"id": "411306", "revid": "123811668", "url": "https://it.wikipedia.org/wiki?curid=411306", "title": "KNVB beker", "text": "La Coppa dei Paesi Bassi, ufficialmente in olandese KNVB Beker, acronimo di \"Koninklijke Nederlandse Voetbal Bond Beker\" (in italiano \"Coppa della Reale federazione calcistica dei Paesi Bassi\"), nota come \"TOTO KNVB Beker\" per ragioni di sponsorizzazione, \u00e8 una competizione calcistica olandese, organizzata con cadenza annuale dalla Federazione calcistica dei Paesi Bassi (KNVB) dal 1899.\nStrutturato come la FA Cup inglese, il torneo vede la partecipazione di club delle quattro divisioni del campionato olandese di calcio, oltre che le 24 semifinaliste delle Districtsbeker, le coppe distrettuali. La finale del torneo si svolge al De Kuip di Rotterdam dal 1989. \nStoria.\nLa competizione fu concepita durante un incontro tenutosi nella sede della Federazione calcistica dei Paesi Bassi (KNVB) all'Aia il 19 gennaio 1898. Nel 1898-1899 si tenne la prima edizione della Coppa dei Paesi Bassi. Nel 1946 il trofeo fu modificato in una coppa d'argento, rimasto in uso ancora oggi. Nel 2018 fu assegnato un trofeo dorato, in onore del centenario della fondazione del torneo.\nDal 1995 ha avuto vari nomi commerciali: \"Amstel KNVB Beker\" e, nel 2005-2006, \"Gatorade KNVB Beker\". Dal 2018 al 2022 assume il nome di \"TOTO KNVB Beker\". \nFino al 1998 la vincitrice della Coppa dei Paesi Bassi era ammessa alla Coppa delle Coppe, competizione scomparsa nel 1999. Dal 1999 la squadra che vince il torneo si qualifica all'Europa League.\nStatistiche.\nLa squadra che ha disputato il maggior numero di finali di Coppa dei Paesi Bassi (26) \u00e8 l', che \u00e8 anche la squadra che detiene il primato di vittorie nella competizione (20). \nTre club hanno vinto la finale per tre volte di seguito: , Ajax e PSV. \nLo scarto pi\u00f9 ampio registrato in una partita del torneo risale all'edizione 1903-1904, nel corso della quale la partita HFC-AC &amp; FC VVV Amsterdam si concluse con il punteggio record di 25-0, un primato per il calcio olandese. Nell'occasione, Eddy Holdert fu autore di tredici reti, altro record per il calcio olandese. \nLo scarto pi\u00f9 ampio registrato in una partita del torneo dall'avvento del professionismo risale, invece, al 1958-1959, quando il batt\u00e9 per 18-1 contro l'VV Dongen.\nLo scarto pi\u00f9 ampio registrato in una finale di Coppa dei Paesi Bassi risale all'11 giugno 1944, quando il sconfisse il per 9-2.\nIl gol pi\u00f9 veloce realizzato in una finale fu realizzato da Rom\u00e1rio del PSV nel 1989; il brasiliano and\u00f2 a segno dopo due minuti di gioco.\nIl giocatore che ha segnao pi\u00f9 gol in una finale di coppa \u00e8 Wim Groenendijk del , che nel 1935 segn\u00f2 quattro gol contro l'."}
{"id": "411307", "revid": "339392", "url": "https://it.wikipedia.org/wiki?curid=411307", "title": "KNVB Cup", "text": ""}
{"id": "411308", "revid": "339392", "url": "https://it.wikipedia.org/wiki?curid=411308", "title": "Amstel Cup", "text": ""}
{"id": "411313", "revid": "774918", "url": "https://it.wikipedia.org/wiki?curid=411313", "title": "Aroldo II di Danimarca", "text": "Biografia.\nEra il figlio di Sweyn I di Danimarca e di Gunhildr di Venedia e fu reggente mentre il padre combatteva contro Etelredo II in Inghilterra. Aroldo eredit\u00f2 il trono danese nel 1014 e mor\u00ec nel 1018. Dopo la sua morte, gli succedette il fratello Canuto."}
{"id": "411314", "revid": "125754649", "url": "https://it.wikipedia.org/wiki?curid=411314", "title": "Non \u00e8 mai troppo tardi (programma televisivo)", "text": "Non \u00e8 mai troppo tardi. Corso di istruzione popolare per il recupero dell'adulto analfabeta fu un programma televisivo italiano curato da Oreste Gasperini, Alberto Manzi e Carlo Piantoni e prodotto dalla Rai, in collaborazione con il ministero della pubblica istruzione, tra il 1960 e il 1968.\nAndava in onda dal luned\u00ec al venerd\u00ec, originariamente sul Nazionale e, successivamente, sul Secondo Programma.\nLa trasmissione era condotta dall'educatore Alberto Manzi con il fine d'insegnare lettura e scrittura agli italiani fuori et\u00e0 scolare ancora totalmente o parzialmente analfabeti.\nSi trattava di autentiche lezioni in classe in diretta televisiva durante le quali Manzi utilizzava moderne tecniche di insegnamento consistenti in filmati, supporti audio, dimostrazioni pratiche, nonch\u00e9 degli schizzi e dei bozzetti disegnati dallo stesso Manzi su una lavagna a grandi fogli.\nStoria.\nLa trasmissione, promossa dalla Rai in collaborazione con il ministero dell'Istruzione, ebbe inizio il 15 novembre 1960 e venne mandata in onda nella fascia preserale, anche per permettere a chi lavorava di potervi assistere. Furono realizzate 484 puntate fino al 10 maggio 1968, anno in cui pot\u00e9 essere sospesa grazie all'aumento della frequenza alla scuola dell'obbligo.\nAlcuni anni prima, nel 1958, era gi\u00e0 stato creato un progetto pilota, che sarebbe durato sino al 1966, intitolato \"Telescuola\", programma a carattere \u00absostitutivo\u00bb, cio\u00e8 diretto a consentire il completamento del ciclo di istruzione obbligatoria ai ragazzi residenti in localit\u00e0 prive di scuole secondarie. Fu un progetto fortemente innovativo, con 4 milioni di ascolti giornalieri, che vide Enrico Accatino innovare la didattica dell'Educazione Artistica, promuovendo la docenza della storia dell'arte e dell'educazione all'immagine nella scuola dell'obbligo.\n\"Non \u00e8 mai troppo tardi\" ebbe un importante ruolo sociale ed educativo, contribuendo all'unificazione culturale della nazione tramite l'insegnamento della lingua italiana e abbassando notevolmente il tasso di analfabetismo, particolarmente elevato nell'Italia degli anni \u201860: pare che, grazie a queste lezioni a distanza, quasi un milione e mezzo di persone sia riuscito a conseguire la licenza elementare. Il progetto ebbe inoltre un grande successo internazionale, in quanto fu imitato da settantadue paesi.\nNel periodo 1990-1991 ci fu un remake della trasmissione su Rai 3, e alla conduzione fu scelto Gianni Ippoliti. I protagonisti della trasmissione erano le persone anziane.\nNel 2004 un programma di Rai Educational ha ripreso il titolo della trasmissione modificato in \"Non \u00e8 mai troppo tardi\" usando il moderno simbolo della \u201cchiocciola\u201d, che anticipa l'argomento del programma: stavolta si parla di alfabetizzazione informatica.\nIl 24 e 25 febbraio 2014 viene trasmessa in due puntate su Rai 1 una fiction prodotta dalla Rai e dedicata al programma, dal titolo \"Non \u00e8 mai troppo tardi\" che racconta la vita dell'insegnante Alberto Manzi, interpretata da Claudio Santamaria, con le musiche di Stefano Lentini e la regia di Giacomo Campiotti.\nA commento di questa fiction ed in controtendenza alle cifre Rai, il critico televisivo Aldo Grasso ridimensiona l'importanza della trasmissione sia per l'importanza nell'alfabetizzazione sia per le cifre dei diplomati.\nNella cultura di massa.\nQuesta trasmissione \u00e8 citata nella canzone \"Libera l'anima\" di Jovanotti del 1991 e nella canzone \"E' tardi\" di Caparezza del 2014."}
{"id": "411317", "revid": "125427026", "url": "https://it.wikipedia.org/wiki?curid=411317", "title": "Imre Hermann", "text": "Biografia.\nFu uno dei maggiori esponenti della \"Scuola psicoanalitica di Budapest\".\n\u00c8 stato insieme con Melanie Klein allievo di S\u00e1ndor Ferenczi, del quale ha poi continuato l'opera in Ungheria.\nMembro della Societ\u00e0 Psicoanlitica Internazionale sin dagli anni immediatamente successivi alla prima guerra mondiale. Si spos\u00f2 nel 1922 con la psicoanalista Alice Czinner (divenuta poi nota come Alice Hermann, deceduta nel 1938) con la quale ebbe tre figli."}
{"id": "411322", "revid": "37401", "url": "https://it.wikipedia.org/wiki?curid=411322", "title": "Lingua elamica", "text": "Lelamico \u00e8 una lingua estinta, parlata dagli antichi Elamiti. Il testo pi\u00f9 antico in scrittura cuneiforme, il cosiddetto Trattato di Naram-Sin, risale al XXIII secolo a.C. Fu una delle lingue delle iscrizioni reali achemenidi e dell'amministrazione di Persepoli dal VI al IV secolo a.C. L'ultimo testo scritto in elamitico risale all'incirca all'epoca della conquista della Persia da parte di Alessandro Magno.\nTipologia linguistica.\nL'elamitico possiede una caratteristica particolare nella flessione dei sostantivi, riguardo ai casi, detta suffixaufnahme. Inoltre presenta una classe di nomi animati in relazione ai quali la flessione verbale presenta marcatori speciali per le persone. La sua sintassi segue generalmente un ordine Soggetto Oggetto Verbo.\nRelazioni con altre famiglie linguistiche.\nSi ritiene solitamente che l'elamitico non sia imparentato con le limitrofe lingue semitiche, o con le lingue indoeuropee, e sebbene alcuni definiscano l'elamitico lingua \"sorella\" del sumerico, le due lingue sono assolutamente estranee una all'altra.\nL'ipotesi elamo-dravidica di David McAlpin postula una relazione genetica tra l'elamitico e le lingue dravidiche parlate tuttora in India. Esse vi sarebbero state introdotte dall'Elam in seguito a una migrazione verso est. Pi\u00f9 di recente Sergei Starostin ha criticato le proposte corrispondenze grammaticali tra elamitico e dravidico come non convincenti. Sempre in tempi recenti, si sono avute argomentazioni volte a mostrare una relazione tra elamitico e curdo, una lingua indoeuropea classificata come iranica ma con origini differenti.\nScritture elamitiche.\nAttraverso i secoli si svilupparono tre diversi sistemi di scrittura elamitici.\n\u00c8 la pi\u00f9 antica scrittura elamitica conosciuta. \u00c8 attestata a partire dagli inizi del III millennio a.C. a Susa, la capitale dell'Elam. Si ritiene che si sia sviluppata da un'antica scrittura sumerica. Consiste di circa un migliaio di segni e si pensa fosse almeno in parte logografica. Dal momento che non \u00e8 stata ancora decifrata, non si sa ancora se la lingua che essa rappresenta sia elamitico o una lingua diversa. \nJacob Dahl, membro del Wolfson College e direttore dell'Ancient World Research Cluster, ha tuttavia recentemente affermato di essere vicino alla decifrazione della scrittura grazie ad un sistema Rti (Reflectance Transformation Imaging System) che consentirebbe una rilettura dettagliatissima dei segni grafici incisi sulle tavolette di argilla custodite al Louvre e all'Ashmolean Museum di Oxford.\n\u00c8 un sillabario derivato dal proto-elamitico, il cui uso \u00e8 documentato all'incirca tra il 2250 a.C. e il 2220 a.C. sebbene possa essere stato inventato in un'epoca pi\u00f9 antica. Walther Hinz e Piero Meriggi hanno proposto due differenti ipotesi di decifrazione dell'elamitico lineare. Consiste di circa 80 simboli ed era scritto in colonne verticali dall'alto in basso e da sinistra a destra.\nFu usata dal 2500 a.C. al 331 a.C., e fu adattata dalla scrittura cuneiforme accadica. Consisteva di circa 130 simboli, leggermente meno rispetto alla maggioranza delle altre scritture cuneiformi."}
{"id": "411326", "revid": "2110845", "url": "https://it.wikipedia.org/wiki?curid=411326", "title": "Olivier Costa de Beauregard", "text": "Nel 1943 ha ottenuto il dottorato in Scienze; nel 1963 quello in Lettere, con una tesi sul concetto di tempo, la sua equivalenza con lo spazio e la sua irreversibilit\u00e0. \u00c8 stato Direttore del CNRS, Centro Nazionale di Ricerca Scientifica, in Francia.\nHa pubblicato numerosi articoli, contributi e volumi collettivi, enciclopedie e libri, sia in francese, in inglese e anche in italiano, su argomenti scientifici riguardanti principalmente la teoria della relativit\u00e0 e la meccanica quantistica. Ha individuato, forse contemporaneamente a Luigi Fantappi\u00e9, il concetto di sintropia."}
{"id": "411327", "revid": "122832049", "url": "https://it.wikipedia.org/wiki?curid=411327", "title": "Leo\u0161 Jan\u00e1\u010dek", "text": "\u00c8 ritenuto uno dei massimi compositori dell'inizio del XX secolo ed \u00e8 noto in particolare per la sua \"Sinfonietta\", la \"Messa Glagolitica\" e per i suoi lavori operistici.\nBiografia.\nTrascorse un'infanzia povera a Hukvaldy, in Moravia, ricevendo dal padre, maestro elementare, violinista e organista dilettante, le prime lezioni di musica.\nJan\u00e1\u010dek fu un compositore a sviluppo artistico molto tardivo: dopo essersi diplomato a diciotto anni in magistero al convento di Brno, tra il 1874 e il 1875 prosegu\u00ec i suoi studi musicali presso la scuola d'organo di Praga. Pur di studiare sopport\u00f2 sacrifici durissimi: nei primi tempi, non potendo disporre di un pianoforte, fu costretto ad esercitarsi su una finta tastiera disegnata sopra un cartone. La formazione musicale di Jan\u00e1\u010dek dunque, avvenne sostanzialmente da autodidatta.\nIn questo periodo conobbe Anton\u00edn Dvo\u0159\u00e1k, il compositore ceco che avrebbe notevolmente influito sulle sue prime composizioni, col quale strinse un'amicizia destinata a durare negli anni. Contemporaneamente partecip\u00f2 all'intensa vita culturale di Praga, animata da un gruppo di intellettuali chiamati \"ruchovici\", che si raccoglievano attorno alla rivista \"Ruch\" (\"Corsa\") nella quale si contestavano le tendenze cosmopolite e s'affermava l'ideale di una cultura nazionale e antiaustriaca. Gi\u00e0 in questi anni Jan\u00e1\u010dek cominci\u00f2 dunque a lottare per il proprio paese, al quale sar\u00e0 sempre profondamente legato.\nNel 1876 le difficolt\u00e0 economiche lo costrinsero a rientrare a Brno e ad assumere la direzione della societ\u00e0 corale \"Svatopluk\"; dopo pochi mesi diede le dimissioni e pass\u00f2 a dirigere un altro coro, la \"Beseda brnensk\u00e1\", lavorando nel contempo come insegnante di musica presso il locale istituto magistrale.\nA questo periodo risalgono i suoi primi lavori corali e strumentali. Nel contempo Jan\u00e1\u010dek si stava dedicando ad approfondire la propria preparazione teorica attraverso la lettura dei testi di estetica di Josef Durd\u00edk e Zimmermann e quelli sulla psicologia musicale e la fisioacustica di Wilhelm Wundt e Hermann von Helmholtz, ricavando da queste letture la spiegazione scientifica di alcune sue intuizioni riguardo alla possibilit\u00e0 di affrancare l'armonia dalle rigide regole dell'armonia scolastica. Pi\u00f9 tardi, nel suo diario, afferm\u00f2 d'aver studiato a fondo dal 1876 al 1879 questi testi e d'averne tratto la conclusione che ogni accordo pu\u00f2 succedere ad un altro al di fuori delle regole codificate della concatenazione armonica a patto che questo procedimento risponda alle esigenze dell'espressione e della comunicazione sviluppatesi nel pubblico cui la musica \u00e8 destinata.\nNel 1879 Jan\u00e1\u010dek lasci\u00f2 Brno e i suoi impegni di lavoro per recarsi a Lipsia e successivamente a Vienna, presso il cui Conservatorio frequent\u00f2 i corsi di perfezionamento in composizione, direzione d'orchestra ed estetica, ampliando ulteriormente la sua gi\u00e0 vasta conoscenza della musica europea, sulla quale si tenne sempre aggiornato (scrisse: \u00abposso dire che nessun lavoro della letteratura musicale moderna mi sia sfuggito\u00bb).\nNel 1881 rientr\u00f2 a Brno, dove fond\u00f2 la scuola d'organo e composizione (che diresse fino al 1919) e il 13 luglio si sposa con la pianista Zdenka Schulzov\u00e1. \nIn questo periodo intensific\u00f2 la sua attivit\u00e0 di direttore di coro e d'orchestra, dedicandosi prevalentemente all'esecuzione di opere di autori moderni, approfond\u00ec gli studi sulla nuova armonia e prosegu\u00ec una sistematica ricerca sul folklore moravo, raccogliendone ed analizzandone le melodie coll'amico e collaboratore Franti\u0161ek Barto\u0161. Tali ricerche attrassero l'attenzione dell'ambiente culturale ceco pi\u00f9 della sua attivit\u00e0 di compositore, che fu a lungo scarsamente considerata: quando nel 1891 fu rappresentato al Teatro Nazionale di Praga il balletto \"R\u00e1kos R\u00e1koczy\", Jan\u00e1\u010dek fu definito dalla stampa \u00abun'autorit\u00e0 in fatto di canto popolare, come raccoglitore e arrangiatore, ma quanto a composizione e a teorie musicali, un innovatore troppo eccentrico.\u00bb\nIl primo periodo della carriera artistica di Jan\u00e1\u010dek - noto come il periodo romantico - \u00e8 influenzato da Smetana e, soprattutto, da Dvo\u0159\u00e1k. Esso si concluse con la nascita di un'opera in tre atti, \"\u0160\u00e1rka\", sullo stesso soggetto dell'omonimo poema sinfonico di Smetana. Composta nel 1887 e ispirata ad una leggenda popolare, \"Sarka\" venne rimaneggiata dal compositore molti anni dopo, per debuttare in una nuova versione a Praga nel 1924.\nDal 1888 al 1906 Jan\u00e1\u010dek si dedic\u00f2 soprattutto alle ricerche folkloriche, che ispirarono anche il suo lavoro compositivo, profondamente legato ai canti e alle danze della Moravia. Nel contempo la sua formazione intellettuale e artistica andava completandosi proprio negli anni in cui, a cavallo del secolo, Tom\u00e1\u0161 Garrigue Masaryk stava alimentando, in chiave materialista e positivista, la lotta antimperialista della borghesia praghese, esercitando un forte influsso, in direzione realista e naturalista, sugli artisti della rinascita ceca, e aiutandoli ad emanciparsi dall'idealismo e dal romanticismo tedeschi.\nL'adesione al movimento ideologico di Masaryk confer\u00ec dunque al lavoro di Jan\u00e1\u010dek un pi\u00f9 chiaro significato patriottico e democratico. Una decisiva influenza sul suo orientamento artistico venne esercitata inoltre da un viaggio ch'egli compi\u00e9 nel 1896 in Russia e Polonia: la sua passione per la musica russa \u00e8 di vecchia data, ma finora egli s'era interessato soprattutto a P\u00ebtr Il'i\u010d \u010cajkovskij, pubblicando anche alcuni saggi critici; il soggiorno russo favor\u00ec il suo avvicinamento alla musica di Musorgskij, che lo colp\u00ec per la sua forte, autentica ispirazione nazionale, e il contatto coi nazionalisti russi e polacchi increment\u00f2 il suo interesse per lo slavofilismo populista e antiborghese di cui, per le dolorose vicende del suo paese, condivideva i princip\u00ee e le attese.\nDal 1894 al 1903 Jan\u00e1\u010dek compose \"Jenufa\" (\"La figliastra\"), una partitura teatrale che all'epoca della prima a Brno (21 gennaio 1904) non suscit\u00f2 particolare interesse, ma che ebbe in seguito una clamorosa rivalutazione. La sua riscoperta avvenne per caso: dopo parecch\u00ee anni un tale, passeggiando per la campagna morava, fu colpito da certe melodie cantate da una voce femminile: s'inform\u00f2, erano melodie di Jenufa. Telegraf\u00f2 allora al direttore del Teatro Nazionale di Praga e finalmente nel 1916 l'opera fu data a Praga con esito trionfale.\n\u00c8 proprio con \"Jenufa\" che Jan\u00e1\u010dek afferma decisamente il suo rifiuto delle concezioni romantiche e la volont\u00e0 di appartenere invece ad un mondo ideale e morale nel quale vengano rispettati i diritti degli uomini, a partire dai pi\u00f9 umili e indifesi.\nAllo stesso periodo appartengono altre composizioni di rilievo, tra cui \"Le danze di Lachi\" per orchestra (1889-90), nelle quali Jan\u00e1\u010dek riproduce in chiave personale l'estro gioioso di un'esecuzione folklorica attraverso la ripetizione di alcune elementari figurazioni timbriche, armoniche e ritmiche contrastanti; e le due cantate: \"Amarus\" (per soli, coro e orchestra, 1897) e \"Padre nostro\" (per soli, coro e pianoforte, 1901), la prima delle quali racconta la storia di un giovane monaco che, rinchiuso fin da piccolo in un convento, osservando due innamorati in un giorno di primavera, scopre il senso dell'amore, della natura e della vita che gli \u00e8 negata e, disperato, s'uccide sulla tomba della madre.\nIl 20 marzo 1898 dirige a Brno la prima assoluta di La colomba selvatica di Anton\u00edn Dvo\u0159\u00e1k.\nSul finire del XIX secolo Jan\u00e1\u010dek intensific\u00f2 la sua attivit\u00e0 di etnomusicologo ante-litteram. Nel 1894 organizz\u00f2 la sezione musicale morava alla Mostra etnografica di Praga e nel 1901 cur\u00f2 l'edizione di una raccolta di 2057 canti moravi. Parallelamente si dedic\u00f2 ai suoi prediletti studi sul linguaggio dei suoni, pubblicando alcuni saggi per l'Accademia Ceca delle Scienze e delle Arti e, nel 1897, il volume \"La composizione degli accordi e la loro risoluzione\". Questo testo, in cui sono riassunti i risultati acquisiti attraverso anni di ricerche, sar\u00e0 rielaborato dall'autore fino a dar vita, nel 1913, a quel vasto \"Trattato completo di armonia\" nel quale formul\u00f2 in maniera organica le sue teorie innovative.\nNel 1906 Jan\u00e1\u010dek chiuse di fatto il lungo periodo della ricerca folklorica pubblicando l'ampio saggio \"La raccolta di canti nazionali cechi in Slesia e Moravia\". Da questo momento egli si dedic\u00f2 quasi esclusivamente alla composizione. Ebbe inizio il periodo della maturit\u00e0 - che la critica colloca tra il 1906 e la fine della prima guerra mondiale nel 1918. In questo periodo, nel quale il suo spirito nazionalistico e il suo impegno sociale e politico si manifestarono con ancora maggior vigore, egli compose l'opera in quattro parti \"Il viaggio del signor Brou\u010dek sulla luna\" (completata nel 1917 e rappresentata nel 1920) che contiene una dura satira contro il conformismo della borghesia ceca. Ad essa seguir\u00e0 una seconda parte: \"Il viaggio del signor Brou\u010dek nel sec. XV\", rappresentata lo stesso anno.\nAncora a temi patriottici sono ispirate due composizioni del 1918: una corale, \"La legione ceca\", e una orchestrale, la rapsodia \"Taras Bulba\" tratta dal racconto omonimo di Gogol.\nNel dopoguerra la visione del mondo, umanamente pessimista, di Jan\u00e1\u010dek trov\u00f2 la sua massima manifestazione in quattro opere teatrali che contengono, in maniera diversa, una forte carica di protesta: \"K\u00e1t'a Kabanov\u00e1\" (1921), \"La piccola volpe astuta\" (1924), \"L'affare Makropulos\" (1926) e \"Da una casa di morti\" (1930). L'immedesimazione del compositore con il materiale narrativo delle sue opere \u00e8 sempre molto forte: durante la composizione di \"Una casa di morti\", tratta da un lavoro di Dostoevskij nel quale il letterato russo rievoca le tragiche esperienze dell'esilio siberiano, egli confessa ad un amico: \u00abmi sembra di scendere, gradino per gradino, sempre pi\u00f9 in basso, e di camminare nei bassifondi pi\u00f9 miserabili degli esseri umani. Ed \u00e8 un cammino molto penoso.\u00bb\nSe la vita artistica di Jan\u00e1\u010dek non fu n\u00e9 facile n\u00e9 felice, e il successo arriv\u00f2 molto tardi, la sua vita privata non fu migliore: un matrimonio sbagliato e la morte prematura dei due figli lo spinsero alla ricerca di legami che si rivelarono altrettanto deludenti. La relazione con la prima Jenufa di Praga, la cantante Gabriela Orvatova, spinse la moglie del musicista a un tentativo di suicidio che segn\u00f2 dolorosamente la vita della coppia. Il tardivo amore per una ragazza di P\u00edsek turber\u00e0 i suoi ultimi anni e ispirer\u00e0 parte del \"Quartetto n. 2\", non a caso intitolato \"Lettere intime\".\nIl 18 maggio 1925 \"Pr\u00edhody L\u00ed\u0161ky Bystrou\u0161ky\" (\"Le avventure della volpe Bystrou\u0161ka\") ebbe la prima nella seconda versione al Teatro Nazionale di Praga ed il 15 maggio 1926 \"V\u00ffleti p\u00e1ne Brou\u010dkovy\" (\"I viaggi del signor Brou\u010dek\") ebbe la prima a Brno.\nIl 10 febbraio 1927 viene eletto a Berlino membro dell'Accademia delle arti di Prussia.\nGli ultimi anni furono un periodo particolarmente fertile. Pur dedicandosi soprattutto al teatro, il compositore affront\u00f2 lavori di vasta mole appartenenti a generi diversi, come la cantata \"Il diario di uno scomparso\" (composta tra il 1917 e il 1919), la \"Sinfonietta\" (1926), i due quartetti (1923 e 1928) e la celebre \"Missa glagolitica\" (1926).\nFinalmente cominciava a ricevere qualche gratificazione professionale: le sue partiture venivano eseguite nei teatri e nelle sale da concerto e la critica gli dimostrava maggiore attenzione e considerazione. Nel 1919 fu nominato professore al Conservatorio di Praga e nel 1926, durante un viaggio a Londra, gli furono tributati grandi onori. Le autorit\u00e0 ceche gli ordinarono alcuni lavori celebrativi, riconoscendo in lui il compositore pi\u00f9 rappresentativo del paese.\nMalgrado il successo, tuttavia, Jan\u00e1\u010dek continu\u00f2 a condurre la sua vita schiva e appartata. Mor\u00ec il 12 agosto del 1928 ad Ostrava all'et\u00e0 di settantaquattro anni, dopo un breve periodo di riposo trascorso nella citt\u00e0 natale di Hukvaldy. Secondo i suoi desideri, al funerale fu eseguita la scena del Guardiacaccia che conclude \"La volpe astuta\".\n\"La volpe astuta\" ebbe la prima italiana nel 1958 diretta da Nino Sanzogno con Dino Dondi, Paolo Montarsolo, Angelo Mercuriali, Mariella Adani e Luigi Alva al Teatro alla Scala di Milano.\nRELIGIONE\nJanacek era un ateo che descriveva la religione come \"morte concentrata\", ma scrisse molte delle sue composizioni con fortissime tematiche religiose. La sua imponente Messa Glagolitica infatti fu scritta su suggerimento di un amico clericale che si era lamentato della poca musica liturgica ceca. Janacek ha detto di essere stato ispirato da una tempesta elettrica.\nLa musica di Jan\u00e1\u010dek nel cinema.\n\"L'insostenibile leggerezza dell'essere\" di Philip Kaufman (1988), tratto dall'omonimo romanzo di Milan Kundera, utilizza numerosi brani di Jan\u00e1\u010dek, tra cui:\nIn \"Prima la musica, poi le parole\" di Fulvio Wetzl (1998, c'\u00e8 un'esecuzione dal vivo del \"Secondo quartetto per archi (\"Lettere intime\")\", nella chiesa della Abbadia a Isola a Monteriggioni\nJan\u00e1\u010dek nella musica pop.\nLa band Emerson, Lake &amp; Palmer ha inciso una canzone basata sul tema iniziale della \"Sinfonietta\". Il pezzo, intitolato \"Knife-Edge\" \u00e8 apparso nell'album di debutto del gruppo: \"Emerson Lake &amp; Palmer\" (1970).\nJan\u00e1\u010dek nella letteratura.\nLa Sinfonietta \u00e8 pi\u00f9 volte citata nel romanzo 1Q84 di Haruki Murakami.\nRiconoscimenti.\nAl musicista sono stati intitolati l'asteroide 2073 Jan\u00e1\u010dek e il cratere di Mercurio Jan\u00e1cek."}
{"id": "411328", "revid": "367445", "url": "https://it.wikipedia.org/wiki?curid=411328", "title": "Aerogeneratore", "text": ""}
{"id": "411332", "revid": "767487", "url": "https://it.wikipedia.org/wiki?curid=411332", "title": "Analive", "text": "Analive \u00e8 il primo album live della band romana comedy rock dei Prophilax, pubblicato nel 2005.\nIl disco \u00e8 composto da 29 canzoni registrate dal vivo in vari concerti a cavallo tra il 2001 e il 2005, alle quali si aggiunge il brano \"Puttanic\", registrato a studio come \"sigla di testa\" dell'omonimo ridoppiaggio parodistico del film \"Titanic\", realizzato e pubblicato dai Prophilax nello stesso periodo. Come da prassi consolidata, i brani sono inoltre intervallati da diversi siparietti e intermezzi comico-parodistici realizzati dal \"frontman\" Fabio Pinci in collaborazione con gli altri componenti della band.\nSecondo quanto dichiarato dai Prophilax, la decisione di pubblicare un album live fu dettata dalla volont\u00e0 di rendere disponibili diversi brani \"storici\" del repertorio della band in una qualit\u00e0 sonora migliore rispetto a quella della pubblicazione originaria."}
{"id": "411336", "revid": "983767", "url": "https://it.wikipedia.org/wiki?curid=411336", "title": "ThrustSSC", "text": "Il ThrustSSC (SuperSonic Car, auto supersonica) \u00e8 un veicolo terrestre inglese con motore jet progettato e costruito da Richard Noble, Glynne Bowsher, Ron Ayers e Jeremy Bliss, che detiene il record mondiale di velocit\u00e0 su terra, stabilito il 15 ottobre 1997, quando raggiunse la velocit\u00e0 di 1.227,99\u00a0km/h e divenne il primo veicolo terrestre a superare la velocit\u00e0 del suono.\nIl veicolo era guidato da Andy Green nel Deserto Black Rock in Nevada (USA). Era alimentato da due motori a reazione Rolls-Royce Spey come quelli usati nelle versioni inglesi del cacciabombardiere F-4 Phantom II. Era lungo 16,5 metri, largo 3,7 e pesava 10,5 tonnellate.\nDopo che il record fu stabilito il World Motor Sport Council rilasci\u00f2 il seguente messaggio:\nIl primato di tale record viene contestato dal veicolo Budweiser Rocket, veicolo che il 17 dicembre 1979 (18 anni prima), guidato da Stan Barret, raggiunse 1.190 km/h, ovvero Mach 1,01. Gli addetti per\u00f2 non riuscirono a misurare tale velocit\u00e0, perci\u00f2 il record non venne ufficialmente riconosciuto.\nAd ogni modo, anche se il record del Budweiser Rocket fosse reale, il veicolo ThrustSSC lo ha comunque superato con i suoi 1.227 km/h.\nIl ThrustSSC \u00e8 attualmente conservato al Coventry Transport Museum, a Coventry (Regno Unito)."}
{"id": "411337", "revid": "254059", "url": "https://it.wikipedia.org/wiki?curid=411337", "title": "Giardino dell'Iris", "text": "Il giardino dell'Iris \u00e8 un'area verde al quale si accede dal lato est di piazzale Michelangelo a Firenze. \nStoria e descrizione.\nAppartiene alla Societ\u00e0 italiana dell'iris, un'associazione per la promozione di questo fiore. Annualmente viene organizzato un concorso internazionale di coltivazione di iris (un fiore simile al giglio e al giaggiolo), che ha come scopo quello di riuscire, attraverso incroci e combinazioni di floricoltura, ad ottenere un giglio coltivabile che abbia il colore scarlatto di quello rappresentato nello stemma di Firenze. Questo fiore cresce infatti in natura nei colori viola e bianco, mentre pi\u00f9 raramente si ottengono altri colori, come il rosa carnicino o il giallo.\nLa storia dello stemma nasce infatti dal ribaltamento dei colori (da bianco su sfondo rosso a rosso su sfondo bianco) che si ebbe quando furono scacciati i ghibellini dalla citt\u00e0 nel medioevo ed i guelfi assunsero il governo cittadino. I ghibellini avevano infatti nello stemma il giglio bianco, molto diffuso nella campagna toscana, mentre i guelfi adottarono l'opposto giglio rosso, che non esisteva in natura.\nNonostante gli sforzi non si \u00e8 ancora riusciti ad ottenere la tonalit\u00e0 desiderata. Ogni anno vengono mostrati i nuovi esemplari e vengono premiate alcune caratteristiche come la robustezza, la bellezza e naturalmente il colore. \nNel giardino oltre alle piante in gara dell'anno in corso, sono conservati anche tutti gli esemplari premiati negli anni passati, fin dalla prima premiazione (il cosiddetto \"Premio Firenze\") del 1957.\n\u00c8 aperto al pubblico solo nel mese di maggio."}
{"id": "411339", "revid": "23", "url": "https://it.wikipedia.org/wiki?curid=411339", "title": "Thrust SSC", "text": ""}
{"id": "411340", "revid": "36426", "url": "https://it.wikipedia.org/wiki?curid=411340", "title": "Ponte Alle Grazie", "text": ""}
{"id": "411342", "revid": "77358", "url": "https://it.wikipedia.org/wiki?curid=411342", "title": "Stazione S.Maria Novella", "text": ""}
{"id": "411343", "revid": "124796672", "url": "https://it.wikipedia.org/wiki?curid=411343", "title": "Stazione di Firenze Santa Maria Novella", "text": "La stazione di Firenze Santa Maria Novella \u00e8 la stazione centrale di Firenze, la quarta in Italia per flusso di passeggeri.\nIl fabbricato viaggiatori fu progettato all'inizio degli anni trenta da una squadra di architetti detta Gruppo Toscano, guidati da Giovanni Michelucci. Gli altri apparati tecnici e di servizio erano stati progettati da Angiolo Mazzoni e conclusi leggermente prima nel 1929 (come la Centrale termica).\nLa stazione \u00e8 considerata uno dei capolavori del razionalismo italiano. La stazione \u00e8 collocata nel centro di Firenze in piazza della Stazione non lontano dai grandi viali di Circonvallazione e conta 59.000.000 di passeggeri all'anno.\nStoria.\nLa stazione Maria Antonia (Ottocento).\nVerso il 1840 si inizi\u00f2 a progettare i collegamenti ferroviari di Firenze. La prima stazione cittadina fu la Stazione Leopolda, creata nella zona di Porta al Prato per i treni verso Livorno, inaugurata il 12 giugno 1848 e dedicata al Granduca Leopoldo II. Prima della fine dei lavori si era gi\u00e0 resa necessaria la creazione di una seconda stazione che servisse l'altra linea in corso di realizzazione, la \"Maria Antonia\" verso Prato e Pistoia: progettata da Enrico Presenti, lo stesso della stazione Leopolda, venne terminata e inaugurata addirittura prima dell'altra stazione, il 3 febbraio 1848, e intitolata alla moglie del Granduca Maria Antonia di Borbone-Due Sicilie, cio\u00e8 \u00abstazione Maria Antonia\u00bb. La stazione era stata costruita molto pi\u00f9 a ridosso dell'abside della chiesa di Santa Maria Novella rispetto a quella odierna, e ne aveva sacrificato oltre che gli orti, alcuni ambienti che facevano parte del convento: l'Oratorio della Confraternita di Ges\u00f9 Pellegrino e le cappelle Alfieri e Brunelleschi.\nLa crescita costante del traffico impose di unificare le stazioni; la vicinanza con il centro cittadino fece preferire la \"Maria Antonia\", e quando nel 1860 le due linee furono interconnesse assunse il ruolo di scalo passeggeri della citt\u00e0, mentre la \"Leopolda\" veniva adibita a scalo merci. Con la fine del Granducato il nome venne cambiato in stazione di Santa Maria Novella e rimase inalterata nella sua struttura ottocentesca fino agli anni trenta del Novecento.\nLa nuova stazione (anni '30).\nNel 1931 il ministro delle Ferrovie Costanzo Ciano affid\u00f2 all'architetto Angiolo Mazzoni la creazione di un progetto per il potenziamento della stazione fiorentina, che sorgesse un po' pi\u00f9 distante dalla chiesa e che rispondesse alle moderne necessit\u00e0 del traffico ferroviario. Il progetto del Mazzoni per\u00f2 sub\u00ec numerose critiche, tanto che nel 1932 il Comune di Firenze dovette bandire un concorso per la nuova stazione: ne risult\u00f2 vincitore un gruppo, il cosiddetto Gruppo Toscano, formato da Pier Niccol\u00f2 Berardi, Nello Baroni, Italo Gamberini, Sarre Guarnieri, Leonardo Lusanna, Giovanni Michelucci, i quali crearono una delle opere pi\u00f9 importanti del cosiddetto Razionalismo italiano. Secondo tale stile, teorizzato solo in seguito, la struttura di un'opera doveva riflettere la sua funzione. Essa rappresent\u00f2 il primo esempio in Italia di stazione eretta secondo una logica di funzionalit\u00e0 moderna. Sebbene l'opera non fosse in linea con le tendenze architettoniche improntate al trionfalismo di stampo fascista, l'opera ricevette il plauso dello stesso Mussolini, che osservando il disegno della stazione, ne paragon\u00f2 le forme al fascio littorio. Nonostante ci\u00f2, la sua realizzazione divise il mondo della cultura fra conservatori insoddisfatti (capitanati da Ugo Ojetti) e modernisti entusiasti, come i giovani intellettuali del caff\u00e8 Le Giubbe Rosse di piazza della Repubblica fra i quali Elio Vittorini, Alessandro Bonsanti e Romano Bilenchi.\nIl 10 giugno 1934 Benito Mussolini, capo del Governo, chiam\u00f2 a palazzo Venezia tutti i progettisti del gruppo toscano. Margherita Sarfatti \"aveva infatti convinto il Duce della bellezza della stazione, che, vista dall'alto, \"sembrava un fascio littorio\". Un puro caso, giurano i progettisti ancor oggi, ma fu il colpo decisivo: la stazione si fece, senza pi\u00f9 nessuna discussione\".\nIl gruppo di Michelucci vinse quindi il concorso pubblico su oltre 100 concorrenti, realizzando, almeno secondo il parere generalizzato odierno, un miracoloso connubio di bellezza formale e funzionalit\u00e0.\nI convogli per i campi di sterminio.\nDalla stazione di Santa Maria Novella partirono due convogli per i campi di sterminio nazisti.\nIl 9 novembre 1943 dal binario 16 part\u00ec un convoglio con 300 ebrei con destinazione Auschwitz. 107 furono immediatamente eliminati al loro arrivo, la stragrande maggioranza dei rimanenti trov\u00f2 la morte nel campo e solo 15 fecero ritorno.\nL'8 novembre 2019, \u00aba settant'anni di distanza da quei tragici eventi\u00bb \u00e8 stato inaugurato al binario 16 della stazione un monumento alla memoria di quegli ebrei deportati alla presenza delle autorit\u00e0 locali e del rabbino capo di Firenze Joseph Levi.\nAl binario 16 una targa in marmo e un monumento ricordano il treno che l'8 marzo 1944, durante la seconda guerra mondiale, part\u00ec da qui carico di oltre mille deportati principalmente politici destinati ai campi di concentramento nazisti a causa di uno sciopero. L'8 marzo 1991, in occasione del 47\u00ba anniversario della Deportazione, per iniziativa dell'Associazione nazionale ex deportati nei campi nazisti, fu collocata una targa in ottone, sostituita vent'anni dopo, e precisamente l'8 marzo del 2011 da una in marmo in occasione del 67\u00ba anniversario della deportazione a Mauthausen. La targa riporta la seguente iscrizione:\n\"Da questa stazione, rinchiusi in carri piombati, l'8 marzo 1944 furono deportati nei campi di sterminio oltre mille cittadini arrestati in citt\u00e0 e in provincia dai nazi-fascisti. Santa Maria Novella fu la loro ultima visione di Firenze prima dell'Olocausto\".\nModifiche recenti (Anni '70-'90).\nNegli anni settanta furono aggiunti un nuovo sottopassaggio commerciale che porta dall'interno della stazione all'inizio di via Panzani, poi successivamente il grande parcheggio sotterraneo multipiano e una pensilina sul lato nord per il capolinea dell'autobus (progettata da Cristiano Toraldo Di Francia nel 1990) che ha inglobato un filare di pini a fianco della stazione. Quest'ultima, rivestita con preziosi marmi bianchi e verdi, contrastava fortemente con il contesto circostante, e la sua struttura \"chiusa\", voluta per incanalare i flussi pedonali, ha tuttavia creato zone di degrado ad uso dei senzatetto e talvolta della piccola malavita; dopo lunghi dibattiti, l'amministrazione comunale ha deciso la sua demolizione, che \u00e8 stata completata nell'agosto del 2010.\nQuesta stazione fa parte anche del progetto Grandi Stazioni, che coinvolge le maggiori 13 stazioni ferroviarie italiane nell'ottica di una riqualificazione ed ammodernamento delle stesse. Tuttora \u00e8 presente all\u2019interno una chiesa cattolica.\nContesto urbanistico.\nL'edificio della stazione si confronta in primo luogo con l'illustre architettura del fronte posteriore di Santa Maria Novella, che domina con lo slancio del coro e del campanile tutta la piazza. La ravvicinata presenza del monumento fu uno dei principali motivi di polemica all'epoca della costruzione, ritenendo le critiche impossibile un dialogo tra la nuova architettura razionalista e le antiche forme gotiche.\nLa accentuata orizzontalit\u00e0, che caratterizza anche l'edificio della Scuola Carabinieri contiguo alla chiesa, fa s\u00ec che il Fabbricato Viaggiatori non rivaleggi con il monumento, ma si ponga, come spiegavano gli stessi progettisti, \u00abcon funzione e aspetto di termine, di limite, per lasciare prevalere incontrastato nella sua espressione monumentale l'abside della chiesa\u00bb.\nArchitettura.\nLa stazione di Firenze si configura infatti come un lungo blocco compatto caratterizzato da un'accentuata orizzontalit\u00e0, per evitare il conflitto con il verticalismo della chiesa di Santa Maria Novella. Si tratta di una stazione \"di testa\" dove i binari arrivano perpendicolari alla facciata e vi si interrompono, a differenza delle cosiddette \"stazioni di passaggio\" con binari paralleli alla facciata e senza interruzioni.\nMichelucci sminuiva il ruolo dello stile del razionalismo, preferendo definire l'opera come \"sincretica\" nata cio\u00e8 da tendenze diverse sviluppate nella massima libert\u00e0.\nTra le caratteristiche architettoniche di maggior pregio spicca anche la scelta dei materiali che, oltre al vetro ed al metallo, grazie alla pietra forte si amalgamano perfettamente agli edifici cittadini, a partire proprio dall'antistante chiesa di Santa Maria Novella realizzata con la stessa pietra. Dalla facciata, a semplici blocchi squadrati, si apre una vetrata a sette grandi fasce che proseguono per tutto l'edificio (la cosiddetta \"cascata di vetro\") dando un effetto prospettico gradevole e illuminando il grande atrio della biglietteria, o \"Salone delle Partenze\", ricoperto di marmi, e soprattutto l'arioso vano dei binari, realizzato senza strutture di sostegno centrali per garantirne la massima ampiezza e vastit\u00e0. Coperto da rame e vetro, \u00e8 lungo ben 160 metri e vi arrivano 16 binari, ciascuno con pensilina.\nIl lungo fronte degli uffici su Via Valfonda replica il rivestimento in pietra forte scandito dalle incorniciature in travertino delle aperture al pian terreno e dei davanzali delle finestre al primo piano, mentre su via Alamanni la stazione si accorda all'edificio dei servizi postali tramite un fabbricato circolare sempre rivestito in pietra forte ma ritagliato da un grande infisso metallico bordato in travertino.\nAlla essenzialit\u00e0 del trattamento degli esterni si oppone la ricchezza dei materiali utilizzati all'interno, dove la policromia dei marmi, vetri e metalli tocca anche le parti pi\u00f9 strettamente \"funzionali\".\nLa galleria di testa.\nL'ariosa galleria di testa, di 106x22\u00a0m, aperta alle estremit\u00e0 su via Valfonda e su via Alamanni, si configura \"come una vera e propria strada urbana\", ordinando il traffico dei passeggeri e raccordando i due blocchi laterali di edifici.\n\u00c8 pavimentata a bande longitudinali alternate in marmo bianco apuano e in marmo rosso Amiata; la copertura \"inginocchiata\" sostenuta da travi metalliche a forma di \"Z\" \u00e8 dissimulata da una guaina scatolare in lamierino patinato, controsoffittata con lamierino di rame, mentre la sezione obliqua \u00e8 coperta da lastre di Termolux che assicurano l'illuminazione del grande vano.\nLa lunga parete di testata, alta 7 metri, su cui si ritaglia la sequenza dei portali di accesso agli ambienti del ristorante, della biglietteria, delle sale d'attesa e di altre salette, \u00e8 formulata \"come una sorta di colossale tabellone indicatore\", rivestita in lastre di travertino di Rapolano e commentata dalle scritte indicative in rame patinato.\nIl bar-ristorante.\nIl ristorante, articolato in un primo ambiente bar-caff\u00e8 e nel retrostante salone, appare pavimentato in marmo, rivestito da una zoccolatura in marmo Verde Alpi nel bar e da una pannellatura in legno nel salone. Nel bar si trovano le due grandi tempere di Ottone Rosai raffiguranti due paesaggi toscani e in una delle salette vennero collocati due pannelli di Romoli. La copertura \u00e8 piana, ritagliata da ampi lucernari.\nNel corso degli anni, l'originale bar ristorante ha visto l'avvicendarsi di differenti servizi di ristorazione. Dalla fine del 2014, l'intero ambiente ospita una grande libreria, cui si associa un servizio di caffetteria situato a lato dell'ingresso con affaccio sulla galleria di testa.\nLa biglietteria.\nTramite una grande vetrata con infisso metallico, il ristorante comunica con il salone della biglietteria, a sua volta affacciato sulla galleria di testa con tre portali marmorei, chiusi in alto da vetrate.\n\u00c8 stato giustamente notato come il successivo privilegiare come accessi le due uscite laterali su via Alamanni e su via Valfonda abbia portato ad un \"declassamento\" dell'atrio biglietti; pensato invece come ingresso principale e quindi primo impatto con l'interno della stazione, il salone biglietteria si configura come un grandioso ambiente articolato in tre navate da pilastri giganti rivestiti in marmo verde Alpi, pavimentato in serpentino perlaceo alpino e rivestito interamente in marmo giallo di Siena, con i contorni delle aperture in marmo bianco apuano che riveste anche il soffitto dei due ricetti laterali, alti dieci metri.\nLa grandiosa vetrata in ferro e Termolux concentra la luce nella navata centrale, alta dodici metri, dando vita a un'orchestrazione coloristica giudicata a suo tempo \"di spirito assolutamente non fiorentino, o per lo meno consono a quello del Cappellone Mediceo\".\nArredi e dettagli.\nLa ricchezza dei materiali si affianca alla raffinatezza del design degli arredi - quasi del tutto scomparsi - e dei particolari funzionali.\nAi binari alcune soluzioni di estrema modernit\u00e0 rappresentano uno dei primi esempi di \"design\" applicato all'architettura come le panchine e i ripiani appoggia-bagagli che \"abbracciano\" i pilastri, fasciandoli nella parte inferiore da salvaurti di bronzo.\nGli orologi elettrici, tra cui quello esterno a pianta triangolare, furono disegnati da Nello Baroni. Peculiari sono anche la grafica delle scritte in bronzo sulla parete di testa, la sequenza continua dei pannelli fotografici d'epoca - ancora in loco - con le vedute delle citt\u00e0 d'Italia, gli sportelli in cristallo e bronzo delle biglietterie ecc.\nFortuna critica dell'opera architettonica.\nLa bibliografia e gli apporti critici sulla stazione di Firenze sono vastissimi e molteplici ed \u00e8 veramente impossibile tentare una sintesi della fortuna - e, almeno inizialmente, sfortuna - critica dell'opera.\nAl di l\u00e0 delle etichette stilistiche che all'opera sono state date e al di l\u00e0 del \"filologismo attributivo\" e delle citazioni formali che vi si potrebbero riconoscere, \u00e8 importante sottolineare che il significato dell'edificio nel panorama specificamente cittadino, era \"quello di una straordinaria fioritura che il deserto architettonico fiorentino non sembrava lasciar sperare; una fioritura inaspettata, che recuperava ritardi, riscattava ottusit\u00e0 provinciali e, soprattutto, permetteva all'architettura di lasciare, nel tempo, un'impronta visibile e significativa\", in \"stretto collegamento con il linguaggio della cultura europea del periodo\".\nL'estrema cura del dettaglio, insieme al perfetto impianto distributivo, garantiscono alla stazione la \"resistenza\" non solo \"all'invecchiamento funzionale\" ma soprattutto \"all'invecchiamento estetico\" facendone una'espressione artistica \"raggiunta e stabile\".\nLa Palazzina Reale.\nNel 1935 fu inaugurato l'edificio a fianco della Stazione Centrale, destinato ad ospitare il re a la sua famiglia durante i brevi soggiorni a Firenze (la reggia di Palazzo Pitti era infatti ormai un museo). Opera tradizionalmente attribuita esclusivamente a Giovanni Michelucci (sebbene con qualche dubbio), ha la tipica linearit\u00e0 anni trenta, ed \u00e8 composta da un corpo di fabbrica per lo pi\u00f9 cubico, all'interno del quale la parte centrale \u00e8 occupata da un grande \"salone reale\", che si sviluppa per tutta l'altezza dell'edificio\nLa Centrale termica e la Cabina apparati.\nL'edificio della Centrale termica e della Cabina apparati centrali della stazione di SMN fu progettato dall'architetto Angiolo Mazzoni, responsabile dell'Ufficio Tecnico delle Ferrovie, tra il 1927 e il 1929, come parte di un pi\u00f9 ampio disegno che comprendeva l'edificio Poste e Telegrafi su via Alamanni, il Dopolavoro ferroviario, il fabbricato della Squadra Rialzo ed il cavalcavia sul viale Fratelli Rosselli.\nConsiderata come \"l'altro gioiello architettonico in grado di competere, sul piano della qualit\u00e0, con il contemporaneo fabbricato viaggiatori\", il grande pregio della Centrale risiede proprio nell'immediata caratterizzazione all'esterno delle funzioni tecnologiche che ne fanno una sorta di gigantesco pezzo di \"industrial design\", \"testimonianza inaccessibile (...) di un momento misterioso dell'architettura desunto dall'espressionismo, dal primo futurismo e dal costruttivismo\". L'edificio \u00e8 infatti articolato con volumi che ricordano solidi geometrici e sottolineando la natura \"tecnologica\" del complesso.\nLa pensilina autobus.\nVoluta dall'Assessorato all'urbanistica del Comune di Firenze e progettata nel 1987 dall'architetto Cristiano Toraldo di Francia, la pensilina, posta come diaframma tra la via Valfonda e il \"lato arrivi\" del Fabbricato Viaggiatori della Stazione, \u00e8 stata realizzata nel 1990, in occasione dei Mondiali. L'opera ha suscitato vivaci critiche e accese polemiche per la scelta del linguaggio architettonico, giudicato discordante rispetto alle illustri architetture e per la collocazione urbana, che \"altera non poco, impedendone anche la visione \" lo spazio circostante la stazione stessa. La costruzione \u00e8 stata abbattuta nell'agosto 2010.\nPiazzale binari.\nLa stazione dispone di diciannove binari tutti tronchi; la numerazione parte da ovest e finisce a est. Nel corpo principale ci sono i binari dal 5 al 16; nell'ala ovest i binari 1A, 1, 2 e, leggermente pi\u00f9 corti, i binari 3 e 4; all'estremit\u00e0 est sono stati attivati i nuovi binari 17 e 18.\nNuovi progetti.\nDopo le realizzazioni di box e ampliamenti per attrezzature commerciali e servizi vi \u00e8 un progetto di riqualificazione elaborato dall'architetto Marco Tamino che prevede in primo luogo il ripristino e la valorizzazione degli spazi e delle finiture storiche mediante l'eliminazione di tutte le superfetazioni introdotte negli anni e il recupero e il riutilizzo di ambienti posti sotto il corpo della stazione per la creazione di nuovi spazi di servizio, cosicch\u00e9 gli esercizi commerciali gi\u00e0 esistenti saranno integrati da un nuovo centro servizi rivolto a viaggiatori e cittadini. Sar\u00e0 inoltre realizzato un nuovo nucleo scale, che collegher\u00e0 la galleria centrale con il piano interrato, e verranno restaurati la galleria di testa, gli arredi di stazione e gli elementi costruttivi e decorativi.\nSono stati individuati gli interventi che potranno garantire una migliore funzionalit\u00e0 nelle aree intorno alla stazione con la realizzazione di una serie di opere di bonifica e riorganizzazione (pensiline, spazi di servizio per la mobilit\u00e0 veicolare e per il trasporto pubblico, percorsi e sottopassi pedonali, spazi a verde).\nMovimento.\nLa stazione \u00e8 una delle pi\u00f9 trafficate d'Italia sia per numero di passeggeri sia per numero di treni che effettuano servizio in questa stazione.\nSono circa 593 i treni, tra feriali e festivi, che effettuano servizio in questa stazione, mentre sono circa 59.000.000 i passeggeri annui.\nIl servizio viaggiatori \u00e8 effettuato da Trenitalia per il trasporto regionale, mentre per quello nazionale \u00e8 affiancata da Nuovo Trasporto Viaggiatori.\nServizi.\nLa stazione dispone di:\nInterscambi.\nLa stazione permette l'interscambio diretto con le linee 1 e 2 della rete tranviaria di Firenze, attivata nel 2010, che ha consentito di riportare il servizio tranviario nella zona dopo la chiusura della rete tranviaria storica. Le fermate di riferimento sono \"Alamanni-Stazione\" (linee 1 e 2) e \"Valfonda\" (linea 1).\nSono inoltre presenti fermate e capolinea delle autolinee urbane, interurbane, extraurbane e internazionali."}
{"id": "411345", "revid": "125421637", "url": "https://it.wikipedia.org/wiki?curid=411345", "title": "Fal\u00f2 delle vanit\u00e0", "text": "Il pi\u00f9 famoso fal\u00f2 delle vanit\u00e0 avvenne il 7 febbraio 1497 quando in seguito alla cacciata dei Medici i seguaci del frate domenicano Girolamo Savonarola sequestrarono e bruciarono pubblicamente migliaia di oggetti nella citt\u00e0 di Firenze, durante la festa di marted\u00ec grasso.\nL'obiettivo di questa furia distruttiva era l'eliminazione di qualsiasi oggetto considerato potenzialmente peccaminoso, oppure inducente allo sviluppo della vanit\u00e0, includendo articoli voluttuari come specchi, cosmetici, vestiti lussuosi, e anche strumenti musicali. Altri bersagli includevano libri \"immorali\", manoscritti contenenti canzoni \"secolari\" o \"profane\", e dipinti. Tra i vari oggetti distrutti in questa campagna vi furono alcuni dipinti originali che trattavano temi della mitologia classica.\nVasari descrisse un rogo cos\u00ec:"}
{"id": "411357", "revid": "74173", "url": "https://it.wikipedia.org/wiki?curid=411357", "title": "Ruslana Ly\u017ey\u010dko", "text": "Vincitrice dell'Eurovision Song Contest 2004, \u00e8 diventata un'icona moderna dell'Ucraina stessa.\nNel 2004 le \u00e8 stato riconosciuto dal segretario di Stato statunitense, Colin Powell, l'International Women of Courage Award, ed \u00e8 stata nominata per ricevere il pi\u00f9 alto riconoscimento ucraino.\nOltre ad avere una proficua carriera musicale, che l'ha resa la cantante ucraina pi\u00f9 conosciuta, ha prestato la sua voce in GTA 4, come DJ della radio Vladivostok FM.\nDurante le proteste dell'Euromaidan si \u00e8 opposta duramente ai rivoltosi, ed ha chiesto le dimissioni del governo in carica."}
{"id": "411360", "revid": "31101", "url": "https://it.wikipedia.org/wiki?curid=411360", "title": "Eucalyptus rostrata", "text": ""}
{"id": "411363", "revid": "486946", "url": "https://it.wikipedia.org/wiki?curid=411363", "title": "K 220", "text": ""}
{"id": "411378", "revid": "1305772", "url": "https://it.wikipedia.org/wiki?curid=411378", "title": "Bioley", "text": ""}
{"id": "411380", "revid": "10929", "url": "https://it.wikipedia.org/wiki?curid=411380", "title": "Adrock", "text": ""}
{"id": "411382", "revid": "547992", "url": "https://it.wikipedia.org/wiki?curid=411382", "title": "Cleandro di Gela", "text": "Di Cleandro sappiamo innanzitutto che era figlio di Pantare. Non \u00e8 invece chiaro come sia assurto al potere.\nDa Erodoto sappiamo che la citt\u00e0 era afflitta da una \"stasis\", un rivolgimento intestino, in conseguenza del quale una delle fazioni in citt\u00e0 si sarebbe rifugiata in un centro siculo, Maktorion. Pare che in questi sviluppi un ruolo di rilievo abbia avuto Teline, un antenato di Gelone. Sembra che Teline riportasse in patria la propria fazione, rivendicando per s\u00e9 e per i propri discendenti la funzione di ierofante di Demetra e Kore. Se tale \"stasis\" sia da attribuire alla composizione etnica dei fondatori di Gela (in parte Rodii e in parte Cretesi), la vicenda di Teline va allora collocata in prossimit\u00e0 della fondazione della citt\u00e0, in analogia con quanto accaduto ad Akragas con Falaride. \u00c8 anche possibile che l'intera storia sia un'invenzione posteriore, tesa a legittimare l'operato successivo di Gelone.\nSia come sia, Cleandro conquista il potere tra il 505 e il 504 a.C. Aristotele (\"Politica\", 5, 12, 1316a) associa Cleandro a Panezio di Lentini: entrambi sono aristocratici che divergono dai propri interessi di classe. Il passo aristotelico rinvia all'esistenza di un regime oligarchico precedente la tirannia di Cleandro. L'origine aristocratica di Cleandro sembra confermata da una placca di bronzo (che dovette servire da basamento per una statuetta, probabilmente di soggetto equestre). Tale placca, rinvenuta a Olimpia, contiene una dedica, che recita: \"Pantare di Gela, figlio di Menecrate\": \u00e8 assai probabile che tale Pantare sia il padre di Cleandro. La dedica, databile alla settantottesima olimpiade (512-508 a.C.), intende ricordare una vittoria olimpica alla quadriga e rinvia ad una famiglia aristocratica, dedita all'allevamento di cavalli (e la Piana di Gela era ai tempi una delle migliori zone per questa attivit\u00e0, tant'\u00e8 che le prime monete coniate a Gela, sembra ad opera di Ippocrate, raffiguravano un cavaliere nudo in groppa ad un cavallo). Il dato pare riscontrare un precoce interesse della nobilt\u00e0 isolana alla partecipazione ai giochi panellenici, certamente in un'ottica di prestigio e autorappresentazione. Pantare \u00e8 il primo magnate siceliota di cui siamo a conoscenza che abbia partecipato alla quadriga.\nLa tradizione indica in sette anni la durata della permanenza di Cleandro al potere, il quale viene poi ucciso nell'ambito di una congiura, probabilmente orchestrata dall'elemento aristocratico, nel 498 o 497 a.C. Ma il moto restauratore non ha successo, perch\u00e9 il posto di Cleandro viene preso dal fratello Ippocrate, con il sostanziale aiuto di una sua guardia del corpo e poi suo ipparco, Gelone (futuro tiranno di Gela e poi di Siracusa). Ippocrate governer\u00e0 per altri sette anni e che rappresenter\u00e0 un'importante figura di passaggio, in Sicilia, dalle forme arcaiche di tirannia a quelle successive, espresse in particolare dalle dinastie dei Dinomenidi e degli Emmenidi."}
{"id": "411383", "revid": "124333207", "url": "https://it.wikipedia.org/wiki?curid=411383", "title": "Lingue uralo-altaiche", "text": "Con lingue uralo-altaiche viene indicata una famiglia linguistica che include la famiglia altaica (turco, mongolo, kazaco, usbeco, manci\u00f9 e i suoi derivati) e la famiglia uralica (ungherese, finlandese, estone, eccetera).\nQuesta categorizzazione rimane comunque a livello ipotetico poich\u00e9 non esistono sufficienti prove per poterne giustificare l'esistenza. Il termine \"uralo-altaico\" \u00e8 stato disapprovato da parecchi linguisti nella storia. Va peraltro ricordato come sia discussa l'esistenza stessa del gruppo altaico, mentre \u00e8 pienamente accettata quella del gruppo uralico.\nAnticamente i popoli giunti in Europa e parlanti lingue di questo gruppo, (per esempio i magiari), erano a volte chiamati \"turchi\", e \"turche\" le lingue da essi parlate. Nonostante questo uso fosse molto diffuso nell'Europa medievale, ci\u00f2 fu frutto e concausa di una certa confusione che dur\u00f2 molti secoli e perdura anche oggi. L'ipotesi di un ceppo uralo-altaico \u00e8 abbastanza antica; il primo a proporla fu W. Schott nella sua opera \"Versuch \u00fcber die tatarischen Sprachen\" (\"Saggio sulla lingua tatara\") pubblicato a Berlino nel 1836, in cui tra l'altro ipotizzava una relazione anche con il ceppo ugro-finnico.\nDiversi linguisti moderni dubitano che i due gruppi possano essere imparentati. Altri sostengono che i gruppi siano collegati solo tramite una famiglia pi\u00f9 antica, quella nostratica, e che i gruppi altaico ed uralico non siano pi\u00f9 imparentati rispetto a quanto lo siano gli altri componenti di questa famiglia patriarcale.\nLe lingue di entrambi i gruppi non presentano una distinzione di genere grammaticale per i sostantivi e si basano su una struttura della frase di tipo SOV. Queste similitudini potrebbero comunque essere soltanto frutto di una coincidenza o di interazioni da parte dei parlanti le diverse lingue: infatti, non vi \u00e8 prova che queste caratteristiche derivino dalle stesse radici."}
{"id": "411384", "revid": "110157", "url": "https://it.wikipedia.org/wiki?curid=411384", "title": "Suffixaufnahme", "text": "La suffixaufnahme (tedesco per \"assorbimento del suffisso\") \u00e8 un fenomeno linguistico in cui un sostantivo in caso genitivo prende anche un suffisso nominativo per concordarsi con il suo soggetto regolarmente in nominativo, e viceversa. \n\u00c8 presente in antico georgiano e in qualche altra lingua caucasica, nonch\u00e9 in alcune lingue del Vicino Oriente antico e in numerose lingue australiane. Pressoch\u00e9 sempre coincide con una condizione di lingua agglutinante.\nEsempi.\nNella frase \"La lingua del cane \u00e8 blu\", la parola \"lingua\" avr\u00e0 un suffisso di soggetto, laddove invece \"cane\" avr\u00e0 sia un suffisso di soggetto che uno genitivale.\nAnalogamente, un sostantivo che \"possiede\" un altro sostantivo che a sua volta ne \"possiede\" un terzo, sar\u00e0 marcato con un suffisso di soggetto e due suffissi genitivali, per indicare che esso possiede un sostantivo che gi\u00e0 \u00e8 nella condizione di possedere un terzo sostantivo. Per cui nella frase \"La lingua del cane del dottore \u00e8 blu\", la parola \"dottore\" avr\u00e0 un suffisso di soggetto e due suffissi genitivali."}
{"id": "411386", "revid": "21880", "url": "https://it.wikipedia.org/wiki?curid=411386", "title": "Caryophyllales", "text": "Caryophyllales \u00e8 un ordine di piante del clade superasteridi. Quasi la met\u00e0 delle famiglie sono molto piccole, con meno di una dozzina di specie ognuna. All'ordine appartengono sia diverse specie commestibili come Amaranto, Rabarbaro, Quinoa e Spinacio sia specie ornamentali come Cactus bouganville e piante carnivore.\nL'ordine delle Caryophyllales comprende circa il 6% delle specie eudicotiledoni e fa parte del clade delle eucotiledoni centrali (o core eudicots nella terminologia inglese). Attualmente, le Caryophyllales contengono 38 famiglie, 749 generi e 11.620 specie.\nLa monofilia delle Caryophyllales \u00e8 supportata da sequenze di DNA, dati di sequenze di citocromo c e caratteri ereditari come lo sviluppo della parete delle antere ed elementi vascolari del legno con perforazioni semplici.\nTassonomia.\nLa posizione delle Caryophyllales \u00e8 cambiata all'interno di vari sistemi di classificazione. Le classificazioni pi\u00f9 recenti hanno ampliato le Caryophyllales per includere molte piante carnivore.\nNella Classificazione APG IV del 2016 le Caryophyllales occupano una posizione basale negli eudicotiledoni centrali.\nLe famiglie pi\u00f9 larghe dell'ordine sono Caryophyllaceae (2.200 specie), Amaranthaceae (2.050\u20132.500 specie), Aizoaceae (2.020 specie), Cactaceae (1.500 specie), Polygonaceae (1.100 specie).\nInclude le seguenti famiglie:\nSecondo il Sistema Cronquist (1981) l'ordine comprendeva le seguenti famiglie:"}
{"id": "411387", "revid": "21880", "url": "https://it.wikipedia.org/wiki?curid=411387", "title": "Caryophyllidae", "text": "Caryophyllidae Takht., 1967 \u00e8 una sottoclasse di piante della classe Magnoliopsida.\nComprende i seguenti ordini:\nLa classificazione APG IV non riconosce questo raggruppamento e include tutti e tre gli ordini in esso compresi nell'ordine Caryophyllales."}
{"id": "411404", "revid": "1305772", "url": "https://it.wikipedia.org/wiki?curid=411404", "title": "Sant'Eusebio", "text": "Santi.\nSi contano ben 43 fra santi e beati, di nome Eusebio tra i quali:"}
{"id": "411405", "revid": "47767", "url": "https://it.wikipedia.org/wiki?curid=411405", "title": "S. Eusebio", "text": ""}
{"id": "411407", "revid": "55379", "url": "https://it.wikipedia.org/wiki?curid=411407", "title": "Suffixaufname", "text": ""}
{"id": "411410", "revid": "27723", "url": "https://it.wikipedia.org/wiki?curid=411410", "title": "Rotazione retrograda", "text": ""}
{"id": "411415", "revid": "1573940", "url": "https://it.wikipedia.org/wiki?curid=411415", "title": "Chiesa di San Giorgio al Corso", "text": "La chiesa di San Giorgio al Corso \u00e8 una chiesa di Reggio Calabria, dedicata a San Giorgio, santo patrono della citt\u00e0. L'edificio volge il portale principale sul Corso Garibaldi e costeggia la via Giudecca.\nNegli anni \u00e8 stata conosciuta con diverse denominazioni: San Giorgio Intra Moenia (distinta da San Giorgio Extra Moenia), San Giorgio de Gulpheriis, San Giorgio di Sartiano in La Judeca o San Giorgio in la Judeca (poich\u00e9 sorgeva nel quartiere ebraico) e Tempio della Vittoria.\nArchitettura.\nEretta a parrocchia il 12 ottobre 1596 da monsignor Annibale D'Afflitto (arcivescovo di Reggio Calabria dal 1593 al 1638), venne distrutta completamente dal terremoto del 1908. Fu ricostruita seguendo il progetto dell'architetto Camillo Autore ed inaugurata il 26 maggio 1935.\nL'attuale edificio si presenta in forme semplici e imponenti con facciata di stile classico dominata da un portale monumentale sormontato da una grande vetrata dove \u00e8 raffigurato San Giorgio mentre uccide il drago. Nel portale e ai suoi lati si trovano dei bassorilievi rappresentanti scene del primo conflitto mondiale con su impresse le localit\u00e0 delle battaglie.\nL'attuale edificio \u00e8 stato inaugurato il 25 maggio 1935 alla presenza del Principe Umberto di Savoia,delle famiglie nobili e notabili reggine quali: Abenavoli, Alberti, Brath, Filocamo, Genoese, Giuffr\u00e8, Griso, Guarna, Logoteta, Mazzacuva, Nesci, Plutino, Sacco, Salazar, Span\u00f2, Tripepi, Zerbi, delle autorit\u00e0 civili, militari e cavalleresche religiose(Cavalieri di Malta, Templari di Livonia e Teutonici) dell'epoca e nasce dalla ricostruzione post terremoto su progetto di Camillo Autore.\nLa chiesa ha una pianta a croce latina e una sola navata con quattro cappelle per lato, tra cui quella del Crocefisso concepita come cappella dedicata ai Caduti. Da evidenziare \u00e8 il catino dell'abside decorato a mosaico. La parte alta della struttura religiosa \u00e8 costituita da volte a botte, interrotte da archi, posti anche ai quattro lati del Santuario, in corrispondenza dei pilastri, mentre l'Abside, raccolta da un arco trionfale sulla fronte, \u00e8 stata coperta con una volta sferica a base semicircolare. Lo stesso motivo degli archi limita, sui quattro lati, il Santuario. Il pavimento ed il rivestimento delle pareti della chiesa \u00e8 caratterizzato da lastre di marmo grigio di Billiemi, decorato con pietra chiara di Trani, presente anche nella parte centrale del Santuario, intagliata in una croce che \u00e8 indirizzata verso l'altare maggiore. Ai lati della navata le moderne statue di San Giuseppe col Bambino, dell'Immacolata e del Beato Giovanni; la statua di Sant'Anna e la Madonna Bambina; il busto di San Giorgio ed un dipinto di scuola ottocentesca raffigurante la Madonna del Rosario e i Santi.\nNella piazza prospiciente la chiesa (Piazza San Giorgio) \u00e8 collocata la statua raffigurante l\"'Angelo Tutelare\", scultura risalente al 1637 che rappresenta San Michele Arcangelo, in origine posta a protezione della citt\u00e0 a poca distanza dalla \"Porta della Dogana\".\nA lato della chiesa si trovano i resti archeologici di una struttura religiosa della Reggio medievale.\nNel 1968 venne trasferito nella chiesa di San Giorgio al Corso l'organo a canne costruito nel 1930 dalla ditta Balbiani per la cattedrale e, nella nuova destinazione, collocato sulle due cantorie ai lati della cupola. Lo strumento, poi, \u00e8 stato restaurato dalla ditta Michelotto nel 2000 e dalla stessa ampliato nel 2003. Attualmente dispone di due tastiere di 61 note ciascuna ed una pedaliera di 32.\nL'antico culto di San Giorgio in citt\u00e0.\nL'origine dell'antichissimo culto reggino a San Giorgio risale agli inizi dell'XI secolo ed \u00e8 legato all'episodio che port\u00f2 Reggio ad infliggere una sconfitta ai saraceni che insidiavano le coste calabresi. Nel 1086 il saraceno Bonavert di Siracusa sbarc\u00f2 a Reggio distruggendo il monastero di San Nicol\u00f2 sulla Punta Calamizzi e la chiesa di San Giorgio danneggiando le effigi dei Santi. Ma il Duca Ruggero Borsa contrattacc\u00f2 ed insegu\u00ec Bonavert, lo uccise in battaglia e conquist\u00f2 Siracusa. Per questa vittoria i reggini adottarono San Giorgio a loro protettore (si dice infatti che Ruggero sarebbe stato assistito dal Santo contro Bonavert).\nProprio a questo periodo corrisponde del resto la devozione della citt\u00e0 a Giorgio, il \"cavaliere dei santi, santo dei cavalieri\", di cui canta il Carducci nell'ammirare la statua di Donatello:\nGrazie a Monsignor Antonio Maria De Lorenzo Arcivescovo, che documenta l'antichissima tradizione della citt\u00e0 di Reggio nel culto verso il suo patrono San Giorgio, sappiamo infatti che al santo furono dedicate molte chiese della citt\u00e0 (San Giorgio di Sartiano in La Judeca, San Giorgio di Lagonia, San Giorgio \"intra moenia\" e San Giorgio \"extra moenia\").\nIn particolare nell'attuale Chiesa di San Giorgio al Corso con un solenne atto ai piedi dell'altare del santo patrono si chiudevano ogni anno le elezioni municipali. Pubblicate le liste elettorali al palazzo di citt\u00e0, venivano poi sorteggiati i consiglieri. Quindi tra questi si decidevano sei nomi che venivano chiusi dentro palline di argento e messi in borsette separate secondo i ceti, che a loro volta erano poste sull'altare di San Giorgio. L'ultimo giorno dell'elezione, dopo la messa dello Spirito Santo, avveniva per mano di un bambino l'estrazione dei tre sindaci che avrebbero governato per un anno il comune."}
{"id": "411419", "revid": "228587", "url": "https://it.wikipedia.org/wiki?curid=411419", "title": "Chiesa di San Giorgio", "text": ""}
{"id": "411420", "revid": "32658", "url": "https://it.wikipedia.org/wiki?curid=411420", "title": "San Giorgio in la Judeca", "text": ""}
{"id": "411423", "revid": "228587", "url": "https://it.wikipedia.org/wiki?curid=411423", "title": "Fattore di qualit\u00e0", "text": "Il termine viene usato principalmente in due settori:"}
{"id": "411424", "revid": "486946", "url": "https://it.wikipedia.org/wiki?curid=411424", "title": "D'Este", "text": ""}
{"id": "411425", "revid": "31886", "url": "https://it.wikipedia.org/wiki?curid=411425", "title": "Gem Archer", "text": "Chitarrista ritmico degli Oasis dal novembre 1999 sino al loro scioglimento, avvenuto nell'agosto 2009, \u00e8 noto anche per il suo lavoro precedente con gli Heavy Stereo e per essere stato chitarrista dei Beady Eye, band nata dopo lo scioglimento degli Oasis e di cui \u00e8 stato membro fondatore insieme a Liam Gallagher, Andy Bell e Chris Sharrock. Dal 2017 fa parte dei Noel Gallagher's High Flying Birds, la formazione fondata da Noel Gallagher dopo la fine degli Oasis.\nSuona occasionalmente anche pianoforte e armonica a bocca.\nCarriera.\nGiovanissimo, nei primi anni ottanta fece parte di un gruppo nato tra i banchi di scuola e chiamato The Edge, che pubblic\u00f2 due singoli, \"Take A Walk\" e \"Little Girl Blue\". La band, formata da studenti della Willington Parkside School, nella contea di Durham, era composta, oltre che da Archer, da Jeff \"Jay\" Walker, altro chitarrista, e dal batterista Michael Chesters, noto come Chess Chesters, fratello maggiore di Eds Chesters dei Bluetones.\nNel New College di Durham Gem ingaggi\u00f2 il cantante Simon Scott, che ricordava molto lo stile vocale dei New York Dolls.\nArcher, Chesters e Walker si trasferirono a Londra e agli inizi del 1987 fondarono un nuovo gruppo, i The Contenders. Suonavano al Bull &amp; Gate di Kentish Town e in altri locali, spesso con gli amici dei 2 Lost Sons, che all'epoca erano un trio che utilizzava le drum machine Roland 808 e 909 per le esibizioni dal vivo. Dopo lo scioglimento dei Contenders, avvenuto alla fine degli anni ottanta, Chess entr\u00f2 come batterista nei 2 Lost Sons.\nNel 1987 Gem incapp\u00f2 in un talentuoso batterista appena quindicenne di nome Alan White, che partecipava ai provini per la band e che, nonostante l'evidente talento, fu scartato per la giovane et\u00e0. Nel 1995 White entr\u00f2 a far parte degli Oasis e, curiosamente, quattro anni dopo Gem lo raggiunse, a dodici anni dal loro primo incontro. I due hanno suonato assieme dal 1999 al 2004.\nNel 1991 Gem, Walker e l'ex batterista dei Primal Scream Gavin Skinner fondarono nel 1991 i Whirlpool, che furono scritturati da Food Records ed EMI Publishing. Simon Scott si univa al gruppo nelle esibizioni dal vivo come tastierista e seconda voce. Dopo sessioni di registrazione in studio e vari concerti in giro per il Regno Unito, dopo 18 mesi il gruppo si sciolse.\nGem pass\u00f2 dunque a ricoprire il ruolo di cantante, compositore principale e chitarrista negli Heavy Stereo, gruppo dal sound ispirato al glam rock e costituito, oltre che da Archer, dat Nez al basso e Pete Downing, ex 2 Lost Sons, alla chitarra. Nell'agosto 1996 la band fece da band spalla degli Oasis nei grandi concerti di Knebworth Park e Loch Lomond. Il gruppo incise un solo album, \"D\u00e9j\u00e0 Voodoo\", dallo scarso successo di vendite, ma suscit\u00f2 molto interesse, soprattutto nel 1999, quando fece da supporto ad un tour di Paul Weller che celebrava i Jam, \"\". La band and\u00f2 in tour con Weller, cui fece da supporto aprendo i concerti del \"Modfather\", ma ebbe vita breve. Le registrazioni del nuovo disco degli Heavy Stereo subirono infatti un rallentamento dopo che la madre di Archer si ammal\u00f2.\nMentre si trovava a casa sua, a Newcastle, per assistere la madre, Gem seppe dalla trasmissione televisiva \"The Big Breakfast\" di una presunta lite tra Noel Gallagher e Paul Arthurs e dell'uscita di quest'ultimo dalla band. Gem dichiar\u00f2 che, appresa la notizia, ebbe paura che la band della quale era fan potesse sciogliersi. Poco tempo dopo Noel, che conosceva Archer per il lavoro alla Creation Records, etichetta comune agli Oasis e agli Heavy Stereo, lo invit\u00f2 agli Olympic Studios, dove gli Oasis stavano mixando l'album \"Standing on the Shoulder of Giants\". La sua entrata nella band fu praticamente naturale e gli Heavy Stereo compresero la cosa con piacere. Non avendo partecipato alle sessioni di registrazione del disco \"Standing on the Shoulder of Giants\", inizialmente percepisce uno stipendio di musicista dal vivo, equivalente a circa 85 sterline a serata.\nCon gli anni Gem \u00e8 diventato molto di pi\u00f9 di un chitarrista. \"Hung In A Bad Place\", inserita nell'album \"Heathen Chemistry\", del 2002, \u00e8 la sua prima canzone scritta per gli Oasis. Per \"Don't Believe the Truth\" (2005) ha scritto \"A Bell Will Ring\" e le b-side \"Eyeball Tickler\" e \"The Quiet Ones\". Ha affermato come sia difficile scrivere avendo nella band Noel, che lui considera uno dei migliori autori. Per \"Dig Out Your Soul\", disco del 2008, Archer ha composto \"To Be Where There's Life\", brano caratterizzato dalla presenza costante del sitar. Un verso della canzone d\u00e0 il titolo all'album. Suona il pianoforte nella canzone \"Stop Crying Your Heart Out\", sia nel video ufficiale che dal vivo.\nQuanto al suo ruolo di chitarrista, le sue parti ritmiche sono caratterizzate dalla rara presenza di accordi in barr\u00e8. Archer, oltre ai normali accordi in prima posizione, suona molto spesso accordi in Maj7 (sostanzialmente uguali agli accordi in barr\u00e8, ma senza suonare la prima e la sesta corda) o accordi \"abbreviati\" in modo da suonare solo le prime quattro corde, a differenza di Paul Arthurs, che si concentrava di pi\u00f9 sulle ultime quattro corde. In molti brani suonava gli assoli, soprattutto nei brani dove era Noel a cantare, o in altri come \"Hung In A Bad Place\" o \"Slide Away \" alternava con Noel le parti solistiche e ritmiche. Archer, dal suo ingresso nella band, ha accompagnato sempre Noel nelle sue esibizioni acustiche, come nel live semiacustico al Royal Albert Hall nel 2010 (dopo lo scioglimento della band), dove ha eseguito le parti di chitarra elettrica riarrangiate per il concerto.\nDurante le registrazioni Archer suona anche altri strumenti oltre la chitarra come il basso, il pianoforte, il sitar, le tastiere e l'armonica a bocca.\nNonostante lo scioglimento degli Oasis Noel Gallagher ha affermato nella sua conferenza stampa del 6 luglio 2011 di essere rimasto in buoni rapporti con Gem e con il batterista Chris Sharrock.\nDal 2009 al 2014 Archer ha fatto parte dei Beady Eye, la band fondata con Liam Gallagher, Andy Bell e Chris Sharrock dopo la fine degli Oasis. Figura anche nelle vesti di autore di alcuni brani della band. Il 1\u00ba agosto 2013 Archer \u00e8 stato ricoverato per un trauma cranico dopo una caduta dalle scale. L'incidente ha costretto i Beady Eye a cancellare il concerto al V Festival e altre date del tour in programma.\nIl 6 dicembre 2015 Archer si \u00e8 esibito nuovamente come spalla di Noel Gallagher, suonando con i Noel Gallagher's High Flying Birds per Lincoln Radio. Il giorno seguente ha affiancato ancora Noel nel live registrato dal vivo per BBC Radio 2 al BBC Radio Theatre di Londra. Nell'estate del 2017 si \u00e8 unito al gruppo, prendendo il posto del precedente chitarrista Tim Smith.\nCollaborazioni.\nGem Archer ha collaborato con Paul Weller come chitarrista acustico nella canzone \"One x One\", inserita nell'album \"Illumination\", del 2002, e come chitarrista e suonatore di mellotron nella canzone \"Echoes Round The Sun\", inserita nell'album di Weller \"22 Dreams\", del 2008. In sostituzione dell'indisponibile Steve Cradock degli Ocean Colour Scene, ha fatto da chitarrista e seconda voce a Paul Weller per l'esibizione agli NME Awards 2010, dove Weller fu insignito del Godlike Genius Award.\nHa collaborato come chitarrista all'album di David Holmes \"Let's Get Killed\", del 1997.\nHa collaborato anche a \"With Teeth\", album dei Nine Inch Nails del 2004, prima di iniziare, nell'ottobre 2004, le sessioni di registrazione di \"Don't Believe the Truth\", disco degli Oasis.\nInsieme a Noel Gallagher ha prodotto un album dei Proud Mary, band scritturata dall'etichetta discografica Sour Mash di propriet\u00e0 di Noel Gallagher.\nVita privata.\nSposato con Lou, ha avuto da lei due figli, Joel (nato nel 1996) e Libby."}
{"id": "411431", "revid": "123157016", "url": "https://it.wikipedia.org/wiki?curid=411431", "title": "Montecuccoli", "text": ""}
{"id": "411439", "revid": "21880", "url": "https://it.wikipedia.org/wiki?curid=411439", "title": "Portulacaceae", "text": ""}
{"id": "411447", "revid": "1776051", "url": "https://it.wikipedia.org/wiki?curid=411447", "title": "M\u00e9ni\u00e8res", "text": "M\u00e9ni\u00e8res (toponimo francese) \u00e8 un comune svizzero di 415 abitanti del Canton Friburgo, nel distretto della Broye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
