{"id": "426122", "revid": "46291", "url": "https://it.wikipedia.org/wiki?curid=426122", "title": "Omphalodes", "text": "Omphalodes \u00e8 un genere di piante della famiglia delle Boraginacee.\nDescrizione.\nComprende piante annuali, biennali e perenni con il fusto spesso eretto, ma che pu\u00f2 essere ascendente o reclinato verso terra (decombente) e, qualche volta, stolonifero.\nI fiori, pentameri, possono essere ascellari e solitari o disposti in numerose cime terminali con o senza brattee.\nIl calice, lobato fino alla base, \u00e8 accrescente+ nel frutto e pu\u00f2 essere con o senza pelosit\u00e0.\nLa corolla, blu nelle piante perenni, bianca o raramente blu in quelle annuali, \u00e8 subrotata o quasi campanulata, con un corto tubo e cinque invaginazioni, sporgenti e a forma di sacco, nella fauce.\nGli stami sono inclusi e inseriti a circa la met\u00e0 del tubo corollino.\nLo stilo \u00e8 incluso lo \u00e8 stimma a capocchia.\nLe nucule globoso-depresse, generalmente lisce, qualche volta pelose, alate, con ali erette o ombelicate sono attaccate al ricettacolo per quasi tutta la loro lunghezza.\nDistribuzione e habitat.\nPiante dell'Europa centrale, meridionale ed orientale , si rinvengono in ambienti diversi: luoghi umidi e ombrosi, boschi montani, fessure di rocce e, perfino, su sabbie marine. Coltivate spesso come piante ornamentali, qualche volta sfuggono alle colture e inselvatichiscono.\nTassonomia.\nIl genere comprende le seguenti specie:\nSpecie in Italia.\nSecondo Pignatti, in Italia \u00e8 presente un'unica specie, \"Omphalodes verna\", diffusa in Italia settentrionale."}
{"id": "426123", "revid": "124908496", "url": "https://it.wikipedia.org/wiki?curid=426123", "title": "Spazio di misura", "text": "In analisi matematica uno spazio di misura (o spazio mensurale, o spazio di Lebesgue) \u00e8 una struttura astratta utilizzata per formalizzare il concetto di misura, come generalizzazione delle idee elementari di lunghezza di una curva o area di una superficie.\nDefinizione.\nSi definisce spazio di misura uno spazio misurabile formula_1 dotato di una misura formula_2 positiva definita sulla \u03c3-algebra formula_3 costituita da sottoinsiemi misurabili di formula_4. Un tale spazio si rappresenta con una terna formula_5.\nQuando lo spazio misurabile formula_1 \u00e8 uno spazio boreliano, talvolta lo spazio di misura formula_5 \u00e8 detto \"spazio di misura boreliano\". Dato uno spazio di misura formula_5, in genere si denota con formula_9 la variazione totale di formula_2 su formula_1.\nSe formula_12 lo spazio di misura si dice \"finito\". Se inoltre formula_4 pu\u00f2 scriversi come unione numerabile di insiemi:\ndi misura finita, cio\u00e8 tali che formula_15, allora lo spazio misurabile si dice \"\u03c3-finito\".\nSpazio di probabilit\u00e0.\nUno spazio di probabilit\u00e0 formula_16 \u00e8 uno spazio di misura tale che formula_17 per ogni formula_18 e formula_19. In questo contesto formula_20 \u00e8 detta misura di probabilit\u00e0. Dalla definizione stessa, segue che uno spazio di probabilit\u00e0 \u00e8 sempre uno spazio di misura finita.\nLa struttura di spazio di probabilit\u00e0 \u00e8 stata introdotta da Andrey Nikolaevich Kolmogorov negli anni trenta, nell'ambito di una serie di lavori del matematico russo che hanno posto i fondamenti dell'intera teoria della probabilit\u00e0.\nCompletamento di uno spazio di misura.\nUno spazio di misura si dice completo se ogni insieme contenuto in un insieme nullo \u00e8 misurabile (avendo ovviamente in questo caso misura nulla). In generale, da un punto di vista pratico, \u00e8 conveniente utilizzare spazi completi. Tuttavia, dato uno spazio di misura non completo, \u00e8 sempre possibile estenderlo ad uno spazio completo nel seguente senso.\nSia formula_5 uno spazio di misura. Esiste un unico spazio di misura completo formula_22, detto completamento di formula_5, sullo stesso insieme formula_4 con le seguenti propriet\u00e0:\nEvidentemente, se formula_5 \u00e8 completo, esso coincide col suo completamento. In generale \u00e8 possibile costruire in maniera esplicita il completamento di uno spazio non completo. Ne illustriamo qui la procedura.\nConsideriamo l'insieme formula_38 di tutti gli insiemi contenuti in insiemi nulli (tali insiemi sono talvolta detti trascurabili). Sia formula_39 la pi\u00f9 piccola \u03c3-algebra contenente sia gli elementi di formula_3 che quelli di formula_38. Poich\u00e9 l'unione e l'intersezione numerabili di insiemi trascurabili \u00e8 trascurabile, si vede facilmente che ogni elemento formula_42 di formula_25 pu\u00f2 essere ottenuto da un elemento formula_44 di formula_3 unendovi o sottraendovi un insieme trascurabile. Sar\u00e0 allora sufficiente estendere formula_2 ad una nuova misura su formula_47 semplicemente ponendo formula_48.\nUn caso notevole, \u00e8 quello dello spazio di misura di Lebesgue (il secondo esempio sopra), che \u00e8 il completamento dello spazio di Borel (il primo esempio sopra).\nLa categoria degli spazi di misura.\nL'insieme degli spazi di misura forma una categoria, dove i morfismi sono dati dalle funzioni misurabili che \"conservano\" la misura. Pi\u00f9 precisamente, dati due spazi di misura formula_5, formula_50 un morfismo \u00e8 naturalmente associato ad una funzione formula_51 tale che:\nIn particolare, i due spazi di misura si diranno isomorfi se esiste una funzione biiettiva formula_56 misurabile e con inversa misurabile, tale che per ogni formula_31 accada formula_58. \nDato uno spazio misurabile formula_1, e due misure formula_60 su di esso, formula_61 si dice assolutamente continua rispetto a formula_2 se ogni insieme formula_63 che ha misura nulla rispetto a formula_2 ha misura nulla anche rispetto a formula_61: formula_66\nDue misure assolutamente continue l'una rispetto all'altra si dicono equivalenti. \nIsomorfismi di spazi misurabili.\nDal teorema di Radon-Nikodym si pu\u00f2 allora dedurre la seguente preposizione: siano formula_67 e formula_68 due spazi di misura \u03c3-finiti costruiti sopra il medesimo spazio misurabile formula_1. Se formula_70 sono equivalenti, allora i due spazi sono isomorfi."}
{"id": "426126", "revid": "416175", "url": "https://it.wikipedia.org/wiki?curid=426126", "title": "Chiesa di San Salvatore al Vescovo", "text": "La chiesa di San Salvatore al Vescovo \u00e8 un luogo di culto cattolico di Firenze che si affaccia su piazza dell'Olio ed appare come incastonata nel retro del Palazzo Arcivescovile, da cui trae la sua denominazione. L'antica \"piazza dell'Olio\" nella quale passano a mala pena due macchine affiancate, rende l'idea di come un semplice slargo nella citt\u00e0 medioevale fosse considerato una piazza rispetto all'angustia dei normali vicoli.\nStoria e descrizione.\nDocumentata gi\u00e0 nel 1032, ma risalente forse al IX secolo, pare essere stata ricostruita nel 1221, forse da Arnolfo di Cambio. Ha una minuscola facciata romanica bicroma a tre arcate cieche su semicolonne, molto preziosa perch\u00e9 rappresenta uno dei rari casi in citt\u00e0 di facciata marmorea antica originale, insieme alle sole chiese di San Miniato e, pi\u00f9 tardi, Santa Maria Novella.\nL'accesso \u00e8 dal cortile dell'Arcivescovado.\nNel 1737 ebbe un radicale rifacimento interno su progetto dell'architetto Bernardo Ciurini.\n\u00c8 decorata con affreschi settecenteschi, fra i quali sulla volta l\"Ascensione di Cristo\" di Vincenzo Meucci e nella navata la \"Resurrezione\" dello stesso autore; nella cupoletta del coro la \"Trasfigurazione\" di Giandomenico Ferretti, autore anche dell\"Adorazione dei Pastori\" (1738) dietro l'altare. Le quadrature architettoniche sono di Pietro Anderlini."}
{"id": "426129", "revid": "2189473", "url": "https://it.wikipedia.org/wiki?curid=426129", "title": "Postmortem (romanzo)", "text": "Postmortem \u00e8 il primo romanzo di Patricia Cornwell, pubblicato nel 1990.\nIl romanzo segna l'inizio di un nuovo filone del giallo, dove all'indagine sul luogo del delitto e all'interrogatorio dei sospettati, si unisce l'analisi, scientifica e dettagliata, del corpo delle vittime. L'eroina Kay Scarpetta, infatti, non \u00e8 una detective, ma un medico, capace di ricostruire il modus operandi di un serial killer dalle tracce impercettibili che lascia dietro di s\u00e9: DNA, fibre, impronte. La scienza si trasforma in avventura, suspense e fascino.\n\"Postmortem\" \u00e8 l'unico romanzo ad aver mai vinto in un solo anno sette premi letterari statunitensi dedicati al giallo: Edgard Award, Creasey Award, Anthony Award, Macavity Award e il francese Prix du Roman d'Aventure.\nTrama.\nUn serial killer \u00e8 in azione nella citt\u00e0 di Richmond:gi\u00e0 tre donne sono morte violentate e strangolate nella loro camera da letto. La sola costante \u00e8 che i delitti avvengono sempre di sabato, prima dell'alba. \u00c8 per questo che quando una telefonata della polizia sveglia nel cuore della notte Kay Scarpetta, la stessa intuisce immediatamente che l'inafferrabile assassino ha agito di nuovo. La minaccia incombe, il sanguinario killer pu\u00f2 tornare a colpire in qualunque momento e Kay non pu\u00f2 escludere nessuna ipotesi, nemmeno quella di essere il suo prossimo obiettivo."}
{"id": "426130", "revid": "287204", "url": "https://it.wikipedia.org/wiki?curid=426130", "title": "Topologia di Zariski", "text": "In matematica, e pi\u00f9 precisamente in geometria algebrica, la topologia di Zariski (dal nome del matematico Oscar Zariski) \u00e8 una topologia sullo spazio affine formula_1 i cui chiusi sono tutti e soli gli insiemi algebrici, cio\u00e8 i luoghi dove si annullano contemporaneamente i polinomi di un ideale di formula_2. Si pu\u00f2 costruire la topologia di Zariski anche sullo spazio proiettivo formula_3 considerando come chiusi gli insiemi algebrici proiettivi.\nPropriet\u00e0.\nSia formula_4 uno spazio affine o proiettivo con infiniti elementi considerato con la topologia di Zariski, allora:\nLimitatezza.\nLa topologia di Zariski segue facilmente dalle prime propriet\u00e0 dell'anello dei polinomi ed \u00e8 utile in molte situazioni; tuttavia, senza una scelta accurata dei morfismi accettati, porta a risultati poco interessanti: ad esempio, due curve algebriche sono sempre omeomorfe, solo per avere la stessa cardinalit\u00e0. Naturalmente, questo omeomorfismo non \u00e8 un morfismo nel senso della geometria algebrica, ma questa scelta si pone al di sopra della topologia, non \u00e8 intrinseca."}
{"id": "426131", "revid": "124895058", "url": "https://it.wikipedia.org/wiki?curid=426131", "title": "Alessandro Amadori", "text": "Biografia.\nFiglio del giornalista e scrittore Nino Amadori, fu concorrente nel 1985 al programma a quiz \"Superflash\", condotto da Mike Bongiorno: divenne uno dei campioni e partecip\u00f2 anche alla finalissima. Si present\u00f2 portando come materia la vita e le opere di Sigmund Freud.\nDopo la laurea in psicologia sperimentale (tesi sui modelli della mente) e il dottorato di ricerca in processi cognitivi superiori presso l'universit\u00e0 di Padova (tesi sulle tecniche di creativit\u00e0 applicata), ha iniziato a lavorare nel campo della demoscopia e degli studi di marketing con Nicola Piepoli. Si \u00e8 successivamente perfezionato in Scienzie Criminologiche e Penitenziarie presso l'Universit\u00e0 degli Studi di Milano e in Biostatistica al Polo Universitario di Asti.\nNel 2003 ha fondato Coesis Research, istituto di sondaggi demoscopici e ricerche di mercato di Milano, mentre dal 1988 al 2002 ha diretto il Dipartimento Ricerche Motivazionali dell'Istituto CIRM specializzandosi in particolare in studi politico-elettorali. Attualmente \u00e8 il vicepresidente di Istituto Piepoli. Dal 1984 al 1987 ha insegnato, come professore a contratto, Psicologia del Linguaggio presso la facolt\u00e0 di medicina dell'Universit\u00e0 di Ferrara.\nAttualmente \u00e8 professore a contratto di Psicologia della Politica (laboratorio) presso la facolt\u00e0 di Scienze Politiche dell'Universit\u00e0 Cattolica di Milano, e di Conoscenza e Analisi del Mercato e dei Consumatori presso il Master in Design del Turismo del Dipartimento Beni Culturali (dBC) dell'Universit\u00e0 di Padova. \u00c8 membro del comitato scientifico della Fondazione Edoardo Garrone. Ha collaborato in qualit\u00e0 di sondaggista con Radio Popolare di Milano, nell'ambito del programma \"Sansone\".\n\u00c8 autore di volumi di divulgazione scientifica su tematiche tecniche delle ricerche di mercato, della consulenza aziendale e della politologia. In particolare, nel 2002, per i tipi di Scheiwiller, ha pubblicato il testo \"Mi consenta\", un'analisi semiotica delle tecniche di comunicazione politico-elettorale adoperate nel corso della campagna per le elezioni nazionali del 2011. A questo primo testo di analisi psico-politica hanno fatto seguito altri cinque volumi in materia: un secondo episodio di \"Mi consenta\", il volume \"Avanti miei Prodi!\" dedicato alla comunicazione politico-elettorale del centro-sinistra, un libro sulla figura di Bin Laden e sulle tecniche di comunicazione persuasiva a lui utilizzate, \"Duello finale\", un breve volume di previsione statistico-psicologica su quale sarebbe stato l'esito dello scontro elettorale dell'aprile del 2006, e infine, nel 2011, \"Madre Silvio\", un'analisi in chiave di psicologia dinamica dell'operato dell'ex premier Silvio Berlusconi come leader politico. L'interesse scientifico di Amadori si concentra sul filone di ricerca della psicopolitica, la disciplina che, per mezzo di concetti, strumenti e tecniche mutuate dalla psicologia, dalla sociologia, dalla statistica e dall'antropologia, cerca di descrivere, spiegare e prevedere i comportamenti politico-elettorali umani."}
{"id": "426132", "revid": "124936814", "url": "https://it.wikipedia.org/wiki?curid=426132", "title": "Avvoltoio (personaggio)", "text": "L'Avvoltoio (\"Vulture\"), il cui vero nome \u00e8 Adrian Toomes, \u00e8 un personaggio dei fumetti creato da Stan Lee (testi) e Steve Ditko (disegni), pubblicato dalla Marvel Comics. La sua apparizione avviene in \"The Amazing Spider-Man\" (vol. 1) n. 2 (maggio 1963).\nE' un supercriminale, secondo nemico che Peter Parker incontra nella sua carriera da Uomo Ragno. Toomes \u00e8 un geniale ma maniacale ingegnere elettronico che ha progettato una tuta che gli permette di volare a grandi velocit\u00e0. Dopo essersi dedicato ad una vita criminale, \u00e8 diventato un nemico ricorrente di Spider-Man e un membro fondatore della squadra di supercriminali conosciuta come i Sinistri Sei.\nIl personaggio \u00e8 stato adattato in varie altre forme di media di Spider-Man, tra cui serie televisive e videogiochi. Michael Keaton interpreta l'Avvoltoio nel film del Marvel Cinematic Universe \"\" (2017) e riprende il ruolo nel film del Sony's Spider-Man Universe \"Morbius\" (2022).\nBiografia del personaggio.\nAdrian Toomes \u00e8 nato a Staten Island, New York. Nella sua vita precedente a quella di criminale, Toomes era un ingegnere elettronico proprietario di una piccola ditta, gestita insieme all'amico Gregory Bestman, che per\u00f2 lo frodava. Quando Adrian scopr\u00ec la frode, adatt\u00f2 un esoscheletro sul quale stava da tempo lavorando e lo us\u00f2 contro l'ormai ex amico. Da qui ebbe inizio la carriera criminale dell'Avvoltoio. L'esoscheletro, che gli conferisce delle capacit\u00e0 sovraumane, \u00e8 studiato per permettergli di volare ed aumenta la sua forza, maggiore a quella di un uomo comune.\nL'Uomo Ragno lo affront\u00f2 per la prima volta nel tentativo di fare delle foto per il Daily Bugle, ma sub\u00ec una batosta e la volta successiva cre\u00f2 un invertitore magnetico che annull\u00f2 le capacit\u00e0 del costume. L'Avvoltoio pu\u00f2 infatti essere facilmente sconfitto se si bloccano le sue ali. Toomes ha fatto parte molte volte dei Sinistri Sei o Sette, nel vano tentativo di sconfiggere l'aracnide. Una volta l'Avvoltoio caus\u00f2 la morte di Nathan Lubenski, uno dei fidanzati di May Parker, e appena pot\u00e9 and\u00f2 dalla zia del ragno per chiederle perdono per averlo ucciso.\nL'Avvoltoio si ammal\u00f2 di cancro; dopo esser quasi giunto in fin di vita, Adrian riusc\u00ec a guarire e a ringiovanire costruendo un macchinario che usa per trasferire a se stesso parte dell'energia dell'Uomo Ragno. Il ringiovanimento non sar\u00e0 permanente, in prigione una creatura chiamata D.K. capace di prosciugare le energie vitali gli strapp\u00f2 la sua giovinezza facendolo ritornare anziano.\nNel regno dei morti.\nAssieme ad Electro rub\u00f2 dei soldi che dovevano prendere su commissione del Gufo, nel tentativo di pagare un'operazione che avrebbe curato suo nipote dal cancro, ma l'arrampicamuri ingannato dal Gufo picchi\u00f2 i due criminali facendo sparpagliare i soldi per la strada. L'Avvoltoio, quando seppe che il ragno era all'ospedale, and\u00f2 li per cercare di ucciderlo; riuscendo a smascherarlo ma non conoscendo quel volto lo gett\u00f2 dal tetto del palazzo ma venne salvato dall'intervento della Gatta Nera. L'ex fiamma dell'arrampicamuri lo sconfisse e sebbene l'Avvoltoio la implor\u00f2 di non consegnarlo al Gufo raccontandole di suo nipote, lo graffi\u00f2 con i suoi artigli e lo consegno al criminale che lo tortur\u00f2 assieme a Max Dillon.\nCivil War.\nIn Civil War viene catturato da Capitan America e i suoi ribelli, ma poi liberato dallo S.H.I.E.L.D. dopo che l'Uomo Ragno si \u00e8 unito ai ribelli guidati da Capitan America per distruggere la sua immagine pubblica sfruttando Debra Whitman.\nDark Reign.\nDopo essere tornato da un viaggio dimensionale con i Fantastici Quattro, l'Uomo Ragno affronta un Avvoltoio con il costume rosso in grado di sputare acido, riuscendo con difficolt\u00e0 a vincere senza catturarlo. Ma questo criminale non \u00e8 n\u00e9 Adrian Toomes, n\u00e9 Blackie Drago, n\u00e9 Cliff Shallot, perch\u00e9 sono tutti in prigione. In seguito, l'Uomo Ragno va in carcere a trovare Adrian Toomes per chiedergli chi \u00e8 questo avvoltoio, ma Toomes risponde che non ne sa niente, ma a trasformarlo in un mostro \u00e8 stata la mala. Le origini di questo nuovo Avvoltoio, il cui nome \u00e8 Jimmy Natale, vengono narrate da Mark Waid, Tom Peyer e Paul Azaceta nel capitolo de \"La sfida\" a lui dedicato.\nDa grandi altezze.\nSubito dopo Spider-Island, compare un nuovo gruppo di ladri volanti. L'Uomo Ragno lavora con la poliziotta Carlie Cooper per scoprire cosa stia accadendo. Questo gruppo ha come capo, Adrian Toomes l'Avvoltoio originale che ha fornito loro la tecnologia di volo, Spidey li sconfigge e combatte l'Avvoltoio ma a differenza dei complici quest'ultimo riesce a fuggire.\nSuperior Spider-Man.\nQualche tempo dopo, Adrian mand\u00f2 i suoi scagnozzi a recuperare alcuni documenti lasciati al MJ's, suo precedente nascondiglio. L'Uomo Ragno, (il cui corpo era controllato da Otto Octavius), invase il suo nascondiglio e offr\u00ec soldi a Toomes per lasciare la sua vita criminale e la citt\u00e0, ma il supercriminale non gli credette e ordin\u00f2 ai suoi piccoli scagnozzi di attaccare. Scoperto che il suo ex complice si serviva di bambini Otto and\u00f2 su tutte le furie, e lo sconfisse ferendolo gravemente.\nSenza via di fuga.\nInsieme a Boomerang e allo Scorpione, Toomes fu incarcerato e messo nell'infermeria del Raft. Quando Alistair Smythe, tent\u00f2 la fuga us\u00f2 dei mini Ammazzaragni per guarire e potenziare i tre affinch\u00e9 lo aiutassero nell'evasione uccidendo l'Uomo Ragno (Otto Octavius). Adrian alla fine fu sconfitto e posto temporaneamente sotto controllo mentale da Otto affinch\u00e9 lavorasse nei suoi Superiori Sei.\nPoteri e abilit\u00e0.\nToomes \u00e8 intellettualmente brillante, esperto nel campo dell'elettronica e dell'ingegneria meccanica, con un grande talento per l'invenzione. \u00c8 infatti l'inventore dello speciale costume potenziante da cui prende il suo nome di battaglia. Ha conseguito una laurea magistrale in ingegneria elettrica.\nL'Avvoltoio possiede un costume che incrementa la sua resistenza e forza fisica, dandogli la capacit\u00e0 di arrivare a sollevare fino a circa 300 chilogrammi. L'avvoltoio pu\u00f2 raggiungere velocit\u00e0 fino a 95 miglia all'ora e raggiungere un'altezza massima di 11.000 piedi (3,3 chilometri). Il costume \u00e8 di un tessuto elasticizzato sintetico che ospita un'imbracatura elettromagnetica su misura con ali artificiali simili a quelle di un uccelli attaccate sotto le braccia. Consiste in un generatore antigravit\u00e0 elettromagnetico indossato sul suo corpo come un'imbracatura, che gli consente di volare silenziosamente con una manovrabilit\u00e0 precisa. Quando rimuove l'imbracatura, alcune delle sue abilit\u00e0 potenziate svaniscono lentamente, anche se la velocit\u00e0 con cui ci\u00f2 si manifesta rimane poco chiara (alcuni scrittori hanno suggerito che la sua forza \u00e8 permanente). L'imbracatura aumenta anche la sua resistenza alle lesioni al punto che pu\u00f2 sopravvivere ai colpi della forza potenziata di Spider-Man. Toomes dipende dalla sua imbracatura elettromagnetica per aumentare la sua forza, vitalit\u00e0 e abilit\u00e0 atletiche, oltre ad assorbire la forza vitale per mantenere la sua vitalit\u00e0; inizialmente questa capacit\u00e0 aveva un effetto temporaneo (da alcune ore a un giorno), ma poi trov\u00f2 il sistema di rendere permanenti gli effetti della sua \"seconda giovinezza\" (come succede in \"\"). \u00c8 stato recentemente rivelato che, a causa del suo uso prolungato dell'imbracatura, Toomes pu\u00f2 levitare o far fluttuare il suo corpo anche senza l'imbracatura, sebbene richieda alle sue ali di manovrare mentre \u00e8 in volo. \nAi tempi del rapimento di May Parker, Toomes aveva un nuovo costume sperimentale in kevlar che aumentava le sue capacit\u00e0 rispetto a quello normale, conferendogli con ogni probabilit\u00e0 forza e velocit\u00e0 maggiori. Non \u00e8 stato possibile appurarlo poich\u00e9 questo costume venne subito distrutto dalla Gatta Nera.\nAltre versioni.\nBlackie Drago.\nBlackie Drago, comparso in \"The Amazing Spider-Man\" (vol. 1) n. 48. Mentre si trovava in prigione insieme a Toomes riusc\u00ec a farsi dire dove aveva nascosto le sue ali di riserva con l'inganno, ed una volta fuggito di prigione le indoss\u00f2. Dopo aver combattuto con l'Uomo Ragno e Kraven fa il suo ingresso Toomes che vuole dimostrare di essere l'unico vero Avvoltoio e lo sconfigge.\nMarvel Noir (Spider-Man Noir).\nIn questa versione Toomes \u00e8 uno degli scagnozzi di Norman \"Goblin\" Osborn, ma prima di diventarlo era un fenomeno da baraccone che si esibiva in un circo mangiando galline e altri animali, da l\u00ec scopre di provare gusto nel mangiare anche la carne umana. Sar\u00e0 proprio lui che, sotto ordine di Osborn, divorer\u00e0 lo zio Ben di questa realt\u00e0 narrativa.\nClifton Shallot.\nClifton Shallot, comparso in \"The Amazing Spider-Man\" nn. 127-128. Shallot \u00e8 un esperto di bio-mutazioni. Quando uno dei suoi corsi viene cancellato diventa pazzo e decide di provare su s\u00e9 stesso l'ultimo passo per una mutazione. Il risultato \u00e8 una mutazione di tutte le sue parti del corpo che lo rende identico al primo avvoltoio e per un breve periodo le ali che ha inventato diventano parte di lui. Nel suo unico combattimento con l'Uomo Ragno beve un antidoto che lo fa ritornare normale e cancella la sua mutazione.\nVulturiani.\nI Vulturiani sono un gruppo, fondato da Honcho, di quattro avvoltoi (lo stesso Honcho, Gripes, Pidgeon, e Sugar Face) con una tuta colore rosso argento e oro creata dopo che Honcho si \u00e8 fatto spiegare i progetti delle ali da Adrian Toomes mentre erano rinchiusi in prigione. Compiono svariati tentativi per uccidere l'Uomo Ragno senza successo, e quando Toomes viene a sapere della loro esistenza crea un nuovo costume, evade di prigione e sconfigge i Vulturiani tentando di ucciderli prima di essere fermato dall'Uomo Ragno. Durante Civil War II i Vulturiani attaccano nuovamente il ragno ma vengono facilmente sconfitti.\nJimmy Natale.\nJimmy Natale, l'Avvoltoio rosso, \u00e8 comparso in \"The Amazing Spider-Man\" (vol. 1) n. 593. Il costume che indossa \u00e8 rosso, con delle ali affilate come rasoi. Il suo aspetto \u00e8 mostruoso, ha delle tenaglie davanti alla bocca (che la fanno rassomigliare a un becco) e pu\u00f2 sputare acido. Si nutre di esseri umani. \u00c8 stato ucciso dal Punitore.\nUltimate.\nIn \"Ultimate Spider-Man\" ha l'aspetto di Toomes ma si chiama Blackie Drago e attacca la Roxxon e Silver Sable.\n2099.\nLa versione 2099 dell'Avvoltoio \u00e8 molto diversa da quella classica. In questo arco narrativo \u00e8 uno dei tanti criminali del Downtown, e possiede un'armatura dotata di ali e artigli protrattili molto resistenti. Inizialmente salva l'Uomo Ragno 2099. \u00c8 uno psicopatico, aggressivo e cannibale. Viene fermato dall'Uomo Ragno 2099."}
{"id": "426134", "revid": "1226", "url": "https://it.wikipedia.org/wiki?curid=426134", "title": "Saccadi", "text": ""}
{"id": "426136", "revid": "432882", "url": "https://it.wikipedia.org/wiki?curid=426136", "title": "Elvis Costello", "text": "Ha iniziato la sua carriera negli anni settanta come esponente della scena pub rock londinese, prima che il suo nome venisse associato ai movimenti punk e new wave della seconda met\u00e0 degli anni '70.\nIl suo acclamato album d'esordio \"My Aim Is True\" \u00e8 stato registrato nel 1976. Poco tempo dopo ha formato il gruppo The Attractions, che lo ha accompagnato negli anni seguenti.\nNel corso della sua carriera ha vinto numerosi premi, incluso un Grammy Award ed ha ricevuto due nomination ai BRIT Award nella categoria \"Best British Male\". \nElvis Costello e The Attractions sono inclusi nella Rock and Roll Hall of Fame. Nel 2004 Costello \u00e8 stato inserito nella lista dei 100 artisti pi\u00f9 grandi di tutti i tempi secondo \"Rolling Stone\" alla posizione numero 80.\nTra le sue canzoni pi\u00f9 celebri vi sono \"Alison\", \"Everyday I Write the Book\", \"I Wanna Be Loved\", \"God's Comic\", \"Shipbuilding\", \"I Almost Had a Weakness\", \"The Man Out of Time\", \"She\" e \"Almost Blue\".\nBiografia.\nAdolescenza e primi approcci alla musica.\nElvis Costello, il cui nome vero \u00e8 Declan Elvis Patrick MacManus, \u00e8 nato all'ospedale St. Mary di Londra da Lilian Alda e Ross MacManus, di origine irlandese. Lo pseudonimo deriva dalla combinazione del nome di Elvis Presley con il cognome della sua bisnonna. \u00c8 figlio d'arte: suo padre Ross MacManus cantava nella Joe Loss Orchestra e da solista usava lo pseudonimo Day Costello; incise anche in italiano, nel 1970 una versione di \"The Long and Winding Road\" dei Beatles, intitolata \"La lunga strada che\", mentre sua madre vendeva dischi. Forse proprio per questo non si affezion\u00f2 solamente al rock, ma frequent\u00f2 per anni anche il mondo della musica classica e del jazz.\nCostello ha vissuto a Twickenham e si \u00e8 trasferito a Birkenhead nel 1971. Qui ha formato la sua prima band, un duo folk chiamato Rusty e fondato con Allan Mayes. Dopo la scuola ha formato un altro gruppo e poi si \u00e8 spostato a Londra dove ha suonato con i Flip City. Dal 1974 al 1976 suona nei locali della scena pub rock di Londra adottando lo pseudonimo D.P. Costello, in omaggio al padre.\nIn questo periodo, che coincide con l'avvio della sua carriera, frequenta gli ambienti punk e new wave, sviluppando negli anni uno stile unico dal punto di vista musicale, oltre che una raffinata e apprezzata scrittura dei testi. Per un breve periodo ha lavorato come impiegato e archivista anche per la Midland Bank. La sua prima etichetta discografica \u00e8 stata la Stiff Records, che lo ha ingaggiato dopo aver ricevuto una sua demo. Il suo manager nella Stiff, Jake Riviera, gli ha suggerito un cambio di nome, e cos\u00ec da quel momento \u00e8 diventato Elvis Costello.\nAnni 1977-1980: prime produzioni.\nIl primo singolo ufficiale di Costello \u00e8 stato pubblicato per la Stiff ed \u00e8 datato 25 marzo 1977. Si tratta di \"Less Than Zero\". Due mesi dopo \u00e8 stato pubblicato il suo album d'esordio, \"My Aim Is True\", che ha avuto un successo moderato ma comunque notevole per un artista esordiente: alla posizione numero 14 nella Official Albums Chart e successivamente alla numero 32 nella Billboard 200). I dischi della Stiff compreso \"My Aim Is True\", distribuiti solo nel Regno Unito, potevano arrivare negli Stati Uniti tramite importazione. Nel tentativo di cambiare questo fatto a lui sfavorevole e anche per manifestare la possibilit\u00e0 di firmare per una label d'oltreoceano, Costello organizz\u00f2 un'esibizione di protesta per strada e per questo motivo fu arrestato. Qualche mese dopo firm\u00f2 un contratto con la Columbia Records.\nIl supporto per l'album di debutto di Costello gli viene fornito dai Clover, gruppo country rock i cui membri in seguito sarebbero entrati nei The Doobie Brothers. Il primo singolo per una major di Costello \u00e8 \"Watching the Detectives\", registrato con Steve Nieve e due musicisti dei The Rumour. Sempre nel 1977 Elvis Costello ha fondato una band che gli potesse garantire il supporto costante e permanente: The Attractions, costituiti da Steve Nieve (piano), Bruce Thomas (basso) e Pete Thomas (batteria, non parente di Bruce).\nIl 17 dicembre 1977 Costello &amp; the Attractions, in sostituzione dei Sex Pistols, sono stati invitati a suonare \"Less Than Zero\" al \"Saturday Night Live\". Nell'occasione Costello ha interrotto il brano ed ha attaccato a suonare \"Radio Radio\", imitando ed omaggiando un gesto di ribellione di Jimi Hendrix nella puntata del 9 gennaio 1969 durante lo show serale della BBC \"Happening For Lulu\" condotto dalla cantante Lulu. Dopo questo evento si guadagna un divieto decennale a far parte dello show e la nomea di \"giovane ribelle\".\nDopo un tour con gli altri artisti della Stiff (immortalato nell'album \"Live Stiffs Live\", che include una versione di Costello del brano di Burt Bacharach e Hal David \"I Just Don't Know What to Do with Myself\"), la band ha registrato \"This Year's Model\" (1978). Ha fatto seguito il primo tour del gruppo in Australia ed un altro tour nel Nord America (Stati Uniti e Canada) durante cui \u00e8 stato diffuso il disco promozionale \"Live at the El Mocambo\", registrato a Toronto (pubblicato ufficialmente solo nel 1993).\nNel 1979 ha pubblicato il terzo LP \"Armed Forces\". Sia l'album che il singolo \"Oliver's Army\" hanno raggiunto la seconda posizione nel Regno Unito, mentre la traccia d'apertura \"Accidents Will Happen\" ha acquisito una vasta esposizione televisiva grazie ad un videoclip animato originale diretto da Annabel Jankel e Rocky Morton. Nel 1979 Costello ha trovato anche il tempo di produrre l'album \"Specials\", esordio discografico della band The Specials, esponenti del movimento 2 Tone Ska.\nNel marzo 1979 la reputazione di Costello negli Stati Uniti (e di conseguenza il successo) \u00e8 stata inquinata da un altro episodio spiacevole: ubriaco, durante una conversazione con Stephen Stills e Bonnie Bramlett in un bar di Columbus (Ohio), ha definito James Brown un \"culo-jive negro\" e Ray Charles un \"cieco e ignorante negro\".\nCostello si \u00e8 scusato attraverso una conferenza stampa tenuta a New York pochi giorni dopo, sostenendo che era ubriaco e che non aveva pensato alle conseguenze, accusando Bramlett di \"oltraggio circa le osservazioni pi\u00f9 sgradevoli e offensive\" che avrebbe \"mai potuto sostenere\". Nelle note della versione estesa dell'album \"Get Happy!!\", Costello scrive che qualche tempo dopo aveva rifiutato l'incontro con Charles senza sensi di colpa e che si era gi\u00e0 scusato personalmente con lui sostenendo: \"le parole dette da ubriaco sono diverse da quelle scritte sulla carta stampata\". Costello, inoltre, ha collaborato per molto tempo in Gran Bretagna con la campagna \"Rock Against Racism\" sia prima che dopo l'accaduto.\nSempre nel 1977 Costello \u00e8 apparso in \"My Very Special Guests\", album di debutto di George Jones, definito da Elvis il suo artista musicale preferito.\nAnni '80.\nNel febbraio 1980 ha pubblicato \"Get Happy!!\", album in cui si sente l'influenza del soul e del post punk. L'album ottiene un ottimo successo raggiungendo la seconda posizione nel Regno Unito e l'undicesima negli Stati Uniti. Il singolo \"I Can't Stand Up for Falling Down\" \u00e8 una vecchia canzone di Sam and Dave. La sua unica apparizione nel Nord America nel 1980 consiste nella partecipazione al festival Heatwave di Toronto.\nNel 1981 con la sua band ha pubblicato \"Trust\", tra crescenti tensioni interne ai The Attractions. Il singolo statunitense \"Watch Your Step\" viene presentato dal vivo al \"Tomorrow Show\" di Tom Snyder. Nel Regno Unito i brani \"Clubland\" e \"From a Whisper to a Scream\" (duetto con Glenn Tilbrook degli Squeeze) non hanno un notevole impatto sulle classifiche. Sempre nel 1981 Costello coproduce e canta per l'album degli Squeeze \"East Side Story\".\nDopo \"Trust\" viene pubblicato \"Almost Blue\", disco di musica country contenente cover di brani di Hank Williams, Merle Haggard, Gram Parsons e altri. L'album rappresenta quindi un omaggio alla musica country, che Costello ascoltava da giovane (il suo artista preferito \u00e8 George Jones). Le prime edizioni dell'album nel Regno Unito portavano l'avviso: \"questo disco contiene musica country e western e pu\u00f2 causare una reazione radicale agli ascoltatori dalle strette vedute\". A sorpresa il brano \"Good Year for the Roese\" (scritto da Jerry Chesnut) \u00e8 diventato una hit di successo.\nIl successivo \"Imperial Bedroom\" ha segnato una svolta nel sound dell'artista, che si pi\u00f9 dark forse a causa della produzione affidata a Geoff Emerick, famoso come ingegnere dei Beatles. Il disco si fa apprezzare come uno dei pi\u00f9 acclamati dalla critica, ma non \u00e8 in grado di produrre alcuna hit. Contiene \"Almost Blue\", brano in seguito reinterpretato da Chet Baker.\nNel 1983 \u00e8 la volta di \"Punch the Clock\", a cui partecipano il duo femminile Afrodiziak e il quartetto di corni The TKO Horns, oltre ai The Attractions. Clive Langer (anche coproduttore con Alan Winstanley) contribuisce alla scrittura di \"Shipbuilding\", in cui suona la tromba Chet Baker. Tale canzone era stata gi\u00e0 interpretata con un modesto successo da Robert Wyatt.\nSotto lo pseudonimo The Imposter, Costello pubblica \"Pills and Soap\", un attacco ai cambiamenti nella societ\u00e0 britannica causati dalle riforme di Margaret Thatcher e uscito in concomitanza con il periodo precedente alle elezioni del 1983. Anche tramite il video di \"Everyday I Write the Book\" (dall'album \"Punch the Clock\") Costello manifesta critica e satira nei confronti dei poteri forti: in tale video compaiono i sosia del principe Carlo e della principessa Diana alle prese con un litigio domestico. \"Everyday I Write the Book\" \u00e8 diventato il suo primo brano ad entrare in classifica sia nel Regno Unito che negli Stati Uniti. La B-side del singolo \u00e8 una versione del brano \"Tomorrow's Just Another Day\" dei Madness.\nTensioni interne alla band (soprattutto tra Costello e Bruce Thomas) portano Elvis ad annunciare lo scioglimento del gruppo ed il suo ritiro prima delle registrazioni di \"Goodby Cruel World\". Le incomprensioni si ripercuotono sul disco, pubblicato nel giugno 1984 tanto che, nell'edizione 1995, viene scritto in una dicitura: \"complimenti, hai appena acquistato il nostro peggior disco\". Il ritiro di Costello, anche se di breve durata, ha portato alla pubblicazione di due raccolte: \"Elvis Costello: The Man\" (in Europa compreso il Regno Unito e in Australia) e \"The Best of Elvis Costello &amp; The Attractions\" (negli Stati Uniti).\nNel 1985 ha partecipato al concerto benefico del \"Live Aid\" in Inghilterra, cantando da solo e con poco entusiasmo \"All You Need Is Love\" dei Beatles. Nello stesso anno ha collaborato con l'amico T-Bone Burnett per il singolo \"The People's Limousine\" sotto lo pseudonimo The Coward Brothers. Inoltre ha prodotto \"Rum Sodomy &amp; the Lash\", secondo disco dei The Pogues.\nL'antipatia interposta tra Costello e Bruce Thomas non ha impedito al primo il suo ritorno ufficiale sulle scene, avvenuto nel febbraio 1986 con l'album \"King of America\" a cui hanno partecipato T-Bone Burnett, Mitchell Froom, Jerry Scheff, Tom \"T-Bone\" Wolk e Mickey Curry, oltre agli stessi The Attractions (in due tracce), compreso Bruce Thomas. In questo periodo Elvis Costello ha cambiato legalmente il suo nome, tornando a Declan MacManus e aggiungendo Aloysius come secondo nome. Inoltre ha organizzato un tour suonando alternativamente da solo in acustico, poi con i The Confederates e con i The Attractions. Nel maggio 1986 ha preso parte ad un concerto a Dublino volto alla sensibilizzazione sul tema della disoccupazione, molto pesante in quel periodo in Irlanda.\nAlcuni mesi dopo \u00e8 ritornato in studio con i The Attractions e ha registrato \"Blood and Chocolate\", undicesimo disco pubblicato nel settembre 1986. Il disco segna il ritorno alla produzione di Nick Lowe, produttore dei primi cinque dischi di Costello. L'album non ha fornito clamorosi successi a livello di singoli, ma include \"I Want You\", una delle sue canzoni pi\u00f9 famose. Su questo lavoro Costello adotta lo pseudonimo Napoleon Dynamite, nome attribuito in seguito al personaggio del Master of Ceremonies che ha suonato durante il tour vaudeville di promozione (lo stesso pseudonimo era stato gi\u00e0 usato nel 1982 per la B-side \"Imperial Bedroom\" ed inoltre viene preso nel 2004 per il film intitolato proprio \"Napoleon Dynamite\").\nNel 1989, dopo aver firmato per la Warner Bros. Records, pubblica \"Spike\", che raggiunge la posizione numero 5 nella Official Albums Chart. Il disco contiene la hit \"Veronica\" scritta insieme a Paul McCartney con il quale ha scritto anche \"My Brave Face, You Want Her Too, Don't Be Careless Love\" e \"That Day is Done\" contenute nell'album \"Flowers in the Dirt\" dello stesso Paul McCartney.\nAnni '90.\nNel 1991 Costello pubblica \"Mighty Like a Rose\" (quinta in UK), in cui \u00e8 presente il singolo \"The Other Side of Summer\". Nello stesso periodo \u00e8 coautore e coproduttore (con Richard Harvey) di \"G.B.H.\", colonna sonora dell'omonima serie televisiva di Alan Bleasdale. Questo lavoro, interamente strumentale e largamente orchestrale, permette alla coppia Costello-Harvey di vincere un Premio BAFTA nella categoria \"Best Music for a TV Series\".\nNel 1993 Costello si cimenta con la musica classica mediante una collaborazione con il Brodsky Quartet per \"The Juliet Letters\", acclamata dalla critica. Sempre in tale periodo scrive un intero album per Wendy James, intitolato \"Now Ain't the Time for Your Tears\". Costello ritorna al rock l'anno seguente con un progetto di riunificazione dei The Attractions e rappresentato dall'album \"Brutal Youth\" (marzo 1994). Nel 1995 pubblica \"Kojak Variety\", un album di cover registrato negli anni 1989-1994 e seguito da \"All This Useless Beauty\", disco contenente canzoni originali scritte inizialmente per altri artisti. Questo disco segna inoltre la fine del suo rapporto con la Warner Bros.\nNella primavera del 1996 Costello ha suonato per una serie di date \"intime\", supportato solo da Nieve al piano. L'estate e l'autunno seguenti segnano invece la fine del rapporto con i The Attractions: i rapporti sempre pi\u00f9 incrinati col bassista Bruce Thomas raggiungono un punto di non ritorno e viene quindi chiuso cos\u00ec ogni tipo di contatto. L'ultimo live eseguito insieme \u00e8 rappresentato da un concerto tenuto a Seattle (Washington) il 1\u00ba settembre 1996. Per adempiere agli obblighi contrattuali con la Warner Bros., Costello fa uscire un greatest hits intitolato \"Extreme Honey\" (ottobre 1997). Esso contiene un nuovo brano, \"The Bridge I Burned\" a cui partecipa Matt, suo figlio, come bassista.\nNel periodo precedente, Costello aveva lavorato come presidente del Meltdown Festival, concedendosi l'opportunit\u00e0 di esplorare nuove frontiere musicali. La partecipazione a tale festival porta alla realizzazione di un EP live a cui partecipa Bill Frisell.\nNel 1998 Costello firma un contratto con la PolyGram, nello stesso anno diventata parte della Universal. Il suo primo lavoro con la nuova etichetta \u00e8 una collaborazione con Burt Bacharach. Tale collaborazione era gi\u00e0 stata avviata qualche mese prima, nel 1996, attraverso il brano \"God Give Me Strength\" realizzato per il film \"Grace of My Heart\". Da qui la coppia \u00e8 partita per scrivere e registrare l'acclamato album \"Painted from Memory\" (settembre 1998) pubblicato dalla Mercury Records. Molte delle tracce presenti nel disco sono ispirate dalla dissoluzione del matrimonio con Cait O'Riordan. Costello e Bacharach hanno tenuto anche una serie di concerti con un'orchestra ed hanno registrato una nuova versione di \"I'll Never Fall in Love Again\" per la colonna sonora del film \"Austin Powers - La spia che ci provava\" (entrambi appaiono anche nel film mentre suonano il brano). Ha anche scritto il brano \"I Throw My Toys Around\" inserito nel film \"Rugrats - Il film\" ed eseguito live con i No Doubt.\nNello stesso anno collabora con Paddy Moloney dei The Chieftains in \"The Long Journey Home\", presente nella colonna sonora dell'omonima mini-serie televisiva (colonna sonora che vince un Grammy).\nNel 1999 Costello contribuisce con una versione di \"She\" (pubblicata nel 1974 da Charles Aznavour e Herbert Kretzmer) alla colonna sonora di \"Notting Hill\" prodotta da Trevor Jones. In occasione del 25\u00ba anniversario del \"Saturday Night Live\", viene invitato alla trasmissione, durante la quale ha rievocato il suo brusco e celebre cambio di programma, interrompendo questa volta \"Sabotage\" dei Beastie Boys per suonare \"Radio Radio\".\nAnni 2000.\nNel 2000 appare alla The Town Hall di New York per l'opera di Steve Nieve \"Welcome to the Voice\" insieme a Ron Sexsmith e John Flansburgh dei They Might Be Giants. Nel 2001 \u00e8 \"artist-in-residence\" presso la UCLA e scrive la musica per un balletto; inoltre produce e partecipa ad un album pop del mezzosoprano Anne Sofie von Otter intitolato \"For the Stars\". Nell'aprile 2002 pubblica \"When I Was Cruel\" (Island Records) e successivamente intraprende un tour con una nuova band, gli \"Imposters\" (sostanzialmente i \"The Attractions\", ma con un nuovo bassista, Davey Faragher, ex membro dei Cracker). Appare in versione animata nell'episodio \"Come ho passato la mia vacanza a strimpellare\" de \"I Simpson\".\nIl 23 febbraio 2003 Costello, insieme a Bruce Springsteen, Steve Van Zandt e Dave Grohl interpreta una versione di \"London Calling\" dei Clash alla cerimonia dei 45i Grammy Awards, in onore di Joe Strummer, frontman dei Clash deceduto pochi mesi prima. Nel mese di marzo Elvis Costello &amp; the Attractions vengono inseriti nella Rock and Roll Hall of Fame. In maggio Costello annuncia il suo fidanzamento con la cantante canadese Diana Krall, che aveva conosciuto a Sydney. Nel settembre seguente pubblica \"North\", album di ballate perlopi\u00f9 incentrate sul suo rapporto con Diana. Nello stesso anno fa un'apparizione televisiva nella serie \"Frasier\", in cui interpreta un cantante folk di nome Ben.\nLa canzone \"Scarlet Tide\", coscritta con T-Bone Burnett e inserita nel film \"Ritorno a Cold Mountain\", riceve una nomination ai Premi Oscar 2004 nella categoria \"miglior canzone\". Il brano viene anche suonato durante la cerimonia insieme a Alison Krauss, che canta nella versione della colonna sonora. Costello \u00e8 inoltre coautore di molti brani presenti nell'album del 2004 \"The Girl in the Other Room\" di Diana Krall. Nel luglio 2004 la sua opera \"Il Sogno\" viene eseguita per la prima volta a New York. Il lavoro, un balletto ispirato al \"Sogno di una notte di mezza estate\" di Shakespeare, gli \u00e8 stato commissionato dalla troupe italiana Aterballetto ed ha ricevuto il plauso da parte della critica di musica classica. Eseguita dalla London Symphony Orchestra diretta da Michael Tilson Thomas, l'opera \u00e8 stata registrata e messa su CD, pubblicato nel mese di settembre dalla Deutsche Grammophon. Costello ha quindi pubblicato \"The Delivery Man\" nel settembre 2004, disco registrato ad Oxford (Mississippi) e pubblicato dalla Lost Highway Records.\nUn'altra collaborazione tenuta in quel periodo \u00e8 quella con Marian McPartland per lo show radiofonico \"Piano Jazz\", pubblicato nel 2005. In esso Costello canta sei classici del jazz e due suoi brani accompagnato da McPartland al pianoforte. In novembre inizia a registrare il suo nuovo album con Allen Toussaint ed il produttore Joe Henry. \"The River in Reverse\" viene pubblicato nel Regno Unito dalla Verve Records nel maggio del 2006.\nIl tour del 2005 comprende una tappa a Glastonbury considerata da Costello \"terribile\", dal momento che ha trovato il pubblico irriconoscente nei suoi confronti; le sue parole al riguardo sono: \"non mi importa se dovr\u00f2 suonare nuovamente in Inghilterra, quel concerto voglio dimenticarlo; ho vissuto l\u00ec 25 anni e la mia musica ha dato tanto alla vita di chi ha vissuto l\u00ec, ma ora con questa gente ho perso il legame\".\nDopo l'arrivo dell'uragano Katrina, Costello e Allen Toussaint tengono dei concerti di beneficenza a New York nel settembre 2006. Al riguardo Costello scrive anche \"The River in Reverse\", ispirato proprio al periodo difficile della Nazione.\nPrende parte alle registrazioni dell'opera di Steve Nieve \"Welcome to the Voice\" (Deutsche Grammophon) nel ruolo del capo della polizia. Vi partecipano, tra gli altri, Barbara Bonney, Robert Wyatt e Sting. Riprende il ruolo nel 2008 interpretandolo in scena al Th\u00e9\u00e2tre du Ch\u00e2telet di Parigi con altri artisti tra cui Sting ed il figlio Joe Sumner (membro dei Fiction Plane). Pubblica, nel 2006, il live del concerto tenuto al North Sea Jazz Festival e intitolato \"My Flame Burns Blue\". La colonna sonora di un episodio della seconda stagione di \"Dr. House - Medical Division\" include una versione del brano \"Beautiful\" di Christina Aguilera interpretato da Costello.\nGli viene in seguito commissionata un'opera da camera da parte della Danish Royal Opera di Copenaghen, riguardante l'infatuazione di Hans Christian Andersen nei confronti di Jenny Lind. L'opera, intitolata \"The Secret Songs\", rimane incompiuta. In una performance del 2007 ha inserito qualche canzone tratta da quest'opera, mentre alcuni brani dell'opera stessa vengono inseriti nell'album \"Secret, Profane &amp; Sugarcane\" datato 2009.\nIl 22 aprile 2008 viene pubblicato \"Momofuku\" inizialmente solo in vinile. Nell'estate seguente suona in una data con i Police. Nel luglio dello stesso anno gli viene conferita una laurea honoris causa in musica da parte dell'Universit\u00e0 di Liverpool.\nTra il 2008 ed il 2010 \u00e8 ospite della serie di Channel 4 \"Spectacle\", di cui vengono prodotti venti episodi. In uno di questi viene intervistato da Mary-Louise Parker. Nel 2008 \u00e8 anche ospite dell'album di Fall Out Boy \"Folie \u00e0 Deux\".\nAppare quindi in uno special del programma di Stephen Colbert \"A Colbert Christmas: The Greatest Gift of All\". Nel giugno 2009 pubblica, in collaborazione con T-Bone Burnett l'album \"Secret, Profane &amp; Sugarcane\" (primo disco per la Hear Music e ritorno alla musica country).\nInterpreta se stesso nel finale della terza stagione di \"30 Rock\".\nNel maggio 2009 fa a sorpresa un cameo sul palco del Beacon Theater di New York insieme agli Spinal Tap.\nAnni 2010.\nNel maggio 2010 annuncia l'annullamento di un concerto in Israele in opposizione al trattamento dello Stato di Israele nei confronti dei Palestinesi. Sul suo sito ha scritto al riguardo: \"\u00e8 necessario richiamare le falsit\u00e0 della propaganda, il doppio gioco e la lingua isterica della politica, la vanit\u00e0 e l'ipocrisia di comunicati pubblici da manovella.\" Sempre nel 2010 \u00e8 se stesso in un episodio della serie \"Treme\". Nell'autunno del 2010 pubblica l'album \"National Ransom\".\nNel 2011 si esibisce al Madison Square Garden con i The Strokes.\nIl 26 febbraio 2012 ha reso omaggio a Chuck Berry e Leonard Cohen presso la biblioteca presidenziale di Boston.\nNel settembre 2013 ha pubblicato \"Wise Up Ghost\", disco realizzato in collaborazione con i The Roots. Gli \u00e8 stato dedicato un documentario della BBC dal titolo \"Mystery Dance\". In esso afferma che questo \u00e8 l'ultimo suo album e, avvicinandosi ai sessanta anni d'et\u00e0, preferisce \"stare vicino alla famiglia ed alla moglie\" Diana Krall. Inoltre aggiunge che far\u00e0 \"concerti occasionali\" quando avr\u00e0 \"bisogno di soldi\".\nIl 25 ottobre 2013 ha ricevuto un dottorato onorario da parte del New England Conservatory di Boston.\nNel 2016 realizza il testo di \"Turn the World Down\", versione inglese di \"Love again\", inedito contenuto in \"Black Cat\", nuovo album in studio del cantante italiano Zucchero Fornaciari.\nCollaborazioni.\nOltre alle importanti collaborazioni con Bacharach, the Brodsky Quartet e von Otter e a quelle gi\u00e0 citate, Costello ha spesso lavorato con altri artisti, tra cui Tony Bennett, Lucinda Williams, Brian Eno e Rub\u00e9n Blades.\nNel 1985 ha partecipato all'album \"Be Yourself Tonight\" degli Eurythmics.\nNel 1987 ha iniziato una lunga collaborazione con Paul McCartney, con cui ha scritto molti brani, tra cui \"Back on My Feet\" (B-side del singolo \"Once Upon a Long Ago\", 1987), \"Veronica\" e \"Pads, Paws and Claws\" (in \"Spike\" di Costello, 1989), \"So Like Candy\" e \"Playboy to a Man\" (in \"Mightly Like a Rose\", 1991), quattro brani inseriti nell'album \"Flowers in the Dirt\" di McCartney (1989) e due brani presenti in \"Off the Ground\" (1993).\nNel 1988 collabora \u00e8 coautore di \"At the Other End (of the Telescope)\" con Aimee Mann, brano che \u00e8 presente nell'album \"Everything's Different Now\" dei 'Til Tuesday.\nNel 2005 si esibisce con Billie Joe Armstrong (frontman dei Green Day).\nNel 2007 collabora con la band sudamericana Bajofondo per un brano incluso nell'album \"Mar Dulce\".\nNel 2008 canta in \"Carpetbaggers\", brano incluso in \"Acid Tongue\" di Jenny Lewis.\nVita privata.\nCostello \u00e8 stato sposato tre volte. La prima unione \u00e8 quella del 1974 con Maria Burgoyne, con cui ebbe un figlio, Matthew. Nel 1986 ha sposato la cantante di origini irlandesi Cait O'Riordan dopo un anno di fidanzamento. La loro storia d'amore \u00e8 finita nel 2002. Nel dicembre 2003 ha sposato l'artista jazz canadese Diana Krall, dalla quale ha avuto due gemelli nati nel dicembre 2006.\n\u00c8 vegetariano e sostenitore dei diritti degli animali.\n\u00c8 un tifoso del ."}
{"id": "426137", "revid": "198277", "url": "https://it.wikipedia.org/wiki?curid=426137", "title": "Giorgio Puia", "text": "Carriera.\nEsord\u00ec in Serie A con la maglia alabardata della nel campionato 1958-1959, disputando 2 gare. Dopo la retrocessione della squadra in Serie B, rimase un solo anno a Trieste per passare nel 1960 al Lanerossi Vicenza.\nCon la compagine biancorossa gioc\u00f2 tre stagioni in Serie A, capocannoniere della squadra nella terza con 10 reti. Puia fu convocato in Nazionale, con cui esord\u00ec l'11 novembre 1962 contro l'Austria, e prima del termine del campionato gioc\u00f2 un'altra partita in azzurro; nel 1970 fece parte della spedizione azzurra ai Mondiali in Messico, dove indoss\u00f2 il numero 9 senza mai giocare.\nNel 1963 fu ceduto al Torino per 180 milioni di lire; nel club granata fu titolare fisso fino al 1971 e in quel periodo gioc\u00f2 altre 5 partite in Nazionale. Trasform\u00f2 il suo ruolo da quello di mezzala a stopper, chiudendo la carriera in A con poche partite in maglia granata nel 1971-1972.\nHa giocato 332 partite, segnando 28 reti, in Serie A e 30 partite, con 7 reti, in Serie B."}
{"id": "426139", "revid": "536103", "url": "https://it.wikipedia.org/wiki?curid=426139", "title": "Madrasa", "text": "Una madrasa, o medersa (per metatesi ), nella storia della cultura islamica, indicava una scuola ma nell'XI secolo \u2013 dopo l'arrivo dei turchi Selgiuchidi in Vicino Oriente \u2013 pass\u00f2 a designare l'istituto di studi superiori in cui si ultimava l'apprendimento garantito dal \"maktab\" e dalla moschea.\nIl fondatore della madrasa come istituzione superiore islamica fu il gran visir selgiuchide Nizam al-Mulk.\nStoria.\nQuale istituto educativo (pubblico o privato) proponeva un percorso formativo basato specie sull'acquisizione dei principi della religione islamica, la cui comprensione, poi, giustificava l'apprendimento della lingua araba (fonetica, morfologia e sintassi) e della storia e letteratura sacra dell'Islam. \nSe nella \"madrasa\" si era educati unicamente alla teologia e al diritto islamici, in altre strutture pubbliche (\"j\u0101mi\u02bf\u0101t\"; sing. \"j\u0101mi\u02bfa\") si approfondiva lo studio delle scienze private. A partire dal XIX secolo, sotto l'influenza del colonialismo europeo, molte \"madrase\" assunsero la struttura di universit\u00e0, organizzandosi in facolt\u00e0 e insegnandovi anche dottrine non teologiche. \nLa \"madrasa\" oggi.\nOggigiorno, il termine \"madrasa\" pu\u00f2 riferirsi senza distinzione a una scuola o un\u02bcistituzione formativa, sia questa specificamente islamica, laica o di altre religioni. I corsi possono incentrarsi sulla sola memorizzazione del Corano, fregiando gli allievi del titolo di \"h\u0101fi\u1e93\" (\u062d\u0627\u0641\u0638; lett. 'preservatore, custode' [del Corano]), o possono includere lo studio della lingua araba letteraria, del \"tafs\u012br\" (\u062a\u0641\u0633\u064a\u0631 \u2013 l'esegesi coranica), della \"shari\u02bfa\" (\u0634\u0631\u064a\u0639\u0629 \u2013 il diritto musulmano) e degli \"a\u1e25\u0101d\u012bth\" (\u062d\u062f\u064a\u062b \u2013 i racconti sui detti e fatti di Maometto), insignendoli del titolo di \"\u02bf\u0101lim\" (\u0639\u0627\u0644\u0645 'persona dotta') al termine del corso di studi. "}
{"id": "426140", "revid": "125830400", "url": "https://it.wikipedia.org/wiki?curid=426140", "title": "HSL Derthona", "text": "L'Associazione Sportiva Dilettantistica HSL Derthona, meglio nota come Derthona, \u00e8 una societ\u00e0 calcistica italiana, con sede nella citt\u00e0 di Tortona, in provincia di Alessandria.\nMilita in Serie D, quarto livello del campionato italiano di calcio.\nFondata nel 2017, si propone quale continuatrice \"de facto\" della tradizione sportiva iniziata nel 1908 con la fondazione del \"Derthona Foot Ball Club\" e interrottasi nel 2016 con la rinuncia della squadra a proseguire l'attivit\u00e0. Dopo un biennio di coabitazione con un'altra societ\u00e0 attribuitasi il nome \"Derthona\", dal 2019 l'HSL Derthona \u00e8 rimasta l'unica ad adottare la denominazione e la simbologia del calcio tortonese.\nDal punto di vista storico, il Derthona vanta quale maggior successo due partecipazioni ai gironi della massima serie italiana negli anni 1920 e due al campionato di Serie B a girone unico negli anni 1930.\nStoria.\nLa fondazione e gli anni d'oro: le due stagioni in massima serie (1908-1925).\nIl Derthona Foot Ball Club fu fondato nel maggio del 1908; come ragione sociale venne ripreso l'antico toponimo latino della citt\u00e0 di Tortona.\nDal 1908 al 1921 la societ\u00e0 condusse attivit\u00e0 a carattere episodico. Nel 1921-1922 si affili\u00f2 alla CCI iscrivendosi in Seconda Divisione. Vincendo la Seconda Divisione piemontese (CCI), si qualific\u00f2 al girone finale Nord, che vinse. Per essere promossi in Prima Divisione (la massima serie dell'epoca) fu per\u00f2 necessario scontrarsi in spareggi di qualificazione contro societ\u00e0 di massima serie, e il Derthona fu sorteggiato contro e . Il 9 luglio 1922 a Legnano il Derthona travolse 4-0 il Vicenza condannandolo alla retrocessione e si qualific\u00f2 cos\u00ec al turno successivo contro il Treviso: battendolo per 1-0 in entrambe le gare, il Derthona ottenne una storica promozione.\nNella stagione 1922-1923 la squadra viveva cos\u00ec i suoi anni d'oro con la partecipazione al campionato di prima divisione gruppo B. In quell'anno il Derthona affronta squadre come Juventus, Milan, Genoa, Bologna, Udinese e Spezia. Proprio con quest'ultima il 1\u00ba luglio 1923 allo stadio Luigi Ferraris di Genova avviene lo spareggio per la salvezza, una partita molto particolare: non essendo ancora stati introdotti i rigori per sciogliere il pareggio si gioc\u00f2 per ben 207 minuti (3 ore e 27 minuti), fino alla sospensione della partita per oscurit\u00e0. La partita si ripet\u00e9 una settimana dopo con il risultato di 3-2 in favore dello Spezia, condannando i tortonesi alla retrocessione.\nIl Derthona rimase, tuttavia, in Seconda Divisione solo una stagione: nel 1923-1924, vincendo il girone A, si qualific\u00f2 al girone finale Nord, che vinse con autorevolezza battendo per 8-4 la Juventus Italia di Milano all'ultima giornata, ritornando immediatamente in Prima Divisione. Ancora una volta, tuttavia, la permanenza in massima serie dur\u00f2 appena una stagione: a causa del 13\u00ba posto nel girone B, precipit\u00f2 immediatamente in Seconda Divisione.\nGli anni dell'anteguerra (1925-1943).\nNell'estate del 1925 venne deciso di istituire a partire dal 1926-1927 un nuovo campionato di massima serie a sedici squadre, la Divisione d'Onore (poi ribattezzata Divisione Nazionale), a cui si sarebbero classificate le migliori otto dei due gironi di Prima Divisione 1925-1926; al campionato di Prima Divisione 1926-1927, declassato a campionato cadetto, si sarebbero qualificate le otto escluse dalla Divisione d'Onore, a cui si sarebbero aggiunte le migliori quattro di ogni girone di Seconda Divisione. Nel 1925-1926 il Derthona si classific\u00f2 al 2\u00ba posto nel girone A Seconda Divisione, venendo cos\u00ec ammessa al nuovo campionato cadetto di Prima Divisione.\nNella stagione 1926-1927 il Derthona lott\u00f2 invece per non retrocedere, classificandosi 8\u00ba nel girone A di Prima Divisione. Venne eliminato al secondo turno di Coppa Italia, torneo poi annullato. Nella stagione 1927-1928, a causa del 9\u00ba posto nel girone A di Prima Divisione, venne retrocesso sul campo in Seconda Divisione, poi ripescato per allargamento quadri. Nella stagione 1928-1929 si classific\u00f2 4\u00ba nel girone B di Prima Divisione. Il campionato di Prima Divisione venne declassato a campionato di terza serie a causa della divisione del campionato di Divisione Nazionale in Serie A e Serie B.\nNella stagione 1929-1930, vinse il girone B di Prima Divisione, venendo cos\u00ec promosso in Serie B. Dopo appena una stagione tra i cadetti, tuttavia, il Derthona, chiudendo il torneo cadetto al 17\u00ba posto, fece immediato ritorno in Prima Divisione. Dopo una stagione di transizione, nella quale non fu mai in lotta per la promozione (6\u00ba posto nel girone D di Prima Divisione), nella stagione 1932-1933 vinse il girone D di Prima Divisione, anche se nelle finali non riusc\u00ec a centrare sul campo la promozione concludendo solo terza nel girone finale C. Venne comunque promosso d'ufficio in Serie B per allargamento quadri (istituzione del campionato di B a due gironi). Nella stagione 1933-1934, tuttavia, il Derthona non riusc\u00ec ad evitare la retrocessione, chiudendo al 13\u00ba posto il girone A di Serie B. La retrocessione fu per\u00f2 annullata per riforma campionati. La retrocessione fu comunque rinviata solo di un anno: chiudendo il torneo cadetto 1934-1935 al 15\u00ba posto, venne retrocesso in Serie C.\nNelle stagioni successive il Derthona non riusc\u00ec mai pi\u00f9 a lottare per la promozione in B, rischiando anzi di retrocedere pi\u00f9 volte in Prima Divisione Regionale. Nella stagione 1936-1937, classificandosi 16\u00ba nel girone C di Serie C, venne retrocesso sul campo, salvo poi essere ripescato. La retrocessione fu solo rinviata di due anni: nel 1938-1939, a causa del 14\u00ba posto nel girone B di Serie C, la squadra precipit\u00f2 addirittura in Prima Divisione regionale.\nPer due stagioni il Derthona dovette subire l'onta di giocare in Prima Divisione piemontese, prima di ritrovare la Serie C al termine della stagione 1940-1941. Nel 1941-1942 e nel 1942-1943 il Derthona milit\u00f2 in Serie C piazzandosi a met\u00e0 classifica, prima che i campionati venissero sospesi per via della seconda guerra mondiale.\nGli anni del dopoguerra (1945-2017).\nTra il 1956 e il 1969 il Derthona altern\u00f2 promozioni e retrocessioni dalla serie D (sono gli anni della presidenza Franzosi), fino a che finalmente nel 1969 ritorn\u00f2 in serie C. Negli anni successivi (tranne una parentesi tra il 1975 ed il 1977 nella Serie D semiprofessionistica) rimase stabilmente in Serie C, che dal 1978 si scisse in Serie C1 e Serie C2.\nNel 1988 un tracollo con 4 retrocessioni consecutive spinse la squadra in Promozione. Ne seguirono due promozioni che riportarono nel 1995 il Derthona in serie D, dove rimase fino al 2002, quando venne retrocesso in Eccellenza.\nNella stagione 2006-2007 il Derthona (divenuto associazione sportiva dilettantistica) sotto la gestione dell'ex direttore generale ed allenatore Andrea Icardi, registr\u00f2 il suo record negativo iscrivendosi per il quinto anno consecutivo al campionato di Eccellenza, che riusc\u00ec infine a vincere, tornando quindi in Serie D.\nDopo tre anni di militanza in serie D, nella stagione 2009-2010 fin\u00ec terzultima e retrocesse, salvo poi essere riammessa in virt\u00f9 del suo lignaggio.\nDalla stagione 2012-2013 il Derthona milit\u00f2 nel campionato di Serie D con alterne fortune, fino al luglio 2016, quando la societ\u00e0 rinunci\u00f2 all'iscrizione al campionato, cessando di fatto l'attivit\u00e0 sportiva. Dopo qualche mese di quiescenza, nel gennaio 2017 ne venne dichiarato il fallimento.\nLa rinascita con l'HSL Derthona (2017).\nSuccessivamente, due diverse societ\u00e0 calcistiche di Tortona si proposero (unilateralmente e senza alcun avallo ufficiale) come continuatrici della tradizione storica del Derthona F.B.C.: la S.S.D. Calcio Derthona (nota in precedenza come A.P.D. Tortona Villalvernia e successivamente come A.P.D. Calcio Tortona, militante in Serie D) e l'A.S.D. HSL Derthona (acronimo di \"Hic Sunt Leones\", in riferimento al Leone rampante presente sia nello storico logo che nello stemma cittadino), societ\u00e0 costituita dai tifosi bianconeri previo cambio di denominazione e sede sociale della previgente Unione Sportiva Dilettantistica Villaromagnano, militante in Prima Categoria. \nLa tifoseria del Derthona, che gi\u00e0 nel 2015 aveva rilevato la propriet\u00e0 dello storico marchio del leoncello tramite il trust \"Noi siamo il Derthona\", si schier\u00f2 compatta sin dall'inizio a sostegno dell'HSL Derthona, concedendole l'uso della simbologia e riconoscendola quale unica rappresentante della tradizione sportiva tortonese. \nLa storia dell'HSL Derthona inizi\u00f2 con la vittoria della Coppa regionale di divisione e del proprio girone di Prima Categoria, a seguito di un prolungato duello con il BonBon Lu, risoltosi solo previa disputa di uno spareggio; analogamente vittoriosa \u00e8 la stagione successiva in Promozione, quando i \"nuovi leoncelli\" hanno centrato ancora l'accoppiata campionato-coppa, guadagnandosi il ritorno in Eccellenza. \nDal 2019, con la cessazione delle attivit\u00e0 del Calcio Derthona (che dopo essere retrocesso dalla Serie D aveva disputato una modesta stagione in Eccellenza), l'HSL Derthona \u00e8 rimasto l'unica societ\u00e0 a dichiarare un collegamento con la tradizione sportiva cittadina.\nNella stagione 2019-2020, trovandosi primo nel proprio girone d'Eccellenza (a pari punti col ) al momento della sospensione delle attivit\u00e0 sportive a causa dell'emergenza COVID-19, l'HSL Derthona viene dichiarato vincitore \"ex-aequo\" del raggruppamento e ottiene la terza promozione consecutiva, acquisendo il diritto di partecipare alla Serie D.\nColori e simboli.\nColori.\nFin dalla fondazione il Derthona adotta quali tinte sociali il bianco e il nero, mutuate dalle maglie di due tra le maggiori societ\u00e0 degli albori del calcio italiano (la e il ): tale scelta marc\u00f2 la volont\u00e0 da parte dei fondatori di rifarsi allo stile di gioco e ai successi dei pi\u00f9 prestigiosi club del tempo.\nDi norma la maglia interna \u00e8 perlopi\u00f9 nera con finiture bianche; sono anche state usate divise strisciate o fasciate. La maglia esterna adotta proporzioni cromatiche inverse; le terze divise (laddove utilizzate) hanno invece giostrato su varie tinte, quali giallo, verde, blu e rosso.\nSimboli ufficiali.\nIl simbolo ufficiale della societ\u00e0 \u00e8 da sempre il \"leoncello\", un leone rampante (tipicamente nero) che regge nelle zampe anteriori una rosa; esso \u00e8 mutuato dallo stemma civico di Tortona, risalente al XIII secolo, che raffigura e attribuisce alla citt\u00e0 le virt\u00f9 cavalleresche di valore, lealt\u00e0 e cortesia.\nStrutture.\nStadio.\nIl primo campo del Derthona fu il \"Campo di Strada Fornaci\", comunemente conosciuto come \"Campo Fornaci\" malgrado la via fosse in seguito ridenominata dall'amministrazione comunale \"via Guala\", campo che fu inaugurato nel 1919 e utilizzato per le amichevoli prima dell'iscrizione ai campionati ufficiali FIGC.\nIl campo aveva dimensioni 101 x 60 e fu dotato di una tribuna coperta che poteva ospitare solo 4 000 spettatori e per questo motivo inadeguato per il campionato di Prima Divisione 1924-1925 dovendo ospitare importanti squadre quali , , , e che portarono a Tortona molti spettatori paganti.\nMalgrado pi\u00f9 volte ristrutturato dal Comune, il campo Fornaci fu pi\u00f9 che sufficiente a disputare i campionati regionali ed interregionali finch\u00e9 si decise la sua definitiva dismissione a fine anni '50 progettando quello nuovo che fu costruito a cavallo degli anni 1958 e 1959.\nIl nuovo stadio comunale di Tortona, intitolato alla memoria del ciclista Fausto Coppi, fu inaugurato all'inizio della stagione 1959-1960 con capitali privati (su iniziativa del commendator Pio Franzosi, longevo e munifico patr\u00f2n del club).\nLo stadio sorge sulla collina del castello di Tortona e ha una capienza di 3 475 posti divisi tra tribuna e gradinata. La copertura della tribuna fu ultimata nel 1962.\nTifoseria.\nStoria.\nI gruppi organizzati ad oggi presenti in gradinata sono i \"Lions Supporters\", \"Area Bianconera\", \"Vecchie Maniere\" e il \"Derthona Club Vittorio Vinciguerra\".\nGemellaggi e rivalit\u00e0.\n Tra le rivalit\u00e0, spiccano quelle con i tifosi dell', dell', della e del ."}
{"id": "426141", "revid": "767487", "url": "https://it.wikipedia.org/wiki?curid=426141", "title": "Graveworm", "text": "I Graveworm sono un symphonic black metal gruppo italo-austriaco fondata nel 1993.\nStoria.\nNel 1993 il complesso si forma a Gais (Alto Adige) e agli inizi suona old school Death Metal. Alla fine del 1996 la band \u00e8 andata in Germania a registrare una demo tape e un lp, limitati a 600 pezzi. Da qui nasce l'interesse della Last Episode e, nel 1997, il gruppo firma il suo primo contratto discografico con la Serenades Records, etichetta che produrr\u00e0 il loro primo EP, \"Eternal Winds\". Durante il loro primo tour, con band del calibro di Crematory, Therion e Lake of Tears, il gruppo promuove il loro primo album \"When Daylight's Gone\".\nNel 1998 i Graveworm realizzano il loro secondo EP, intitolato \"Underneath The Crescent Moon\", lavoro al quale prende parte anche Sarah Jezebel Deva (Cradle of Filth e Therion) nel brano \"Awake...Thy Angels Of Sorrow\". Nello stesso periodo il gruppo partecipa al Wacken-Open-Air (Germania) assieme a gruppi come Children of Bodom, Cradle of Filth e Vader.\nIl secondo lavoro, \"As the Angels Reach the Beauty\", viene ultimato nel 1999 e viene seguito da un tour attraverso l'Europa con gli Agathodaimon.\nNel 2001 \u00e8 pubblicato \"Scourge of Malice\" che li proietta verso il loro primo tour da \"protagonisti\", affiancati da Dornenreich, Vintersorg e Darkwell.\nNel 2002 il gruppo firma con l'etichetta tedesca Nuclear Blast; nello stesso periodo Didi Schraffel (basso), lascia la band, mentre il chitarrista Harry Klenk viene sostituito da Eric Treffel/Righi.\nAssieme a Righi producono \"Engraved in Black\" (2003), che contiene anche la cover (versione black metal) di \"It's a Sin\" dei Pet Shop Boys. Poco dopo l'uscita dell'album Stefan Unterpertinger abbandona il gruppo, il suo posto \u00e8 preso da Lukas Flarer. Nello stesso periodo anche Harald Klenk, membro fondatore del gruppo, si unisce nuovamente alla band italo-tedesca, passando, per\u00f2, dalla chitarra al basso.\nNel 2004 partecipano al \"X-Mas Festival Tour\" insieme a Destruction, Kataklysm e molti altri. Martin Innerbichler (batteria) si prende una pausa per motivi di studio, nel frattempo, viene sostituito da Moritz Neuner (gi\u00e0 batterista dei Darkwell e degli Shadowcast).\nIl nuovo album del complesso \"(N)utopia\" esce nel 2005, seguito da un tour effettuato nell'aprile dello stesso anno.\nL'album \u00e8 il punto di svolta nella carriera dell gruppo, sia perch\u00e9 costituisce la consacrazione a livello internazionale, sia perch\u00e9 stilisticamente diverso dai lavori precedenti: la riduzione delle melodie e l'accelerazione dei ritmi, che finiranno col caratterizzare anche le creazioni successive, portano ad una netta modificazione dello stile, destinata a generare contrasti nell'opinione dei fan, ma che in generale porter\u00e0 al gruppo una necessaria ventata di rinnovamento.\nSuccessivamente alla pubblicazione del disco, Lukas Flarer (chitarra) lascia la band per ragioni personali e viene rimpiazzato da Orgler \"Stirz\" Thomas.\nNel 2007 esce Collateral Defect con Nuclear Blast/Massacre records, album caratterizzato dalla presenza di minor melodia rispetto alla precedente creazione.\nNel giugno del 2009 esce Diabolical Figures, marchiato Massacre Records, che manifesta un'ulteriore riduzione dell'utilizzo della melodia rispetto agli album precedenti, ma che nel complesso si presenta abbastanza simile al suo predecessore."}
{"id": "426142", "revid": "121211470", "url": "https://it.wikipedia.org/wiki?curid=426142", "title": "Paolo Trombin", "text": "Ha lavorato in passato al quotidiano L'Informazione. Da molti anni si occupa di economia; al TG5 interviene all'interno di alcuni servizi economici importanti. In passato, dal 20 febbraio 2002 al 2 novembre 2007, conduceva spesso \"Borsa flash\", la rubrica del TG5 andata in onda alle 9:30 dal luned\u00ec al venerd\u00ec (tranne nei giorni di chiusura della Borsa), poco dopo l'apertura di Piazza Affari, che informava sui primi andamenti di mercato e valutari. \nFino al 2020, interveniva anche nell'edizione del TG5 della mattina (ore 8:00) e, in passato, anche in quella del giorno (ore 13:00), sempre parlando di mercati. Dallo stesso anno conduce l'edizione della notte del telegiornale. \nDa novembre 2007 al 2014 conduceva l'edizione delle 8:00 del TG5. Nel mandato 2010-2013 \u00e8 stato membro del Consiglio nazionale dell'Ordine dei Giornalisti."}
{"id": "426143", "revid": "41986", "url": "https://it.wikipedia.org/wiki?curid=426143", "title": "Amerindi", "text": ""}
{"id": "426144", "revid": "1750468", "url": "https://it.wikipedia.org/wiki?curid=426144", "title": "William Ramsay", "text": "Fu allievo di Rudolph Fittig a Tubinga, dove si laure\u00f2 nel 1872. Dopo aver insegnato per due anni nella citt\u00e0 natale, nel 1874 divenne assistente all'Universit\u00e0 di Tubinga; nel 1884 ebbe la cattedra di chimica all'universit\u00e0 e dal 1887 fino al 1913 occup\u00f2 la cattedra di chimica inorganica all'University College di Londra.\nTra il 1885 e il 1890 la comunit\u00e0 scientifica gli deve la scoperta dei gas nobili: argon, elio, neon, kripton e xeno (gli ultimi tre in collaborazione con Morris Travers). Sue sono inoltre le teorie sui volumi molecolari, sulle tensioni superficiali e sui pesi molecolari dei metalli.\nRamsay fu insomma uno dei pi\u00f9 grandi chimici dell'Ottocento; i suoi studi posero le nuove basi della chimica-fisica moderna. Con Sidney Young studi\u00f2 lo stato critico, la relazione tra pressione di vapore e temperatura e altre propriet\u00e0 dei liquidi (regola di Ramsay-Young).\nTra le sue numerose opere anche divulgative e storiche va particolarmente ricordata \"Essays Biographical and Chemical\" (Chimica e chimici; del 1908). Nel 1895 aveva ricevuto la medaglia Davy della Royal Society e nel 1904 per gli elementi chimici scoperti fu insignito del Premio Nobel per la Chimica."}
{"id": "426145", "revid": "1272592", "url": "https://it.wikipedia.org/wiki?curid=426145", "title": "Aon", "text": ""}
{"id": "426150", "revid": "125177556", "url": "https://it.wikipedia.org/wiki?curid=426150", "title": "Hummus", "text": "L'hummus ( \"hummus bi tahina\") \u00e8 una salsa a base di pasta di ceci e pasta di semi di sesamo (tahina) aromatizzata con olio di oliva, aglio, succo di limone e paprica, semi di cumino (in arabo \"\u0643\u0645\u0648\u0646\", \"kamun\") in polvere e prezzemolo finemente tritato."}
{"id": "426154", "revid": "466539", "url": "https://it.wikipedia.org/wiki?curid=426154", "title": "Ottorino Respighi", "text": "Appartiene al gruppo di musicisti reali artefici del rinnovamento della musica italiana di quegli anni, noti come \"generazione dell'Ottanta\", insieme ad Alfredo Casella, Franco Alfano, Gian Francesco Malipiero e Ildebrando Pizzetti.Respighi compose molte opere di vario genere (sonate, concerti, suites, opere liriche, cicli per voce e pianoforte e altro), ma \u00e8 noto soprattutto per una serie di poemi sinfonici dedicati a Roma (la \"Trilogia romana\") di cui il secondo, \"I pini di Roma\", \u00e8 il pi\u00f9 celebre e di gran lunga il pi\u00f9 inciso.\nFu anche attivo come trascrittore e musicologo; in quest'ottica s'inseriscono le \"Antiche arie e danze per liuto\" (suites I, II e III), orchestrazione di brani rinascimentali, ma anche le trascrizioni per orchestra della Passacaglia BWV 582 di Johann Sebastian Bach, degli \"\u00c9tudes-Tableaux\" di Rachmaninoff e di brani originariamente scritti per pianoforte da Gioachino Rossini. S'interess\u00f2 inoltre di musica gregoriana e produsse un \"Concerto gregoriano\" per violino e orchestra (1921) e la suite sinfonica \"Vetrate di chiesa\" (1926), basata su melodie gregoriane.\nBiografia.\nOttorino Respighi era il terzo ed ultimo figlio di Giuseppe, figlio a sua volta di un organista del duomo di Borgo San Donnino, e di Ersilia Putti, discendente da una famiglia di scultori di prestigio.\nInizi\u00f2 gli studi musicali di pianoforte e violino sotto la guida del padre Giuseppe, per poi frequentare la classe di composizione di Giuseppe Martucci e la classe di violino di Federico Sarti presso il Conservatorio di Bologna, suonare nell'orchestra del Comunale e recarsi in Russia in qualit\u00e0 di prima viola dell'orchestra del Teatro Imperiale a San Pietroburgo per la stagione d'opera italiana; fu in quel contesto che ebbe modo di studiare, per cinque mesi, con Nikolaj Rimskij-Korsakov, con il quale pot\u00e9 apprendere a fondo l'arte della sinfonia orchestrale e del poema sinfonico. Nel 1908 fu chiamato a Berlino dal famoso soprano ungherese di fama internazionale Etelka Gerster come pianista accompagnatore della sua scuola di canto, incarico che gli permise di conoscere Arthur Nikisch, Ferruccio Busoni, nonch\u00e9 di studiare composizione con Max Bruch. Fino al 1908 la sua attivit\u00e0 principale fu quella di violista (fece parte anche del \"Quintetto Mugellini\" insieme ai violinisti Mario Corti e Romualdo Fantuzzi, al violoncellista Antonio Certani e al pianista Bruno Mugellini), in seguito si dedic\u00f2 interamente alla composizione.\nRespighi si trasfer\u00ec a Roma nel 1913, dove visse per il resto della sua vita; fu docente di composizione del Conservatorio Santa Cecilia, di cui fu anche direttore dal 1923 al 1926. Il 23 marzo 1932, Respighi fu eletto Membro dell'Accademia d'Italia fondata da Benito Mussolini.\nFu membro della Massoneria.\nNel 1919 Respighi spos\u00f2 Elsa Olivieri Sangiacomo, compositrice, cantante e pianista che era stata sua allieva al conservatorio, e che completa assieme a Ennio Porrino (anch'egli suo allievo a Roma) l'ultima opera lirica, \"Lucrezia\", lasciata incompiuta dal maestro che mor\u00ec infatti per un'endocardite nel 1936, all'et\u00e0 di cinquantasei anni ed otto mesi, nella sua villa romana \"I Pini\" in via della Camilluccia (acquistata dai Principi Colonna e risistemata con i consigli dell'architetto Marcello Piacentini, che disegn\u00f2 fra l'altro il caminetto nello studio).\nOttorino ed Elsa Respighi sono sepolti insieme nel cimitero monumentale della Certosa di Bologna, il loro sarcofago si trova nel Campo Carducci, lato ovest, al numero 12/2, vicino al monumento a Giosu\u00e8 Carducci.\nIl 19 giugno, dopo la morte del maestro sinfonista, il tratto di via de' Castagnoli a fianco del Teatro Comunale dove egli visse da ragazzo con la sua famiglia venne intitolato \"largo Respighi\".\nLa musica.\nOttorino Respighi fu anche musicologo, particolarmente devoto alla musica italiana del periodo tra il XVI ed il XVIII secolo; pubblic\u00f2 e revision\u00f2 musiche di Claudio Monteverdi, Antonio Vivaldi e Benedetto Marcello, e si interess\u00f2 in modo particolare al canto gregoriano; tali interessi erano destinati a lasciare una traccia molto profonda sulla sua attivit\u00e0 compositiva, al punto che molte delle sue opere hanno un'impostazione decisamente modale (\"Concerto in modo misolidio\", \"Quartetto dorico\", \"Metamorphoseon XII Modi\", solo per citare gli esempi pi\u00f9 eclatanti, in cui il titolo stesso delle composizioni si riferisce ai modi gregoriani). \nInsieme a Sebastiano Arturo Luciani, poi, pubblic\u00f2 \"Orpheus\" manuale di storia e forme della musica occidentale.\nMaestro dell'orchestrazione, Respighi ha trascritto numerose delle melodie antiche su cui studi\u00f2 e lavor\u00f2 in versione orchestrale: vanno citati in merito i tre cicli intitolati \"Antiche arie e danze per liuto\", orchestrazione di brani risalenti al XVI e XVII secolo, e \"Gli uccelli\", trascrizione ed elaborazione di brani di Bernardo Pasquini, Jacques Gallot, Jean Philippe Rameau e altri. Egualmente degne di nota sono inoltre le trascrizioni orchestrali della \"Passacaglia per organo\" di Bach, degli \"\u00c9tudes-Tableaux\" di Rachmaninov, e dei pezzi pianistici di Rossini per il balletto \"La boutique fantasque\", che testimoniano la sua straordinaria versatilit\u00e0 e restano tra i migliori esempi del genere.\nTra le sue opere orchestrali pi\u00f9 famose vi \u00e8 la cosiddetta \"Trilogia romana\", composta dai poemi sinfonici \"Le fontane di Roma\" (1916), \"I pini di Roma\" (1924) e \"Feste romane\" (1928), lavori questi in cui si notano chiaramente le peculiarit\u00e0 del linguaggio maturo del compositore: su un impianto di fondo spesso modale, vengono fatte gravitare armonie cromatiche tipiche del primo Novecento, nelle quali si possono riconoscere influenze specifiche di Debussy, Richard Strauss e Stravinskij.\nCompose inoltre numerosi lavori per il teatro, tra cui otto opere (da ricordare soprattutto \"Belfagor\", \"La campana sommersa\", \"Maria Egiziaca\", \"La fiamma\") e numerosi balletti; scrisse anche numerosi cicli di liriche per voce e pianoforte, spesso da lui interpretati in concerti assieme alla moglie Elsa, e molta musica da camera.\nEredit\u00e0 artistica.\nBench\u00e9 sia difficile rintracciare continuatori diretti dello stile orchestrale elaborato da Respighi, alcuni compositori, nondimeno, hanno citato il maestro bolognese fra i propri modelli - anche a diversi anni dalla sua morte. Fra i pi\u00f9 significativi ricordiamo Benjamin Britten, che nel 1947, in una conversazione pubblicata da Elsa Respighi in \"Cinquant'anni di vita nella musica\" avrebbe detto: \u00abRespighi \u00e8 stato, si pu\u00f2 dire, uno dei miei maestri e mi dispiace molto di non averlo potuto conoscere. Ma ho studiato a fondo tutte le sue partiture ricavandone molti insegnamenti\u00bbNotevoli assonanze e analogie con la maniera respighiana sono rilevabili nella produzione colta dei suoi allievi, tra i quali spiccarono Ennio Porrino e Carlo Alberto Pizzini. Pi\u00f9 in generale, l'influenza di Respighi viene individuata soprattutto nella musica nata per il cinema. In particolare, due grandi nomi legati alla composizione di colonne sonore, John Williams ed Ennio Morricone, hanno citato l'autore de \"I Pini\" fra le loro maggiori influenze. Morricone, peraltro, si \u00e8 spinto a definire la Trilogia Romana come \u00abil disco italiano pi\u00f9 venduto in America\u00bb.\nIl giudizio della critica.\nNelle parole di Lee G. Barrow, fra gli studiosi pi\u00f9 attenti al compositore bolognese, \u00abOttorino Respighi \u00e8 senza dubbio il compositore italiano pi\u00f9 noto ed eseguito da Puccini in poi, oltre che il compositore italiano non strettamente operistico pi\u00f9 eminente dopo Antonio Vivaldi. Tuttavia, se paragonato ad altri compositori della sua statura relativamente poco \u00e8 stato scritto sul suo conto\u00bb. Secondo Barrow, ad aver penalizzato l'interesse su Respighi ha contribuito una presunta associazione della sua musica con il fascismo (anche se il compositore non fu mai iscritto al Pnf), nonch\u00e9 l'accusa di comporre con l'intento di compiacere le masse. Ci\u00f2 avrebbe condotto l'intellighenzia critica a snobbare, sotto il profilo della considerazione artistica, un'eredit\u00e0 corposa di opere che stanno conoscendo una certa riscoperta. \nIl celebre critico Paolo Isotta, per decenni firma musicale del \"Corriere della Sera\", considera Respighi \u00abuno dei pi\u00f9 grandi compositori del Novecento: non italiano, mondiale\u00bb. Secondo Isotta, il modo di comporre di Respighi \u00e8 quello di un \"poeta dotto\", \u00abquanto ad amore rivissuto in ricreazione per la musica antica; quanto alla scelta dei testi musicati da compositore di musica vocale; e perch\u00e9 il suo modo di reagire alla crisi del linguaggio musicale dopo Wagner \u00e8 il ricorrere alla ricchezza dei Modi\u00bb. Oltre alla celebre \"trilogia romana\", \u00e8 stato rimesso in evidenza il valore di alcune opere liriche dimenticate dal repertorio come La campana sommersa e, soprattutto, La Fiamma. A tal proposito, lo storico della musica Piero Mioli scrive che Respighi \u00abnon fu un altro Puccini, ma fra tutti gli altri operisti del primo '900 italiano fu il pi\u00f9 capace e pi\u00f9 resistente, il pi\u00f9 versatile e popolare [...] di tutti i neoclassici d'Europa fu il pi\u00f9 idoneo a occupare un lusinghiero secondo posto\u00bb dopo Stravinskij.\nFra gli scritti pi\u00f9 celebri della prima fase critica sul lavoro del compositore bolognese \u00e8 quello di Massimo Mila, datato 1944. Nel suo breve saggio, Mila prende atto di una \u00abinspiegabile diffidenza\u00bb della critica nei confronti dell'opera di Respighi, \u00abquasi una sorta di gelosia\u00bb per la grandissima popolarit\u00e0 raggiunta dalle sue composizioni. Per descrivere tale successo Mila individua nella musica di Respighi la dote dell'\u00abautorit\u00e0\u00bb, intesa come un'ispirazione che nasce coordinata in uno \u00abspiccatissimo, classico senso costruttivo\u00bb, un'\u00abarmoniosa cornice che talvolta pu\u00f2 essere perfino l'origine prima\u00bb dell'ispirazione stessa. E tale autorit\u00e0 formale suscita istintivamente il rispetto del pubblico, nota il Mila. Nondimeno, la critica \u00e8 concorde nel ritenere Respighi avverso alla sperimentazione come parte del procedimento creativo; un aspetto, invece, molto caro ai suoi stessi contemporanei. In tal senso \u00abil gusto di Respighi \u00e8 gusto di ieri e non di oggi, tipico del primo Novecento e proprio di quella parte di esso rimasta fino all'ultimo estranea alle correnti di pensiero che condussero al capovolgimento di valori morali ed estetici\u00bb.\nOmaggi e riconoscimenti.\nI maestosi 40 secondi finali di \"Vetrate di Chiesa - S. Gregorio il Grande\" sono utilizzati dal celebre gruppo rock \"Emerson Lake &amp; Palmer\" come \"sigla finale\" dei loro concerti dal vivo.\nPer il suo film d'esordio \"Fireworks\" (1947) il regista underground Kenneth Anger scelse per il commento musicale parti della \"Trilogia romana\" di Ottorino Respighi.\nNel film d'animazione Fantasia 2000 della Disney il secondo episodio \u00e8 basato sul poema sinfonico \"Pini di Roma\".\nA Ottorino Respighi \u00e8 stato intitolato nel 1991 il Conservatorio Statale di Musica di Latina, Istituzione di Alta Cultura, appartenente al sistema dell'Alta Formazione Artistica Musicale e Coreutica (AFAM)."}
{"id": "426158", "revid": "36426", "url": "https://it.wikipedia.org/wiki?curid=426158", "title": "Chiesa di San Pancrazio (Firenze)", "text": "La ex chiesa di San Pancrazio (o \"Brancazio\", come la branca di leone sull'insegna di questo sestiere) si trova nell'omonima piazza a Firenze, incastonata su via della Spada, sul retro del Palazzo Rucellai. Oggi ospita il Museo Marino Marini.\nLa chiesa.\nIl martire romano Pancrazio era morto a soli 14 anni agli inizi del IV secolo ed \u00e8 considerato il santo della giustizia, nemico degli spergiuri e dei falsi testimoni.\nDi fondazione forse paleocristiana, documentata dal 931, Giovanni Villani la citava come fondata da Carlo Magno. Il monastero attiguo venne fondato dalle suore benedettine di sant'Ilario nel 1157. Assegnato in seguito ai domenicani, pass\u00f2 poi ai vallombrosani che furono trasferiti qui nel 1230 da papa Alessandro IV e vi rimasero fino al 1808.\nImportanti lavori di ristrutturazione e ampliamento furono intrapresi a partire dal Trecento, ingrandendo la chiesa, costruendo il nuovo chiostro (1447-1456) con un dormitorio e un refettorio per i monaci.\nGiovanni Rucellai commission\u00f2 al grande Leon Battista Alberti la ristrutturazione della cappella a fianco della chiesa (l'unica parte oggi ancora consacrata), ultimata nel 1467, chiamata \"Cappella del Santo Sepolcro\", che conserva ancora oggi un piccolo capolavoro, il tempietto del Santo Sepolcro, costruito dallo stesso Alberti e rivestito di marmi bicromi intarsiati, riproducente la forma in scala del Santo Sepolcro di Gerusalemme. Lo stile sobrio ma altamente elegante delle formelle in marmo bianco e verde con motivi decorativi ognuno diverso dall'altro, \u00e8 stato di ispirazione anche per alcuni architetti moderni, come Alvar Aalto che ha usato questo schema per la decorazione di interni. Nel tempietto \u00e8 sepolto Giovanni Rucellai.\nNel 1754 la chiesa fu trasformata radicalmente dall'architetto Giuseppe Ruggeri, che smantell\u00f2 molte decorazioni anteriori e rimosse le numerose sepolture di famiglie e cittadini illustri. Tra le maggiori novit\u00e0 dell'assetto settecentesco ci furono anche la ridefinizione dello spazio interno e la realizzazione della cupola affrescata in corrispondenza del transetto.\nVenne ulteriormente modificata dopo la soppressione napoleonica (1808), in linea con il gusto neoclassico dall'architetto Giuseppe Cacialli: furono poste al centro della facciata, privata del portale trecentesco, le due colonne con ai lati due leoni e il fregio che collegavano il Santo Sepolcro e la navata, con una anastilosi di evidente sapore neoclassico. Dopo il 1808 la chiesa venne adibita a Direzione del Giuoco del Lotto; poi serv\u00ec da Tribunale e in seguito da Manifattura dei Tabacchi (qui avevano luogo le lavorazioni di maggior pregio) fino alla costruzione della Manifattura Tabacchi in via delle Cascine. A quest'ultima fase risale la tramezzatura con travi metalliche di tipo industriale della navata centrale.\nCaratterizzato da un progressivo abbandono agli esordi del Novecento, fu successivamente ristrutturato ed adibito a deposito dell'attigua caserma.\nCon la fine dell'utilizzo a scopi militari, prende finalmente avvio la vicenda del moderno Museo Marini; nel 1976 venne avviato il restauro della cappella Rucellai e delle strutture murarie della chiesa e pressoch\u00e9 contemporaneamente Lorenzo Papi e Bruno Sacchi furono incaricati di redigere il progetto di recupero e rifunzionalizzazione del complesso. I lavori, avviati nel 1982, vennero conclusi nel 1986.\nIl chiostro.\nSul fianco destro della chiesa si apre un arioso cortile rinascimentale di notevoli dimensioni, con un loggiato, caratterizzato da archi a tutto sesto e volte a crociera sorretti da colonne con capitelli in stile ionico, sui tre lati non adiacenti alla chiesa (sul quarto lato sono presenti a rilievo i profili delle arcate cieche). Il contrasto tra gli intonaci bianchi e la pietra serena grigia \u00e8 tipico dell'architettura fiorentina tradizionale.\nIl chiostro venne molto danneggiato da un incendio nel 1921, vi \u00e8 un affresco rappresentante \"San Giovanni Gualberto ed altri santi dell'Ordine Vallombrosano\" di Neri di Bicci.\nOggi \u00e8 occupato dalle associazioni combattentistiche e d'arma, tra le quali l'Unione nazionale ufficiali in congedo d'Italia.\nConfraternite.\nNella chiesa si riunirono nel tempo molte confraternite. Tra le pi\u00f9 importanti ci furono:\nIl Museo Marino Marini.\nMarino Marini (1901-1980) \u00e8 stato uno dei pi\u00f9 importanti artisti italiani del Novecento, soprattutto come scultore. Nacque a Pistoia, ma studi\u00f2 arte a Firenze, prima di trasferirsi a Monza come insegnante ed approdando infine alla prestigiosa Accademia di belle arti di Brera a Milano. Qui \u00e8 conservata la seconda collezione per grandezza delle sue opere, dopo la raccolta a lui dedicata nella sua citt\u00e0 natale.\nI quasi duecento pezzi sono disposti secondo un ordinamento tematico che permette al visitatore di accostarsi con libert\u00e0 al mondo dell'artista, fatto di cavalieri, Pomone e ritratti. L'allestimento museale rispetta con grande sensibilit\u00e0 le indicazioni di Marini nella scelta dei materiali e dell'illuminazione naturale degli ambienti, creando un raro effetto di armonia tra il contenitore e le opere. Il percorso si snoda su pi\u00f9 livelli: le sculture, in bronzo e in cemento, sono distribuite su tutti i piani, mentre su quote diverse sono dislocati gessi policromi e tele, ritratti e disegni. La molteplicit\u00e0 delle tecniche esperite offre un'ulteriore testimonianza degli interessi dell'artista per le possibilit\u00e0 espressive della forma."}
{"id": "426167", "revid": "8911", "url": "https://it.wikipedia.org/wiki?curid=426167", "title": "Themata", "text": ""}
{"id": "426174", "revid": "125127755", "url": "https://it.wikipedia.org/wiki?curid=426174", "title": "Museo Marino Marini (Firenze)", "text": "Il Museo Marino Marini di Firenze si trova in piazza San Pancrazio, nell'ex-chiesa di San Pancrazio.\nStoria.\nMarino Marini (1901-1980) \u00e8 stato uno dei pi\u00f9 importanti artisti italiani del Novecento, soprattutto come scultore. Nacque a Pistoia, ma studi\u00f2 arte a Firenze, prima di trasferirsi a Monza come insegnante ed approdando infine alla prestigiosa Accademia di Belle Arti di Brera a Milano. Qui \u00e8 conservata la seconda collezione per grandezza delle sue opere, dopo la raccolta a lui dedicata nella sua citt\u00e0 natale.\nIl Museo Marino Marini nacque dalla duplice volont\u00e0 dell'amministrazione fiorentina di restaurare l'antica chiesa di San Pancrazio, destinandola ad attivit\u00e0 culturale, e di trovare un'adeguata sede alla ricca collezione del maestro pistoiese, donata alla citt\u00e0 di Firenze nel 1980.\nI lavori di recupero dell'antica chiesa, ricostruita nel settecento e dall'inizio dell'Ottocento sconsacrata e adibita a scopi civili, che ne avevano profondamente cambiato l'aspetto, furono avviati nel 1982 e conclusi nel 1986. Gli architetti Lorenzo Papi e Bruno Sacchi, incaricati di redigere il progetto di recupero e rifunzionalizzazione del complesso, presero le mosse da una lettura \"dinamica\" dell'opera scultorea di Marini, vivacizzata dai percorsi e dalla diversit\u00e0 delle quote, e da una volont\u00e0 di dialogo tra preesistenze storiche e materiali contemporanei.\nArchitettura.\nIl complesso ideato dai due progettisti \u00e8 fortemente caratterizzato dalla ricca articolazione dei percorsi e dal rapporto tra le preesistenze murarie e le aggiunte contemporanee ed autonome nei materiali e nelle funzioni.\nL'ingresso del nuovo museo, dietro la facciata con le colonne, presenta controfacciata trasparente dall'impianto articolato, segnata in orizzontale dalla fascia marcapiano del cordolo in cemento faccia vista, che si contrappone alla continuit\u00e0 verticale del pronao neoclassico. Tale quinta trasparente permette, anche dalla piazza, la totale introspezione dello spazio interno del museo, consentendo allo spettatore di cogliere in un unico sguardo la totalit\u00e0 delle opere scultoree al piano terra e l'intero sviluppo longitudinale dell'edificio, la cui \"abside\" \u00e8 significativamente trasparente come il diaframma della seconda facciata.\nVarcato l'ingresso, una contenuta hall delimitata simmetricamente dai due vani della biglietteria e del guardaroba, immette senza soluzione di continuit\u00e0 al piano terra del museo. La grande sala al piano terra ospita le sculture di Marini, liberamente distribuite a scandire l'asse longitudinale di penetrazione e volutamente indirizzate verso l'opera maggiore, per valore artistico come per dimensioni, della collezione: il \"grande Cavaliere\" in bronzo di 6 metri di altezza. La collocazione di tale opera ha di fatto condizionato e determinato molte delle scelte di progetto; situata al centro dell'antico presbiterio, la scultura \u00e8 sovrastata dalla cupola e illuminata dalla parete trasparente dell'abside. L'esplosione di questo spazio a tutta altezza \u00e8 preparato ed enfatizzato dalla soluzione dell'aula, laddove i progettisti hanno deciso di conservare le massicce travi bullonate della trasformazione ottocentesca a sostegno del nuovo solaio, cos\u00ec da contrapporre orizzontalit\u00e0 e verticalit\u00e0, pesantezza e trasparenza.\nI due bracci del transetto introducono rispettivamente, quello settentrionale alle scale di accesso alla cripta ed ai ballatoi, quello meridionale (a quota maggiore) alle ex cappelle, adibite a salette di scultura, servizi, uffici e scale di accesso ai ballatoi del primo livello.\nIl tema dei ballatoi \u00e8 senz'altro uno dei pi\u00f9 interessanti del progetto ed \u00e8 strettamente connesso alla fruizione dinamico cinetica delle opere di Marini, ed in particolare della scultura del Cavaliere. I percorsi camminamenti infatti si sviluppano su quattro diverse quote; le due del livello ammezzato (pi\u00f9 alta e rigida quella del matroneo, sdoppiata e dinamizzata l'altra) dopo aver permesso la visione delle opere dall'alto, si raccordano sul lato opposto in corrispondenza della saletta che ospita piccole sculture e ritratti; questa si affaccia all'interno del pronao in facciata e presenta una libera articolazione del solaio, caratterizzato al centro da un lucernario che collega i 3 livelli del museo e sul lato sinistro dal profilo mistilineo distaccato dalla muratura, cos\u00ec da enfatizzare l'autonomia della struttura in cemento e dinamizzare gli affacci sullo spazio interno.\nLe due scale principali localizzate nel transetto conducono al terzo livello dei camminamenti, coincidente con il primo piano; in questo caso il percorso, a differenza del sottostante, si articola a 360 gradi, rendendo possibile dall'intero perimetro dell'edificio la visione e dello spazio architettonico e delle opere ospitate.\nUna scala a chiocciola conduce infine all'ultimo dei quattro livelli dei ballatoi, presente solo sul lato settentrionale, semplice camminamento rettilineo puntato sul grande Cavaliere e sul transetto; anche qui le balaustre si trasformano in pannelli espositivi con la riuscita variante degli elementi addossati alle antiche scalette del cleristorio, risolti con una struttura in putrelle di ferro bianco, con corrimano ed espositori in legno.\nLe collezioni.\nLe sculture di Marino Marini hanno forme aspre ed essenziali e fra i soggetti pi\u00f9 ricorrenti il \"Cavallo e cavaliere\", esplorato in tutta una gamma di pose e stati d'animo, dalla stanchezza al pericolo all'erotismo, e la \"Pomona\", cio\u00e8 la tradizionale figura femminile tondeggiante e spesso gravida simbolo di fecondit\u00e0 dal tempo degli etruschi.\nI quasi duecento pezzi sono disposti secondo un ordinamento tematico che permette al visitatore di accostarsi con libert\u00e0 al mondo dell'artista, fatto di cavalieri, Pomone e ritratti. L'allestimento museale rispetta con grande sensibilit\u00e0 le indicazioni di Marini nella scelta dei materiali e dell'illuminazione naturale degli ambienti, creando un raro effetto di armonia tra il contenitore e le opere. Il percorso si snoda su pi\u00f9 livelli: le sculture, in bronzo e in cemento, sono distribuite su tutti i piani, mentre su quote diverse sono dislocati gessi policromi e tele, ritratti e disegni. La molteplicit\u00e0 delle tecniche esperite offre un'ulteriore testimonianza degli interessi dell'artista per le possibilit\u00e0 espressive della forma.\nFortuna critica del recupero architettonico.\nTra i pochi giudizi critici rintracciati, fatto questo emblematico dello scarso interesse esercitato da tale intervento nell'ambiente fiorentino, interessante quello di Carlo Pirovano, il quale sottoline\u00f2 giustamente la decisa accezione di restauro del progetto, un restauro \"inteso non come pura esercitazione di recupero astratto ma di adattamento alla nuova funzionalit\u00e0 museale, che ha puntato alla restituzione della leggibilit\u00e0 dell'organismo monumentale e alla creazione di \"percorsi\" finalizzate alla lettura delle opere di Marino, con particolare attenzione all'esasperata tridimensionalit\u00e0 dell'artista pistoiese. Eccezionale, e forse irripetibile in altri contesti, la possibilit\u00e0 di \"girare\" intorno alla scultura, di rimirarla in prospettive sempre variate di accostamenti non usuali. [...] L'intervento ex novo pertanto si caratterizza soprattutto nel dipanarsi di un percorso liberissimo che permette di vivisezionare, si direbbe, i lacerti e le memorie di una storia antica e gli eccezionali documenti di una poetica moderna ed attualissima, quella di Marino, che proprio dalla Storia, nei suoi valori supremi di continuit\u00e0 e di inveramento mitico, ha sempre saputo trarre linfa creativa\"."}
{"id": "426190", "revid": "287204", "url": "https://it.wikipedia.org/wiki?curid=426190", "title": "Museo Marino Marini", "text": ""}
{"id": "426209", "revid": "198277", "url": "https://it.wikipedia.org/wiki?curid=426209", "title": "Ferrari 412 T2", "text": "La Ferrari 412 T2 \u00e8 un'automobile monoposto sportiva di Formula 1 che gareggi\u00f2 nella stagione 1995, la quarantaduesima utilizzata dalla Scuderia Ferrari. La vettura fu disegnata da John Barnard ed era guidata da Jean Alesi e Gerhard Berger. Vettura molto convenzionale e veloce da assettare, conta nel suo palmar\u00e8s una vittoria al Gran Premio del Canada e il terzo posto nel mondiale costruttori. La 412 T2 fu protagonista di prestazioni altalenanti durante tutto l'arco del campionato e vari guasti fecero perdere diversi punti ai due piloti.\nSviluppo.\nIl nuovo regolamento, che abbassava il limite di cilindrata a 3 litri, dai 3,5 della precedente stagione, costrinse i tecnici della Ferrari a rivedere il motore. Motore che era il classico V12 ma con un angolo di 75\u00b0 (10 in pi\u00f9 rispetto al passato) e poteva esprimere una potenza massima di circa 700\u00a0CV (circa ) e arrivare all'elevato (per allora) regime di 17\u00a0000 giri/min.\nIl propulsore risultava anche pi\u00f9 corto di circa sette centimetri e, come l'anno precedente, disponeva dei cornetti di aspirazione ad altezza e geometria variabile. L'uso di una particolare lega leggera per il basamento del motore permise inoltre di risparmiare circa 10\u00a0kg. Va sottolineato che questa vettura fu l'ultima monoposto del Cavallino ad essere equipaggiata con un V12 in quanto dall'anno successivo venne adottato un V10 che fu testato per la prima volta su una 412 T2 opportunamente modificata. Scelta effettuata per il fatto che il V10 era ritenuto una scelta pi\u00f9 consona e compatta, rispetto al V12, per la formula dei motori a 3 litri.\nL'ampio impiego di materiali compositi anche in altri settori consent\u00ec di ridurre il peso e accentrare il baricentro, anche grazie al nuovo serbatoio di carburante ridotto a 140\u00a0litri per regolamento.\nIn generale la vettura risultava piuttosto convenzionale rispetto alla 412 T1 dell'anno precedente. Il muso della T2 ha una classica forma spiovente e squadrata, in contrasto con la tendenza di quegli anni che prevedeva un muso alto e arrotondato. Le sospensioni posteriori abbandonarono lo schema dell'anno precedente per ripristinare il sistema uniball e la classiche barre di torsione adottate per l'ultima volta sulla 640 F1 del 1989; sempre le sospensioni posteriori non erano pi\u00f9 ancorate direttamente alla scatola del cambio ma presentavano dei supporti aggiuntivi che le legavano al telaio. Le prese d'aria laterali erano pi\u00f9 ampie e squadrate, per garantire il maggiore afflusso d'aria al V12, col conseguente abbandono della caratteristica forma a \"Coca-Cola\". Il cofano motore si presentava basso e avvolgente e sigillava completamente il retrotreno della vettura raccordandosi con le paratie dell'alettone posteriore. Inoltre, venne montato per la prima volta il comando della frizione dietro al volante, con un bilanciere posizionato sopra il cambio marce. Questa soluzione venne utilizzata solo da Berger, mentre Alesi preferiva continuare a usare il comando al pedale..\nDurante l'anno vennero introdotti aggiornamenti per cercare di colmare il gap con le scuderie motorizzate Renault. Numerosi furono gli interventi di natura aerodinamica e sul motore, ma, se sulle prime i piloti dichiaravano di essere soddisfatti della vettura e della sua facilit\u00e0 di messa a punto, col passare del tempo emersero problemi di trazione che non furono mai risolti. Nel corso della stagione Barnard fu costretto anche a modificare la forma del volante, che creava vesciche e callosit\u00e0 alle mani di Berger, il quale era spesso costretto ad abbandonare le sessioni di test per questo motivo.\nPresentazione.\nAl momento della presentazione le aspettative nei confronti della vettura furono molte, sia per motivi tecnici, sia per motivi puramente emotivi, era dal 1979 che una Ferrari non vinceva un titolo piloti, sia per motivi di cabala indotti dalla sigla, che richiamava la 312 T vittoriosa nel 1975, e dalla presenza di Montezemolo, che esattamente 20 anni prima fu protagonista nel mondiale vinto da Lauda.\nLa presentazione della vettura avvenne il 6 febbraio a Maranello, davanti a circa 300 persone, e vide la presenza pure di Alberto Tomba nelle vesti di mascotte. Durante la cerimonia il presidente Montezemolo si mostr\u00f2 parecchio prudente nell'elogiare la vettura, cos\u00ec come Jean Todt, e il progettista Barnard fu di poche parole.\nTest.\nI primi test vennero eseguiti nella prima met\u00e0 di febbraio sul circuito di Fiorano con una sola monoposto sulla quale i piloti Berger e Alesi si alternarono. Proprio l'austriaco, a causa di un'uscita di pista, danneggi\u00f2 la vettura e le prove vennero sospese per qualche giorno. Inoltre, le cattive condizioni climatiche impedirono ai piloti di compiere un buon numero di giri. Alesi e Berger furono poi impegnati al Paul Ricard, dal 20 al 23 febbraio, e il francese dichiar\u00f2 pubblicamente la sua soddisfazione per il comportamento della vettura. Infine, gli ultimi test si svolsero dal 4 al 7 marzo all'Estoril. Proprio durante le prove sul tracciato portoghese Berger ebbe un grave incidente, dovuto a un guasto meccanico, in cui la vettura venne completamente distrutta, ma il pilota austriaco usc\u00ec illeso. Nonostante ci\u00f2, Berger si dichiar\u00f2 soddisfatto delle prestazioni della monoposto e consider\u00f2 l'accaduto un episodio isolato. I due ferraristi, per\u00f2, riuscirono a percorrere circa 2000 chilometri durante i test, ovvero meno della met\u00e0 delle rivali Benetton e Williams.\nCarriera agonistica.\nStagione 1995.\nDurante l'arco della stagione le prestazioni furono abbastanza altalenanti e le buone doti velocistiche della vettura vennero vanificate anche a causa dell'affidabilit\u00e0, che in alcuni casi priv\u00f2 i due ferraristi di ottimi piazzamenti. La 412 T2 \u00e8 stata comunque una vettura abbastanza riuscita, sia a livello di motore che di telaio, e finalmente in grado, quando possibile, di infastidire seriamente le scuderie motorizzate Renault che, alla fine della stagione, piazzarono quattro piloti ai primi quattro posti del mondiale e si presero i primi due posti tra i costruttori. Il 1995 vide quindi Jean Alesi e Gerhard Berger conquistare diversi podi. Non mancarono nemmeno alcune tensioni all'interno dei box tra piloti e muretto dopo che, a met\u00e0 campionato, era stato ufficializzato l'ingaggio dalla del campione del mondo Michael Schumacher per la stagione seguente.\nLa prima gara disputata fu il Gran Premio del Brasile, il 26 marzo 1995, che vide la vittoria di Schumacher e il terzo posto di Berger. All'indomani di questa gara ci furono non poche polemiche dopo che Schumacher e il secondo classificato David Coulthard, rispettivamente su Benetton e , furono squalificati per avere usato benzina Elf irregolare, con conseguente vittoria a tavolino dell'austriaco della Ferrari: le polemiche continuarono pi\u00f9 di due settimane dopo, quando la FIA annull\u00f2 parzialmente le squalifiche, condannando i soli team per la negligenza (privandoli dei punti conquistati nella graduatoria marche) ma restituendo i piazzamenti ai loro piloti.\nFino al Gran Premio del Canada le 412 T2 di Berger o Alesi riuscirono a salire sempre sul podio e il francese centr\u00f2 anche, proprio a Montr\u00e9al, l'unica vittoria stagionale del Cavallino oltrech\u00e9 l'unica della carriera per il pilota di Avignone; ma sempre sull'asfalto nordamericano delle noie tecniche impedirono alla Ferrari di mettere a segno una potenziale uno-due sul podio, in quanto l'austriaco si dovette ritirare quando occupava la terza posizione dietro a Schumacher, quest'ultimo poi finito quinto per delle noie al cambio. Va segnalata poi la prima fila tutta rossa al Gran Premio del Belgio, con Berger autore a Spa-Francorchamps dell'unica \"pole position\" dell'anno per la 412 T2, ma vanificata poi dai ritiri dapprima di Alesi (problemi alle sospensioni) e poi dello stesso austriaco (noie elettriche).\nMa la pi\u00f9 grande delusione della stagione la si ebbe al Gran Premio d'Italia, per via di un assurdo incidente di gara che cost\u00f2 una possibile \"doppietta\": dopo una partenza rocambolesca i ferraristi occupavano, con grande vantaggio, le prime due posizioni della gara quando al trentatreesimo giro dalla vettura di Alesi, che faceva l'andatura, si stacc\u00f2 la \"camera-car\" che and\u00f2 a tranciare di netto un braccio della sospensione anteriore di Berger. A meno di dieci giri dalla fine anche Alesi fu costretto al ritiro a causa della rottura di un cuscinetto con conseguenti problemi ai freni; vano ogni tentativo del francese per cercare di terminare la gara che vide la vittoria di Johnny Herbert.\nDopo avere sfiorato un'altra possibile vittoria nel Gran Premio d'Europa, con Alesi costretto a cedere il primo posto a Schumacher solo negli ultimi giri a causa dell'usura dei suoi pneumatici, la stagione si concluse con Alesi (42 punti) e Berger (31 punti) al quinto e sesto posto della classifica mondiale; la Ferrari (73 punti) chiuse al terzo posto della classifica costruttori dietro a Benetton (137 punti) e Williams (112 punti)."}
{"id": "426225", "revid": "1318658", "url": "https://it.wikipedia.org/wiki?curid=426225", "title": "Windows Virtual PC", "text": "Windows Virtual PC (precedentemente noto come Microsoft Virtual PC e Connectix Virtual PC) \u00e8 un software di emulazione sviluppato da Microsoft per Windows e macOS, che consente l'esecuzione di diversi sistemi operativi come client. L'emulatore ricrea in forma virtuale un ambiente di lavoro che riproduce quasi integralmente quello di un PC basato su Intel.\nOriginariamente sviluppato da Connectix, Virtual PC \u00e8 stato distribuito da Microsoft per consentire l'uso di vecchie applicazioni non pi\u00f9 supportate dai moderni sistemi operativi.\nLa successiva introduzione dei processori Intel nei computer Macintosh ha tolto parecchio interesse pratico all'utilizzo di Virtual PC da parte degli utenti Apple, poich\u00e9 \u00e8 divenuto possibile installare Windows in dual boot, svincolandosi dalla limitazione delle prestazioni dovuta all'utilizzo di un emulatore. Microsoft ha pertanto deciso nel 2006 di abbandonare lo sviluppo di Virtual PC per i Mac con processore Intel.\nNel febbraio 2007 Microsoft ha pubblicato una versione per Windows (gratuita, come la precedente versione 2004) chiamata Virtual PC 2007.\nSistemi operativi supportati.\nSistemi operativi host.\nVirtual PC 2007 \u00e8 installabile nei seguenti sistemi operativi:\nNOTA: Alcuni sistemi operativi che non sono ufficialmente supportati, inclusi Windows Vista Home Premium, Windows XP Media Center Edition oppure XP Home Edition funzionano comunque. Virtual PC 2004 \u00e8 l'ultima versione a supportare Windows 2000 come OS ospitante (host).\nAttualmente Virtual-PC non \u00e8 pi\u00f9 supportato e viene considerato suo successore Hyper-V.\nSistemi operativi guest.\nVirtual PC 2007 supporta la virtualizzazione dei seguenti sistemi operativi:\nIl supporto per Windows 95, la release originale Windows 98, Windows Me, Windows NT 4.0 Workstation e MS-DOS 6.22 come sistemi guest \u00e8 terminato in Virtual PC 2007: potrebbero comunque funzionare, ma le \"Virtual PC Additions\" non saranno disponibili per vecchi sistemi operativi come Windows 95 o MS-DOS 6.22; \u00c8 comunque possibile utilizzare le \"Additions\" di Virtual PC 2004 con Windows 95 e MS-DOS.\nI sistemi operativi Linux, come guest, non sono supportati ufficialmente da VPC 2004 e 2007 nonostante il supporto per le \"Virtual Machine Additions\" fosse disponibile nella versione di Virtual PC della Connectix, prima dell'acquisizione da parte di Microsoft. Microsoft supporta le \"VM Additions for Linux\" solo nel prodotto Virtual Server. Le VM additions sia per OS/2 che Linux furono sviluppate dalla compagnia tedesca innotek GmbH per conto di Connectix/Microsoft.\nInstallando \"Microsoft Virtual PC 2007\" su un computer avente \"Windows 7\" e \"Windows XP Mode\" non sar\u00e0 pi\u00f9 possibile installare software usando la compatibilit\u00e0 (esegui in modalit\u00e0 compatibilit\u00e0 per) \"Windows XP\".\nAmbiente emulato.\nVirtual PC emula il processore Intel Pentium II a 32 bit con un chipset Intel 440BX (ma virtualizza il processore host nelle versioni Windows), una scheda grafica VESA SVGA (S3 Trio 32 PCI con 4 MB di RAM Video RAM, modificabile in versioni seguenti fino a 16 MB), bios American Megatrends (AMI), scheda sonora Creative Labs Sound Blaster 16 ISA PnP (quando \u00e8 installato Windows Vista sia nel sistema ospitante (host) che in quello ospitato (guest) non \u00e8 pi\u00f9 necessario configurare l'audio poich\u00e9 il sistema virtualizzato si sincronizza automaticamente con quello ospitante), una scheda di rete DEC 21041 (DEC 21140 nelle versioni pi\u00f9 aggiornate).\nL'USB non \u00e8 supportato, anche se alcune periferiche standard che utilizzano USB nel sistema ospitante, vengono riconosciute in altro modo. Programmi che utilizzano caratteristiche non documentate dell'hardware, usi \"esotici\" del timer, oppure opcode non supportati, potrebbero non funzionare, anche se in generale la compatibilit\u00e0 \u00e8 da considerarsi soddisfacente.\nLa versione Mac di VPC usa una ricompilazione dinamica per tradurre il codice x86 utilizzato da un pc standard in codice equivalente per PowerPC, usato dal Mac.\nAnche la versione Windows di VPC utilizza la ricompilazione dinamica, ma solo per tradurre il codice kernel mode in real mode x86, dato che il codice in user mode e in virtual 8086 mode girano in modo nativo. Intercetta anche alcune chiamate dell'ospite (guest, in special modo quando vengono utilizzate estensioni del guest) per accelerare l'emulazione oppure per offrire caratteristiche aggiuntive, come l'integrazione nell'ambiente dell'OS ospitante.\nVirtual Hard Disk (VHD) \u00e8 il formato di file utilizzato da Virtual PC e Virtual Server, formato per il quale Microsoft ha messo a disposizione tutta la documentazione sotto la Open Specification Promise.\nVirtual Machine Additions.\nPer agevolare lo scambio e la condivisione di file, cartelle e dati tra il sistema operativo ospitante (\"host\") e quello ospitato (\"guest\"), Virtual PC supporta l'installazione di \"Virtual Machine Additions\". Queste vengono installate (opzionalmente) nel sistema operativo ospitato e forniscono le seguenti funzionalit\u00e0 tra sistema host e guest:\nWindows Virtual PC + Windows XP Mode.\nWindows Virtual PC \u00e8 una evoluzione di Microsoft Virtual PC, progettata appositamente per Windows 7 per sopperire all'incompatibilit\u00e0 di alcune applicazioni \"legacy\" con Windows 7, consentendo un pi\u00f9 elevato grado di virtualizzazione di Windows XP (sia dei programmi sia dell'hardware).\nSi appoggia a Windows XP Mode e si integra con esso a tal punto che i programmi installati (eseguibili) su Windows XP nativamente, sono visti e lanciati da Windows 7 analogamente alle altre applicazioni.\nWindows XP Mode non \u00e8 altro che un disco virtuale contenente un'installazione di Windows XP Service Pack 3 a 32 bit, da configurare al primo avvio, con una maggiore integrazione fra sistema \"host\" e \"guest\".\nDal punto di vista hardware supporta anche le porte USB e le seriali RS232, anche se non \u00e8 detto che i driver installati o incorporati in Windows XP Mode siano in grado di pilotare tutte le periferiche di quel tipo.\nEssendo pensato per il riutilizzo di costosi software aziendali che non \u00e8 pi\u00f9 possibile o troppo costoso aggiornare a Windows 7, Windows Virtual PC e Windows XP Mode sono disponibili, a titolo gratuito, solo per le versioni Windows 7 (32 e 64 bit) Ultimate, Professional, Enterprise. Per il download \u00e8 richiesta la verifica software on-line della genuinit\u00e0 del sistema operativo installato sul PC.\nDal punto di vista delle CPU supporta processori con tecnologie Intel-VT o AMD-V (con virtualizzazione hardware nativa) che deve anche essere abilitata se necessario con opportune modifiche del BIOS. Successivamente \u00e8 stata messa a disposizione da Microsoft una patch, (Windows XP Mode update) che aggiornando XP Mode lo rende usabile anche con CPU senza virtualizzazione hardware nativa.\nAlcune funzioni principali:\nVMLite + Windows XP Mode.\nDato che la maggior parte dell'utenza consumer o delle scuole ha semplicemente la necessit\u00e0 di riutilizzare dispositivi e software che funzionavano con Windows XP, ma non pi\u00f9 con Windows Vista e/o Windows 7, VMLite ha sviluppato una soluzione freeware basata su:\nQuesta soluzione, basata su VirtualBox, permette di superare le limitazioni imposte da Windows Virtual PC, in quanto consente di installare la macchina virtuale XP su qualsiasi versione di Windows e senza limitazioni hardware (con o senza virtualizzazione della CPU)."}
{"id": "426244", "revid": "31886", "url": "https://it.wikipedia.org/wiki?curid=426244", "title": "Intel High Definition Audio", "text": ""}
{"id": "426250", "revid": "1784938", "url": "https://it.wikipedia.org/wiki?curid=426250", "title": "Club dei Foglianti", "text": "Il Club dei Foglianti (in francese \"Feuillants\") fu un'associazione politica francese fondata il 18 luglio 1791 mediante una scissione a destra in senso moderato interna al Club dei Giacobini, fondata sui resti della Societ\u00e0 del 1789. Si trattava di un Club realista di monarchici costituzionali e aristocratici riformatori.\nIl loro nome deriv\u00f2 da quello del loro luogo di riunione, il convento della congregazione cistercense dei Foglianti in Rue Saint-Honor\u00e9.\nSotto la guida di Gilbert du Motier de La Fayette e di Jean-Sylvain Bailly, primo presidente della Assemblea Nazionale e poi eletto sindaco di Parigi, tentarono di limitare la rivoluzione allo stato sancito dalla costituzione del 1791.\nLafayette, infatti, fu nominato per acclamazione comandante della Guardia Nazionale ma nel luglio 1791, assieme a Bailly (secondo gli avversari) ordin\u00f2 alla Guardia Nazionale di aprire il fuoco sulla folla che chiedeva l'abolizione della monarchia. Nel tumulto morirono circa 50 persone e l'episodio, ricordato come il massacro del Campo di Marte, provoc\u00f2 una insanabile frattura fra la componente moderata e quella giacobina della rivoluzione. Dopo due mesi ci fu il sopravvento dei giacobini e il ruolo dei foglianti fu molto ridimensionato. Alla caduta della monarchia (10 agosto 1792), persero definitivamente ogni importanza politica. La societ\u00e0 si sciolse il giorno dell'abolizione della monarchia, e alcuni suoi membri lasciarono Parigi o la Francia (La Fayette), o si unirono ai Girondini per contrastare i Montagnardi, altri si nascosero finch\u00e9 poterono o finirono ghigliottinati (Barnave, Bailly, Andr\u00e9 Ch\u00e9nier).\nI Foglianti sopravvissuti al Regime del Terrore, confluirono negli anni del Direttorio (1795-1799) - assieme ad alcuni Girondini, termidoriani moderati e membri della Pianura - nel Club di Clichy."}
{"id": "426254", "revid": "3115", "url": "https://it.wikipedia.org/wiki?curid=426254", "title": "Carabiniere ausiliario", "text": "I carabinieri ausiliari erano degli appartenenti al corpo militare dell'Arma dei carabinieri italiana, arruolati con modalit\u00e0 diverse dall'ordinario.\nStoria.\nLa nascita.\nLa figura venne istituita con il decreto legislativo luogotenenziale 25 febbraio 1917 n. 257. Subito dopo l'emanazione della norma, ne furono subito arruolati 12.000 tra i militari di altre armi e corpi del Regno d'Italia per far fronte adeguatamente ai compiti d'istituto determinate dallo stato di guerra, durante la prima guerra mondiale.\nNegli anni successivi, in tempo di pace, furono impiegati soprattutto in occasione di particolari servizi di ordine pubblico per evitare di distogliere gli effettivi dal normale servizio. \nEssi erano equipaggiati con la stessa divisa ed armamento dei carabinieri a piedi, eccetto la sciabola. Per problemi di approvvigionamento, per\u00f2, la gran parte mantenne la divisa dei reparti di provenienza, applicando sulla giubba grigio-verde un \"sovracolletto\" di panno turchino con relativi alamari e sul berretto il fregio del corpo. L'assegno giornaliero degli ausiliari era fissato in 2,30\u00a3 (comprensive della quota di vestiario di 0,28\u00a3) alle quali si aggiungevano eventuali indennit\u00e0 (viaggio, pernottamento...) previste gi\u00e0 per i carabinieri effettivi. Disponevano, inoltre, di un \"fondo massa vitto\" di 70\u00a3, che veniva corrisposto e mantenuto dall'Amministrazione legionale, alla quale andava riversato all'atto della cessazione del servizio. Quando destinati alle stazioni era previsto che, nel primo periodo, gli ausiliari espletassero servizi insieme a graduati e Carabinieri effettivi anziani, cos\u00ec da acquisire l'esperienza necessaria.\nNel secondo dopoguerra.\nAll'indomani della conclusione della seconda guerra mondiale, con il decreto legislativo luogotenenziale 9 novembre 1945 n. 857 fu prolungato la durata dell'arruolamento a 18 mesi ed estesa anche ai militari di leva, non pi\u00f9 solo ai militari provenienti da altre Armi e Corpi.\nUna successiva legge del 18 febbraio 1963 introdusse un periodo iniziale di formazione istituzionale di 3 mesi dopo il quale erano equiparati, anche dal punto di vista economico (50.000\u00a3), ai carabinieri effettivi. La legge 11 febbraio 1970 n. 56 stabil\u00ec che non solo gli ausiliari dovessero essere presi nei limiti delle vacanze della pianta organica, ma anche nei \"limiti dei posti disponibili nel contingente determinato annualmente con legge di bilancio\".\nLa fine.\nIn seguito alla sospensione alle chiamate al servizio di leva in Italia, stabilita legge 23 agosto 2004, n. 226 a partire dal 1\u00ba gennaio 2005, di fatto non \u00e8 pi\u00f9 possibile arruolare carabinieri ausiliari. L'ultimo giuramento (270\u00ba corso) si \u00e8 avuto il 21 gennaio 2005 alla scuola Militare di Fossano e del successivo 28 gennaio in quella di Benevento."}
{"id": "426257", "revid": "773636", "url": "https://it.wikipedia.org/wiki?curid=426257", "title": "Professional Football League (Nigeria)", "text": "La Nigerian Professional Football League \u00e8 il massimo livello del campionato nigeriano di calcio. Ha carattere semiprofessionistico. \nLa squadra nigeriana di maggiore successo \u00e8 l', vincitrice di 8 titoli.\nFormula.\nDal 2020 la formula del campionato prevede un girone unico a 20 squadre.\nIn precedenza erano previsti due gironi all'italiana (andata e ritorno) composti ciascuno da 12 squadre. Le prime tre classificate di ogni girone avanzavano ai play-off scudetto per decretare la squadra campione nazionale, mentre le ultime quattro di ogni girone retrocedevano in Nigeria National League. Tale formula era stata gi\u00e0 in vigore fino al 2006, con 20 squadre suddivise in due gironi. Le vincitrici dei gironi disputavano la finale. Dal 2006 al 2018 la formula ha previsto, invece, un girone unico, soppresso nel 2019 per far spazio al ritorno della vecchia formula a due gironi separati.\nSquadre.\nStagione 2020-2021.\nCapocannonieri.\nFonte: "}
{"id": "426278", "revid": "125960694", "url": "https://it.wikipedia.org/wiki?curid=426278", "title": "Dottor Strange", "text": "Dottor Strange (\"Doctor Strange\"), il cui vero nome \u00e8 Stephen Vincent Strange, \u00e8 un personaggio immaginario dei fumetti creato da Stan Lee e dal disegnatore Steve Ditko, pubblicato negli Stati Uniti d'America dalla Marvel Comics. La sua prima apparizione avviene in \"Strange Tales\" (vol. 1) n. 110 (luglio 1963), tradotto in Italia dall'Editoriale Corno su L'Uomo Ragno 24 del 18 marzo 1971.\nRinomato neurochirurgo la cui carriera venne irreparabilmente distrutta a causa di un incidente d'auto, il Dottor Strange diventa lo \"Stregone Supremo\", o \"Mago Supremo\" (\"Sorcerer Supreme\"), principale protettore della Terra contro minacce di natura magica e mistica grazie alla sua immensa conoscenza di potenti incantesimi e arti occulte e a due artefatti magici: la Cappa della Levitazione (\"Cloak of Levitation\") e l'Occhio di Agamotto (\"Eye of Agamotto\"). Strange, noto anche come \"Signore delle Arti Mistiche\" (\"Master of the Mystic Arts\"), risiede in un palazzo denominato Sanctum Sanctorum al 177A di Bleecker Street nel Greenwich Village assieme al suo assistente Wong e un vasto assortimento di oggetti mistici.\nNella classifica stilata nel 2011 da IGN, si \u00e8 posizionato al 38\u00ba posto come pi\u00f9 grande eroe della storia dei fumetti, dopo il Corvo e prima di Ciclope.\nStoria editoriale.\nConcepito interamente da Steve Ditko per introdurre un diverso tipo di personaggio nell'Universo Marvel e chiamato \"Dr. Strange\" in quanto avrebbe dovuto debuttare su \"Strange Tales\", il personaggio \u00e8 stato presentato con una storia di cinque pagine all'allora redattore capo Stan Lee, che ha quindi scritto una lettera all'esperto di cultura popolare Jerry Bails per chiedere consiglio sul da farsi descrivendolo come un'idea di Ditko.\nDopo aver esordito su \"Strange Tales\" (vol. 1) n. 110, datato luglio 1963, le avventure del Dottor Strange compaiono anche nell'albo successivo e nel 114 prima che sia narrata la storia delle sue origini sul n. 115 (dicembre 1963). Lee aggiunge inoltre al personaggio elementi narrativi ispirati dal programma radiofonico degli anni trenta \"Chandu the Magician\" e il caratteristico lancio di incantesimi con nomi scioglilingua di cui, per sua stessa ammissione, lo stesso Lee ignora il significato, avendoli composti unicamente per il loro suono \"mistico e misterioso\".\nA partire dal n. 116 di \"Strange Tales\" (gennaio 1964) il Dottor Strange compare in tutti gli albi della serie che diviene una delle pi\u00f9 popolari tra gli studenti dei college grazie ai surreali paesaggi mistici e alle immagini sempre pi\u00f9 allucinogene mostrate da Ditko, tanto che secondo lo storico dei fumetti Mike Benton: \u00abLe storie di \"Dr. Strange\" degli anni sessanta hanno costruito una cosmologia coesa che avrebbe entusiasmato qualsiasi teosofo che si rispetti. Gli studenti del college, menti appena aperte a esperienze psichedeliche e misticismo orientale, leggevano le storie del \"Dr. Strange\" di Ditko e Lee con la convinzione di un Hare Krishna neo-convertito. Il significato era ovunque, e i lettori hanno analizzato le storie di \"Dr. Strange\" per le loro relazioni con i miti egizi, gli dei sumeri, e gli archetipi junghiani\u00bb. In merito alle polemiche sul presunto utilizzo di sostanze stupefacenti da parte degli sceneggiatori in quel periodo Roy Thomas ha fermamente negato, ad ogni modo la testata ha predetto il fascino della controcultura giovanile del periodo per misticismo e psichedelico venendo tanto apprezzata da far s\u00ec che lo scrittore George R. R. Martin, notoriamente appassionato di fumetti Marvel Comics, lo abbia definito il suo personaggio preferito elogiando gli archi narrativi del periodo: \u00abVive ai confini dell'Universo Marvel e protegge il mondo, la nostra dimensione e il nostro piano da pericoli e forze esterne di cui gli altri personaggi come l'Uomo Ragno e i Vendicatori non immaginano nemmeno l\u2019esistenza. \u00c8 il nostro baluardo contro Cthulhu, i Grandi Antichi e il temibile Dormammu. Quello \u00e8 il Dottor Strange al suo apice, e Stan Lee e Ditko lo sceneggiavano proprio in questo modo\u00bb.\nDurante la silver Age Bill Everett succede a Ditko come disegnatore di \"Strange Tales\" dal n. 147 (agosto 1966) venendo seguito da Marie Severin dal n. 160 (settembre 1967) e Dan Adkins dal 168 (maggio 1968) albo dopo il quale la testata viene ribattezzata \"Doctor Strange\" e dedicata interamente al personaggio con storie di 20 pagine per albo sceneggiate da Roy Thomas e disegnate da Gene Colan che, anzich\u00e9 imitare la versione data da Ditko dei mondi ultraterreni in cui sono ambientate le vicende, le altera drasticamente dandone una sua versione costituita per lo pi\u00f9 di tenebre e fumo. La serie viene chiusa nel novembre 1969 dopo quindici numeri a causa del relativo calo di vendite e il personaggio ricompare in seguito sui primi tre numeri di \"Marvel Feature\" (dicembre 1971-giugno 1972) che porta alla nascita del gruppo dei Difensori, della cui testata Strange diviene comprimario ricevendo nel frattempo anche una serie revival su \"Marvel Premiere\" n. 3-14 (luglio 1972-marzo 1974) divenuta celebre poich\u00e9, per evitare polemiche religiose a causa di un arco narrativo in cui la Creazione viene presentata come l'opera di uno stregone divenuto onnipotente, Steve Englehart e Frank Brunner hanno scritto una finta lettera di plauso da parte di un pastore texano.\nIl secondo volume di \"Doctor Strange\", intitolato \"Doctor Strange: Master of the Mystic Arts\" \u00e8 stato pubblicato dal giugno 1974 al febbraio 1987 per un totale di 81 numeri al termine dei quali il personaggio diviene protagonista prima di \"Strange Tales\" (vol. 2) n. 1-19 (aprile 1987-ottobre 1988) e poi di \"Doctor Strange: Sorcerer Supreme\", durata 90 albi (novembre 1988-giugno 1996). Contemporaneamente vengono pubblicate le graphic novel: \"Doctor Strange: Into Shamballa\" (1986), \"Doctor Strange &amp; Doctor Doom: Triumph and Torment\" (1989), \"Spider-Man/Dr. Strange: The Way to Dusty Death\" (1992) e \"Dr. Strange: What Is It That Disturbs You, Stephen?\" (1997).\nStrange \u00e8 in seguito protagonista delle miniserie \"Doctor Strange: The Flight of Bones\" n. 1-4 (febbraio\u2013maggio 1999), \"Strange\" n. 1-6 (novembre 2004-luglio 2005) e \"Doctor Strange: The Oath\" n. 1-5 (dicembre 2006-aprile 2007), divenendo inoltre una presenza ricorrente in \"The Amazing Spider-Man\" sotto la direzione di J. Michael Straczynski nonch\u00e9 comprimario di \"New Avengers\" dal n. 27 della prima serie (aprile 2007) e per tutti i 34 della seconda (agosto 2010-gennaio 2013) per poi divenire una presenza ricorrente nella terza ricoprendo un ruolo centrale nel preludio e durante lo svolgimento del crossover \"Secret Wars\" dopodich\u00e9, con il rilancio di tutte le testate della casa editrice sotto il marchio \"All New All Different Marvel\", al personaggio viene dedicato un quarto volume omonimo.\nEdizione estere.\nIn Italia le avventure del Dottor Strange sono state pubblicate dall'Editoriale Corno a partire dal n. 169 di \"Doctor Strange\" (ovvero il primo dopo il cambio di titolo da \"Strange Tales\") sul quattordicinale de \"L'Uomo Ragno\" a partire dal n. 1, sebbene talvolta divise in due parti e, anzich\u00e9 completamente a colori, con una pagina a colori e una in bianco e nero. Le storie classiche di Lee e Ditko pubblicate su \"Strange Tales\" sono state tradotte solo a partire dal n. 24 de \"L'Uomo Ragno\", serie in cui le storie di Strange continuano ad apparire fino al n. 116 (ottobre 1974). La seconda serie dedicata al personaggio, cos\u00ec come le sue avventure coi Difensori vengono invece pubblicate prima su \"Hulk &amp; Difensori\" e poi su \"Difensori\". Dopo che i diritti editoriali dei personaggi Marvel Comics in Italia passano alla Play Press, le storie del Dottor Strange compaiono sporadicamente in appendice degli albi dal 16 (gennaio 1991) al 32 (maggio 1992) di \"Silver Surfer\" e sui numeri 18, 31, 35, 37-49 e 51-60 della serie dedicata a Thor.\nNel momento in cui Panini Comics \u00e8 diventato il distributore ufficiale della Marvel in Italia, la testata di \"Doctor Strange, Sorcerer Supreme\" \u00e8 stata pubblicata sotto l'etichetta Marvel Italia tra 1994 e 1995 sui numeri 2, 4, 14 e 16 della collana \"Ghost\", su \"I Fantastici Quattro\" n. 120 e 122-124 e su \"Dottor Strange\", breve serie di quattro albi pi\u00f9 uno speciale edita tra aprile e agosto 1995. Le graphic novel dedicate al personaggio sono state pubblicate sui numeri 34 (agosto 1998), 50 (dicembre 1999) e 52-54 (febbraio-aprile 2000) di \"Wiz\"; le successive avventure del personaggio sono state pubblicate sui volumi della collana \"100% Marvel\" finch\u00e9, nel 2016, per la prima volta nella storia della sua vita editoriale in Italia, gli viene dedicata una serie regolare mensile intitolata \"Doctor Strange\".\nBiografia del personaggio.\nOrigini.\nNato il 18 novembre 1930 a Filadelfia, Pennsylvania, da Eugene e Beverly Strange, nel corso di una vacanza; Stephen cresce in una fattoria nel Nebraska assieme ai genitori, alla sorella Donna e al fratello Victor. A otto anni inizia ad avere violenti incubi causati da incursioni psichiche del Barone Mordo, invidioso poich\u00e9 consapevole del superiore potenziale magico del bambino rispetto al suo. A causa della rigidit\u00e0 paterna e delle umili origini contadine, Stephen determina a nove anni che la sola cosa importante nella vita sia la ricchezza e, incoraggiato dalla sorella, decide di iscriversi alla facolt\u00e0 di medicina; quando per\u00f2, a diciannove anni, assiste impotente alla morte per annegamento di Donna nel corso di una gita al lago, decide di concentrarsi unicamente negli studi laureandosi summa cum laude ma allontanandosi sempre di pi\u00f9 dalla famiglia, tanto da non presentarsi al capezzale del padre morente e avere per questo una brusca discussione col fratello al termine della quale questi muore investito da un'auto davanti ai suoi occhi.\nAperta la propria clinica privata a New York, negli anni Strange diviene un neurochirurgo assai eminente, ma arrogante, egoista, egocentrico, avido e materialista nonch\u00e9 alcolizzato, donnaiolo e dedito ad un edonismo sfrenato, circondandosi dal lusso grazie alle esorbitanti parcelle che impone ai suoi pazienti. Una notte del 1963 tuttavia, guidando ad eccessiva velocit\u00e0 e in stato di ebbrezza, Strange rimane vittima di un violento incidente d'auto riportando ferite alle mani tanto gravi che, nonostante l'operazione dell'abile dottor Nicodemus West riesca ad evitare l'amputazione, i nervi rimangono irreparabilmente danneggiati rendendogli impossibile tornare ad eseguire operazioni chirurgiche. Troppo orgoglioso per accettare una posizione di secondo piano, Strange perde il lavoro e sperpera la propria fortuna tra l'alcol e la vana ricerca di una cura, ritrovandosi a vivere in mezzo alla strada.\nDopo aver sentito alcuni marinai parlare di un vecchio eremita noto come l'Antico, apparentemente dotato di poteri taumaturgici soprannaturali, Strange si convince che possa guarirlo e parte dunque per l'Himalaya riuscendo infine a raggiungere il monastero dell'asceta che, tuttavia, dato il suo egoismo, si rifiuta di curarlo, offrendogli invece di insegnargli le arti mistiche. Furioso, Strange si rifiuta ma non riesce a lasciare la montagna a causa di una tempesta e, dunque, si trattiene a sufficienza da scoprire che il Barone Mordo, uno dei discepoli dell'Antico, intende assassinare il maestro e prenderne il posto, cosa che lo spinge a tentare di mettere in guardia l'anziano eremita che, pur rivelando di esserne gi\u00e0 consapevole, rimane colpito dall'atto disinteressato di Strange, cui propone nuovamente di divenire suo apprendista ottenendo, stavolta, una risposta positiva.\nSignore delle Arti Mistiche.\nSette anni dopo Strange, trovata la serenit\u00e0 interiore e abbracciato uno stile di vita mistico-ascetico, fa ritorno negli Stati Uniti per perfezionare la sua padronanza delle arti mistiche e si stabilisce al 177A di Bleecker Street nel Greenwich Village, in un vecchio palazzo considerato infestato che decide di chiamare \"Sanctum Sanctorum\". Grazie all'aiuto di alcuni artefatti magici donatigli dal suo maestro, come l'Occhio e la Sfera di Agamotto o il Libro dei Vishanti, nonch\u00e9 all'aiuto del fedele assistente Wong, Strange inizia ad operare come consulente mistico affrontando entit\u00e0 demoniache quali i Possessori, Aggamon, la Casa delle Ombre, Zota di Pergamum, KhL\u0398G nonch\u00e9 l'infido maestro di arti mistiche deciso a fondare la sua setta Kaecilius sebbene i suoi avversari pi\u00f9 temibili e ricorrenti siano il malvagio signore della Dimensione dei Sogni Incubo, il Barone Mordo, rancoroso ex-discepolo dell'Antico e soprattutto il perfido signore della Dimensione Oscura Dormammu.\nSul finire degli anni settanta incontra Uatu l'Osservatore e assiste con lui alla disfatta degli eroi dell'epoca, sacrificatisi per respingere un'invasione Skrull, venendo tuttavia rincuorato dall'entit\u00e0 sul fatto che ne sarebbero presto emersi di nuovi per colmare il vuoto; decenni dopo infatti, Strange ha modo di conoscere e collaborare con i Fantastici Quattro, Thor, l'Uomo Ragno, i Vendicatori, gli X-Men e Devil partecipando anche al matrimonio tra Mister Fantastic e la Donna Invisibile.\nContemporaneamente il Dottor Strange incontra entit\u00e0 cosmiche quali Eternit\u00e0 e il Tribunale Vivente iniziando inoltre una complicata relazione sentimentale con la bella nipote di Dormammu, Clea che ben presto diviene anche sua discepola. Per sventare la minaccia dell'arma apocalittica nota come Omegatron, Strange riunisce in seguito Namor e Hulk dando origine ai Difensori, gruppo non fisso ed eterogeneo di supereroi solitari di cui diviene uno dei membri fondamentali nonch\u00e9 una sorta di leader. Nel frattempo, per salvare il mondo dalla minaccia dell'entit\u00e0 demoniaca Shuma-Gorath, Strange si vede costretto a uccidere il proprio mentore, l'Antico, ereditando da lui la carica di Stregone Supremo (o Mago Supremo) e protettore della Terra, ricevendo quindi dalla Morte il dono dell'immortalit\u00e0 che si adatta al suo nuovo ruolo impedendogli di morire per cause naturali.\nPoco tempo dopo il Secret Invasion, assieme al Professor X, Mister Fantastic, Freccia Nera, Iron Man e Namor, Strange forma il gruppo segreto degli Illuminati, volto a ideare strategie e prendere decisioni contro minacce di portata cosmica.\nStregone Supremo.\nIl peso del suo ruolo di Stregone Supremo spinge il Dottor Strange a tentare di riportare in vita suo fratello Victor con un incantesimo del Libro dei Vishanti ma, inconsapevolmente, utilizza i Versi Vampirici e, nonostante in un primo momento non sembri ottenere alcun risultato, dopo aver collaborato con il gruppo di cacciatori di vampiri noto come Nightstalkers eliminando temporaneamente quasi tutti i vampiri del Pianeta grazie alla Formula di Montesi ironicamente Victor resuscita in forma di vampiro adottando prima i panni di secondo Barone Seangue e poi di Khiron decidendo infine di suicidarsi per non soccombere alla sete di sangue, evento che segna profondamente Strange.\nNel frattempo Clea \u00e8 costretta a far ritorno alla Dimensione Oscura dopo aver guidato una rivolta deponendo sua madre Umar, mentre la collezione di artefatti magici del dottore viene apparentemente distrutta assieme al Sanctum Sanctorum in uno scontro con l'entit\u00e0 aliena paradimensionale Urthona, evento che spinge il Signore delle Arti Mistiche ad apprendere la magia nera per non trovarsi impreparato contro minacce future sconfiggendo cos\u00ec nuovamente Shuma-Gorath, scoprendo che Agamotto ha in realt\u00e0 salvato tutti i suoi artefatti e ricongiungendosi con Clea, che poco dopo diviene sua moglie, sebbene col tempo il loro rapporto si deteriori portandoli a separarsi.\nStrange manipola inoltre Morbius, Ghost Rider e Blaze portando alla formazione dei Figli della Mezzanotte per affrontare Lilith. Dopo essersi rifiutato di combattere una guerra cosmica in nome dei Vishanti, le entit\u00e0 che danno potere ai suoi incantesimi, Strange viene spogliato di gran parte dei suoi poteri e della nomina di Stregone Supremo sperimentando tuttavia nuove tipologie di sortilegi e trovando una nuova fonte di potere nella magia del caos, cosa che lo porta a riguadagnare il titolo. Durante questo periodo Strange prende sotto la sua ala un giovane apprendista mago celtico di nome Kyllian che per\u00f2 abbandona i suoi insegnamenti diventando un agente del caos.\nSuccessivamente il Dottor Strange si riunisce coi Difensori originali per affrontare Dormammu e Yandroth, evento che provoca il realizzarsi di un'antica maledizione posta sul gruppo dal loro primo avversario, che li porta a divenire mentalmente instabili ribattezzandosi \"L'Ordine\" (\"The Order\") e tentando di eradicare il male dalla Terra fino a che Clea e un gruppo di suoi alleati (Valchiria, Hellcat, Nottolone, Namorita, She-Hulk e Ardina) riescono a sconfiggerli riportandoli alla ragione. Segnato da tale esperienza, Strange decide di prendersi un periodo di pausa dalla comunit\u00e0 supereroistica ritirandosi a meditare ma, poco dopo, ritorna in attivit\u00e0 tentando perfino di far rinsavire Scarlet dal catastrofico esaurimento nervoso che ha provocato lo scioglimento dei Vendicatori, senza per\u00f2 ottenere risultati e trovandosi intrappolato nella riscrittura della realt\u00e0 operata dalla donna, sebbene poi, come vari altri supereroi, recuperi i ricordi della sua vita precedente grazie alla mutante Layla Miller e si rechi a Genosha per costringere Scarlet a risistemare il mondo dando origine a una battaglia nel corso della quale Magneto uccide Quicksilver e la donna, in preda allo shock, fa tornare il mondo com'era togliendo per\u00f2 i poteri al 90% dei mutanti, evento che viene battezzato \"M-Day\" e considerato da Strange al pari di un fallimento personale in quanto il suo compito consiste proprio nel prevenire simili danni alla struttura della realt\u00e0.\nCivil War.\nAllo scoppio della guerra civile tra superumani pro e contro l'Atto di Registrazione dei Superumani, il Dottor Strange decide di non schierarsi ritenendo che nessuna delle due parti detenga completamente la ragione e che sia ingiusto utilizzare i suoi immensi poteri per decidere arbitrariamente il destino di tutti gli eroi, motivo per cui si ritira in digiuno e meditazione al polo nord affinch\u00e9 la vittoria arrida \"all'umanit\u00e0\".\nTerminato il conflitto, nonostante gli venga concessa l'immunit\u00e0 alla Registrazione in quanto la sua identit\u00e0 \u00e8 da sempre di dominio pubblico, decide di entrare in clandestinit\u00e0 unendosi ai Nuovi Vendicatori, cui offre di usare come quartier generale il suo Sanctum Sanctorum camuffandolo magicamente da Starbucks in costruzione. Nel corso di una missione in Giappone per salvare Maya Lopez dalle grinfie di Elektra e della Mano, Strange viene pugnalato dalla ragazza poich\u00e9 controllata dalla setta ninja, ma riesce a salvarsi e a liberarla. Quando Zia May viene colpita da un proiettile destinato a lui, l'Uomo Ragno chiede aiuto a Strange per salvarle la vita con la magia ma questi dichiara che un simile utilizzo dei suoi poteri non \u00e8 possibile.\nWorld War Hulk.\nDurante l'invasione di Hulk a Manhattan, Strange \u00e8 uno degli obbiettivi del Golia Verde, che dopo aver tentato invano di far ragionare affronta sul piano fisico col potente demone extra-dimensionale Zom venendo sconfitto poich\u00e9 incapace di controllarne il potere oscuro, imprigionato in un Colosseo e successivamente liberato da Sentry, il quale ingaggia Hulk in una dura lotta dando a Stark il tempo di armare un satellite che, tramite una raffica laser, regredisce il Gigante di Giada alla sua forma umana permettendone l'arresto.\nSecret Invasion e Dark Reign.\nDopo aver intuito che la Terra \u00e8 sotto assedio dagli Skrull, infiltratisi da anni tra gli eroi grazie ai loro poteri mutaforma, gli Illuminati si riuniscono per far fronte al pericolo scoprendo per\u00f2 che anche uno di loro, Freccia Nera, \u00e8 un impostore alieno; cosa che porta i membri del gruppo a dividersi decidono di trovare ognuno da s\u00e9 una soluzione alla faccenda. Nonostante l'invasione venga respinta, approfittando della tensione generatasi Hood e i suoi uomini attaccano i Nuovi Vendicatori nel Sanctum Sanctorum costringendo il Dottor Strange a servirsi di un quantitativo immenso di magia nera per sconfiggerlo, rischiando quasi di ferire i propri compagni e non riuscendo a scongiurare la distruzione della sua dimora, evento che lo porta a decidere di lasciare il gruppo decretando di aver fallito il suo compito e lasciando la Cappa della Levitazione, l'Occhio di Agamotto e il titolo di Stregone Supremo a Fratello Voodoo, che tuttavia muore poco tempo dopo la nomina lasciando il ruolo vacante.\nIn questo periodo Strange viene contattato da Thor affinch\u00e9 lo aiuti a riparare Mjolnir, danneggiato in battaglia, richiesta che riesce a soddisfare infondendo tuttavia l'anima del \"Dio del Tuono\" nel martello legandoli cos\u00ec indissolubilmente.\nMosso dal senso di colpa per la morte di Voodoo, il Dottor Strange torna tra le file dei Nuovi Vendicatori assistendoli in varie missioni finch\u00e9, nel momento in cui il fantasma di Daniel Drumm attacca gli eroi possedendoli uno alla volta egli riesce a sconfiggerlo utilizzando la magia nera senza tuttavia rimanerne corrotto, cosa che, unita alla sua ferma volont\u00e0 di combattere per la Terra, lo porta a venire nuovamente insignito del titolo di Stregone Supremo direttamente dall'immagine astrale dell'Antico.\nIncursioni.\nQuando Pantera Nera assiste a una \"incursione\", ossia la collisione di due universi, gli Illuminati si riuniscono nuovamente pronosticando che tale fenomeno rappresenti una minaccia imminente anche per il loro mondo e, per poter trovare una soluzione, arrivano a prendere in considerazione l'idea di distruggere altri mondi; contemporaneamente Thanos e il suo Ordine Nero attaccano la Terra per uccidere il suo ultimo discendente e recuperare le Gemme dell'Infinito venendo respinti da Strange e il resto degli Illuminati. Stanco di osservare gli altri prendere decisioni catastrofiche, il Dottor Strange decide di prendere la situazione nelle sue mani stringendo patti con entit\u00e0 demoniache e attingendo dagli incantesimi pi\u00f9 oscuri per poi abbandonare la Terra e recarsi alla \"Libreria dei Mondi\" dove si imbatte nel Dottor Destino, intenzionato a distruggere gli Arcani e impadronirsi della loro onnipotenza grazie a Molecola. Piano che completa con successo pochi istanti prima dell'incursione finale tra Terra 616 e Terra 1610.\nRicreato dalle ceneri del Multiverso un enorme planetoide composto da frammenti di altre realt\u00e0, \"Battleworld\", il Dio-Imperatore Destino nomina Strange suo braccio destro e sceriffo ma, quando gli eroi di Terra 616 sopravvissuti alla distruzione grazie ad una speciale capsula di salvataggio vengono liberati dalla stasi e insorgono, egli si schiera dalla loro parte venendo pertanto ucciso da Destino.\nNuovissimo Universo Marvel.\nCon la rinascita del multiverso, il Dottor Strange viene resuscitato, completamente immemore di quanto accaduto, e torna a svolgere il suo compito di consulente mistico nel riedificato Sanctum Sanctorum iniziando a servirsi di frequente, durante le battaglie, di un artefatto incantato noto come \"Ascia di Angarruumus\".\nGli ultimi giorni della magia.\nStrange, nell'ultimo periodo, sta riscontrando strane anomalie nel mondo magico, a cominciare dalla presenza massiccia di creature mistiche sulla Terra e dal malfunzionamento di alcuni suoi poteri, cosa confermata quando una giovane ragazza di nome Zelma Stanton rivela di essere attaccata da misteriose creature che, secondo Wong, non compaiono sul loro piano da secoli. Cos\u00ec Strange e Wong viaggiano per le dimensioni e fanno una macabra scoperta: qualcuno sta distruggendo gli stregoni e le fonti magiche del multiverso e, di conseguenza, la magia stessa. Strange continua con le sue indagini e fronteggia i suoi nuovi nemici, ma questi ultimi si rivelano essere macchine e robot, i quali dispongono di una tecnologia tale da interferire con la magia: essi sono l'Empirikul, e sono giunti infine sulla Terra. Molti maghi in tutto il mondo lottano contro il nemico comune (Scarlet, Doctor Voodoo, Magika, El Medico Mistico, Mahatma Doom e altri) e Strange in persona combatte contro la guida dell'Empirikul, l'Imperatore, ma \u00e8 tutto inutile: quest'ultimo trionfa e la magia cessa di esistere. Infine, l'Imperatore decide di condannare al rogo tutti i maghi terrestri e poco prima di iniziare l'uomo racconta a Stephen la sua storia, di come fosse un ragazzino quando i suoi genitori, in un'altra dimensione, si contrapposero alla loro gente praticando la scienza anzich\u00e9 la magia e per ci\u00f2 furono uccisi, mentre lui si salv\u00f2 a bordo di una navicella, per cui nacque in lui un odio nei confronti di coloro che praticavano le arti magiche, considerandoli nemici della scienza e dell'ordine naturale delle cose. Viene per\u00f2 fermato dal Monako, vecchio stregone amico di Strange, il quale usa la poca magia rimasta per salvare tutti e teletrasportarli via, non prima di aver detto a Stephen di andare a cercare gli ultimi artefatti magici nel mondo, dopodich\u00e9 muore bruciato per mano dell'imperatore. Cos\u00ec Strange e altri maghi viaggiano in giro per il mondo alla ricerca di tali artefatti al fine di sconfiggere l'Empirikul, tuttavia durante la ricerca Strange si ricorda di un terribile segreto riguardo al suo Sanctum Sanctorum e ai suoi poteri: egli infatti ogni volta che usava potenti magie doveva pagare un terribile prezzo, che lo portava a soffrire terribilmente sia fisicamente che psicologicamente, ma con il passare del tempo il debito era diventato troppo grande e per questo con Wong decise di compensarlo in un altro modo, solo che questa maniera si \u00e8 rivelata troppo pericolosa con il passare del tempo. Strange \u00e8 terrorizzato: nello scantinato di casa sua infatti vive un gigantesco mostro informe fatto unicamente di tutto il suo dolore e la sua sofferenza, e l'Empirikul nel cercare di distruggerlo gli ha aperto un passaggio verso il mondo esterno. Wong intanto, insieme a Zelma, ha ideato un piano per aiutare Stephen. Quest'ultimo, accorgendosi della pericolosit\u00e0 della \"Cosa in cantina\", aveva reso alcuni discepoli di Strange in Tibet dei veri e propri feticci per lo stregone, che subivano tutto ci\u00f2 che subiva lui ogni volta che il debito magico cresceva, a volte morendo per ci\u00f2. Wong vorrebbe usare altre persone per aiutare il suo padrone e amico, ma Strange si presenta al tempio e glielo proibisce, in parte disgustato da ci\u00f2, sebbene i suoi discepoli avevano offerto anima e corpo a lui. Dopo aver stordito Wong e aver mandato via tutti si reca con gli altri stregoni al suo Sanctorum, dove l'Imperatore \u00e8 alle prese con la Cosa, la quale, dopo il rifiuto dell'Imperatore di farla uscire tenta di ucciderlo. Sopraggiunge poco dopo il dottore assieme agli altri stregoni, il quale lo attacca alle spalle e si unisce alla lotta con un arco magico, ma \u00e8 comunque inutile, finch\u00e9 la Cosa lo distrae e Strange lo acceca con la polvere ricavata dal cranio dell'Antico, la quale svela al mondo cosa sta accadendo davvero (l'Empirikul fino a quel momento stava usando congegni che gli permetteva di muoversi invisibile all'occhio umano). Strange, dopo aver proposto una tregua alla Cosa (la quale lo odia profondamente per averla creata e segregata), si unisce a lei e, supportato da coloro che aveva aiutato, da Wong, da Zelma, e dai suoi discepoli, sconfigge definitivamente l'Imperatore e con esso l'Empirikul. Poco dopo infligge all'Imperatore una punizione esemplare: dopo averlo incatenato gli rivela che l'unico libro che Zelma aveva salvato era quello con cui cre\u00f2 la Cosa, e con esso lo trasforma appunto nella nuova \"Cosa in cantina\", costringendolo non solo ad assorbire d'ora in poi il suo dolore, ma anche a essere una di quelle creature magiche che tanto odiava. Nel mentre la vecchia Cosa viaggia libera per il mondo, ma si sente vuota e decide di provare la vendetta come passatempo, mentre Strange non \u00e8 felice che la storia sia finita: non riesce pi\u00f9 a usare i suoi artefatti, e gli incantesimi sono solo echi flebili, a dimostrazione che la magia, probabilmente, sia davvero morta (o comunque sia debolissima nel mondo).\nIl nuovo volto della magia.\nDopo la battaglia dell'Empirikul, Strange \u00e8 costretto a riaffrontare i suoi vecchi impieghi come Stregone Supremo in maniera ridotta usando i pochi artefatti magici rimasti contro creature di vario tipo, oltre che vedersela contro i suoi vecchi nemici come Mordo (il quale ha stretto un patto con Dormammu per preservare i suoi poteri dopo la guerra contro l'Empirikul), Dormammu, Incubo, e affrontandone di nuovi come Mister Tormento (ovvero la Cosa in Cantina, che si \u00e8 data un nome e ha deciso di infliggere sofferenza ad altri per poi nutrirsene).\nSPIN-OFF.\nStrange Academy\nDopo gli ultimi attacchi e la scarsa disponibilit\u00e0 di artefatti ed energie magiche sulla Terra, Strange decide di aprire una scuola per le arti mistiche insieme ad altri stregoni. Nella \"Strange Academy\" gli studenti (gi\u00e0 in possesso di arti magiche / mistiche) vengono incentivati all'uso corretto della magia e a fargli prendere il controllo di essa. Lo scopo finale degli insegnamenti sar\u00e0 quello di recuperare e rinforzare le arti mistiche per avere un \"esercito\" pronto.\nPoteri e abilit\u00e0.\nIl Dottor Strange \u00e8 considerato il pi\u00f9 potente mago della Terra ed Eternit\u00e0 lo ha definito il pi\u00f9 potente dei mortali. I suoi poteri derivano principalmente dalla connessione coi Vishanti, un trittico di entit\u00e0 mistiche onnipotenti (Agamotto, Oshtur e Hoggoth) che insigniscono il loro campione il titolo di \"Stregone Supremo\", o \"Mago Supremo\" (\"Sorcerer Supreme\"), consentendogli di attingere al loro potere per diventare intangibile, diventare invisibile, emettere energia, generare campi di forza, modificare le leggi spaziotemporali, spostarsi tra le dimensioni parallele o bandirvi qualsiasi creatura, comunicare telepaticamente, ipnotizzare qualunque essere vivente, teletrasportarsi, generare illusioni, spostare gli oggetti col pensiero. \u00c8 in grado di invocare anche altre entit\u00e0, quali Cyttorak, Farallah, Ikonn, Krakkan, Raggadorr, Valtorr e Watoomb, utilizzandone gli attributi soprannaturali per dare potere ai suoi incantesimi nonch\u00e9 di servirsi, qualora necessario, sia della magia del caos che della magia nera risultando in grado di padroneggiarla senza lasciarsi consumare. Grazie a un dono fattogli dalla Morte poco dopo la sua nomina a Stregone Supremo inoltre, Strange \u00e8 virtualmente immortale.\nOltre ai suoi immensi poteri magici, Strange \u00e8 un eccellente medico specializzato di neurochirurgia (almeno prima del suo incidente), dotato di una grande intelligenza, un grande esperto di combattimento corpo a corpo ed arti marziali quali il judo, nonch\u00e9 nell'uso di armi bianche come spade o asce.\nIl costume del Dottor Strange comprende due artefatti mistici che gli conferiscono poteri aggiuntivi:\nNel suo impenetrabile Sanctum Sanctorum, Strange possiede inoltre una vasta collezione di oggetti magici, tra cui i pi\u00f9 significativi sono una speciale sfera di cristallo, la Sfera di Agamotto (\"Orb of Agamotto\"), uno scettro capace di assorbire e incrementare l'energia mistica chiamato Asta di Watoomb (\"Wand of Watoomb\"), un potente grimorio noto come Libro dei Vishanti (\"Book of the Vishanti\") e l'Ascia di Angarruumus (\"Axe of Angarruumus\").\nAltre versioni.\n1602.\nIn \"1602\", Sir Stephen Strange \u00e8 contemporaneamente il mago e il medico della corte di Regina Elisabetta I, giustiziato per stregoneria in seguito alla morte della regina, la sua testa viene mantenuta in vita grazie alla moglie Clea. Il suo personaggio \u00e8 ispirato a John Dee.\n2099.\nNel futuro di \"Marvel 2099\", lo Stregone Supremo \u00e8 una giovane donna che si fa chiamare \"Strange\", la quale tuttavia risulta estremamente inesperta nell'uso dei propri poteri.\nAge of X.\nNel crossover \"Age of X\", il Dottor Strange si finge un cacciatore di mutanti a pagamento ma, in realt\u00e0, lavora per la resistenza al servizio diretto di Magneto.\nAmalgam.\nNell'universo Amalgam, il Mago Supremo \u00e8 il Dottor Strangefate (fusione tra il Dottor Strange della Marvel e il Dottor Fate della DC Comics) il cui alter ego \u00e8 Charles Xavier.\nBullet Points.\nNella miniserie \"Bullet Points\", in seguito al suo incidente il dottor Stephen Strange va a lavorare per lo S.H.I.E.L.D. chiedendo che gli guariscano le mani, richiesta cui gli scienziati acconsentono.\nThe End.\nIn \"Fantastic Four: The End\", Strange e Clea hanno una figlia, chiamata come la madre e che ha ereditato il titolo del padre.\nExiles.\nSulla testata \"Exiles\" ha fatto la sua apparizione una versione alternativa del Dottor Strange proveniente dalla Terra-59661 dove \u00e8 un rinomato neurochirurgo specializzato in superumani che viene ucciso da Deadpool.\nGuardiani della Galassia.\nNella linea temporale dei \"Guardiani della Galassia\", Strange ha assunto il titolo di Antico e preso sotto la sua ala un discepolo, Krugarr. In seguito viene ucciso da Dormammu e vendicato dal pupillo.\nMarvel Zombi.\nIn \"Marvel Zombi\" Strange \u00e8 inizialmente uno dei superstiti alla piaga zombie e fa parte della resistenza guidata da Nick Fury ma, in seguito, viene infettato e ucciso da Ultron.\nMC2.\nNel futuro alternativo di \"MC2\", il Dottor Strange si \u00e8 ritirato lasciando il titolo di Stregone Supremo al giovane Doc Magus.\nSpider-Ham.\nNell'universo di \"Spider-Ham\" \u00e8 presente una parodia del personaggio: Croctor Strange.\nTerra X.\nNella realt\u00e0 alternativa di \"Terra X\", il Dottor Strange viene ucciso da Clea per ordine di Loki, ma la sua forma astrale continua ad esistere come una sorta di spettro.\nUltimate.\nNell'universo Ultimate il Dottor Strange \u00e8 misteriosamente e letteralmente scomparso poco tempo dopo aver sposato la sua ex-studentessa Clea, che ha quindi cresciuto loro figlio Stephen Strange, Jr. lontano dal mondo della magia finch\u00e9, durante il suo ultimo anno di college, il ragazzo viene avvicinato da Wong e messo al corrente della verit\u00e0 divenendo poi un guru new Age per gente ricca, potente e famosa, noto al pubblico come \"Dr. Strange\" nonostante non abbia completato gli studi. Pur comparendo di frequente in svariati talk show, venendo trattato da celebrit\u00e0 e avendo pubblicato un libro sulla propria vita la sua effettiva conoscenza di magia \u00e8 oltremodo scarsa tanto che, quando combatte al fianco di qualche supereroe, riesce a salvarsi pi\u00f9 per fortuna che per abilit\u00e0. Nel corso dei fatti di \"Ultimatum\", Hulk rade al suolo il Sanctum Sanctorum e il giovane viene brutalmente assassinato da Dormammu, sebbene in seguito una figura misteriosa ritrovi il suo cadavere producendo una strana luce magica.\nWhat If?\nIl personaggio \u00e8 stato reinventato in due scenari della serie canonica \"What If?\":\nAltri media.\nCinema.\nMarvel Cinematic Universe.\nNel franchise del Marvel Cinematic Universe, il Dottor Strange \u00e8 interpretato da Benedict Cumberbatch e doppiato da Francesco Bulckaen. Cumberbatch per calarsi nei panni del personaggio ha attinto all'esperienza del suo anno sabbatico, durante il quale ha insegnato inglese in un monastero tibetano nel Darjeeling, in India. L'attore si \u00e8 inoltre concentrato molto sulla dimensione spirituale e ha prestato particolare attenzione all'aspetto fisico e gestuale"}
{"id": "426298", "revid": "1305772", "url": "https://it.wikipedia.org/wiki?curid=426298", "title": "Fabbisogno energetico", "text": ""}
{"id": "426301", "revid": "72396", "url": "https://it.wikipedia.org/wiki?curid=426301", "title": "Uzbekistan Super League", "text": "La Uzbekistan Super League (; ) \u00e8 la massima divisione del campionato di calcio dell'Uzbekistan. \u00c8 posto sotto l'egida della Federazione calcistica uzbeka.\nTra i calciatori famosi che hanno militato o militano nella prima divisione uzbeka figurano Server Djeparov, nominato calciatore asiatico dell'anno nel 2008, e Rivaldo, ex giocatore di Barcellona e Milan, che, rescisso il contratto con l', nel 2008 ha firmato per il Bunyodkor, squadra di Ta\u0161kent.\nLa squadra pi\u00f9 titolata \u00e8 il Pakhtakor Tashkent, con 14 titoli.\nSquadre.\nStagione 2022.\nPartecipazioni per squadra.\nSono 39 le squadre ad aver preso parte alle 30 stagioni di Uzbekistan Super League dal 1992 al 2021 (in grassetto le squadre partecipanti alla stagione 2021).\nSponsorizzazioni.\nDal 1992 ad oggi, la Uzbekistan Super League, ha avuto 2 sponsorizzazioni, le quali sono:"}
{"id": "426307", "revid": "31465", "url": "https://it.wikipedia.org/wiki?curid=426307", "title": "Fabbisogno calorico", "text": ""}
{"id": "426323", "revid": "228587", "url": "https://it.wikipedia.org/wiki?curid=426323", "title": "Lamlameta", "text": "Il Lamlameta \u00e8 un gioco da tavolo astratto della famiglia dei mancala, giocato dal popolo Konso della zona di Olanta (Etiopia centrale), e descritto per la prima volta da Richard Pankhurst nel 1971. Viene giocato soprattutto dagli uomini. Il nome del gioco, letteralmente, significa \"raggruppati a coppie\".\nRegole.\nTavoliere e disposizione iniziale.\nIl tavoliere viene chiamata \"toma tag\u00e9ga\" ed \u00e8 composto da 2 file di 12 buche dette \"awa\". Inizialmente, due semi (\"tag\u00e9ga\") vengono collocati in ciascuna buca. Si gioca in due, a turni; ogni giocatore controlla la buca pi\u00f9 vicina a s\u00e9.\nTurno.\nAl proprio turno, il giocatore preleva i semi da una delle proprie buche e li semina in modo antiorario. In genere, la mossa di apertura parte dall'ultima o dalla penultima buca di destra. Con la sola eccezione della mossa di apertura (la prima del primo giocatore), la semina \"salta\" le buche avversarie che contengono 2 semi. Se l'ultimo seme della semina cade in una buca non vuota, tutti i semi nella buca vengono prelevati e la semina continua \"a staffetta\".\nSe l'ultimo seme cade in una buca vuota la mossa termina. La mossa d\u00e0 luogo a una cattura se la buca in questione si trova nella fila del giocatore di turno e la buca avversaria antistante contiene due semi. In tal caso, vengono catturati \"tutti i semi\" avversari che si trovano in buche con 2 semi, che vengono tolti dal tavoliere.\nLa partita termina quando uno dei giocatori non pu\u00f2 pi\u00f9 muovere; l'altro giocatore cattura tutti i pezzi rimasti in tavola. Vince chi ha catturato pi\u00f9 pezzi."}
{"id": "426336", "revid": "339392", "url": "https://it.wikipedia.org/wiki?curid=426336", "title": "Alfonso Trincone", "text": ""}
{"id": "426340", "revid": "31465", "url": "https://it.wikipedia.org/wiki?curid=426340", "title": "Essere vivente", "text": ""}
{"id": "426352", "revid": "339392", "url": "https://it.wikipedia.org/wiki?curid=426352", "title": "Alfio Ragazzi", "text": ""}
{"id": "426359", "revid": "339392", "url": "https://it.wikipedia.org/wiki?curid=426359", "title": "Filippo Merlino", "text": ""}
{"id": "426366", "revid": "339392", "url": "https://it.wikipedia.org/wiki?curid=426366", "title": "Horacio Majorana", "text": ""}
{"id": "426372", "revid": "339392", "url": "https://it.wikipedia.org/wiki?curid=426372", "title": "Domenico Intravaia", "text": ""}
{"id": "426374", "revid": "125817330", "url": "https://it.wikipedia.org/wiki?curid=426374", "title": "Fatih Terim", "text": "Ha legato il suo nome al , di cui \u00e8 stato una bandiera da calciatore e allenatore per diversi anni. Soprannominato \"Imperatore\", \u00e8 il tecnico turco pi\u00f9 vincente della storia, avendo ottenuto alla guida del Galatasaray 8 campionati (1997, 1998, 1999, 2000, 2012, 2013, 2018 e 2019), 3 Coppe di Turchia (1999, 2000 e 2019), 4 Supercoppe di Turchia (1996, 1997, 2012 e 2013) e la Coppa UEFA 1999-2000, primo titolo internazionale per un club turco. Ha allenato in Italia, con parentesi pi\u00f9 sfortunate, alla Fiorentina e al Milan. Da CT della Turchia ha partecipato a 3 Europei (1996, 2008 e 2016), arrivando fino alla semifinale persa con la nel 2008.\nCarriera.\nGiocatore.\nClub.\nTerim ha iniziato a giocare nel 1969 con l'Adana Demirspor Kul\u00fcb\u00fc. A causa delle sue difficili condizioni economiche, all'epoca \u00e8 stato l'unico giocatore a ricevere riservatamente dalla sua squadra 150 lire turche. Dopo tre anni \u00e8 diventato capitano della squadra. Il giorno della prima partita con la fascia al braccio, Terim era cos\u00ec euforico al punto che, dopo aver caricato la squadra, si diresse verso il campo cos\u00ec velocemente che nessuno dei compagni riusc\u00ec a stargli dietro. Con l'Adana Demirspor ha conquistato la promozione in T\u00fcrkiye 1.Lig nel 1973. In quel periodo Terim ha ricoperto il ruolo di attaccante, attirando l'attenzione di diverse grandi squadre.\nNel 1974 si \u00e8 trasferito al Galatasaray in cui \u00e8 rimasto fino al 1985, disputando 407 partite e realizzando 27 gol.\nNazionale.\nTerim \u00e8 stato convocato per 51 volte nella Nazionale turca, capitanandola in 35 occasioni, e segnando 3 reti. Ha esordito il 30 aprile 1975 in Svizzera-Turchia 1-1 e ha realizzato la sua prima rete in nazionale il 18 marzo 1979 al 56\u00ba minuto di Turchia-Malta, fissando il risultato sul 2-1.\nAllenatore.\nInizi.\nDopo essersi ritirato dal calcio giocato, Terim ha intrapreso la carriera di allenatore.\nNel 1987 \u00e8 stato ingaggiato dall'Ankarag\u00fcc\u00fc, dove \u00e8 rimasto per 18 mesi. In seguito \u00e8 passato al G\u00f6ztepe per un anno.\nNazionale turca Under-21 e Nazionale maggiore.\nNel 1990 \u00e8 stato scelto da Piontek come suo assistente nella Nazionale turca e contemporaneamente come allenatore della Nazionale Under-21.\nDopo tre anni alla guida dell'Under-21 \u00e8 stato nominato commissario tecnico della Nazionale maggiore nel 1993 . La Nazionale turca sotto la guida di Terim riusc\u00ec a qualificarsi per l'Europeo 1996, prima partecipazione a una fase finale di un Europeo nella storia della Turchia. Nella fase finale, tuttavia, la Turchia perse tutte e tre le partite senza segnare alcun gol.\nGalatasaray.\nIn seguito all'esperienza con la Nazionale, pass\u00f2 sulla panchina del Galatasaray. Negli anni successivi divenne il tecnico pi\u00f9 vincente nella storia del club, vincendo quattro campionati e due coppe nazionali consecutive. A nobilitare il suo operato fu inoltre il successo in Coppa UEFA nel 1999-00, conseguito contro l'Arsenal di Wenger.\nL'esperienza italiana: Fiorentina e Milan.\nNell'estate 2000 firm\u00f2 con la Fiorentina. Dopo un avvio positivo, nei primi mesi del 2001 entr\u00f2 in conflitto \u2014 complice il difficile scenario economico in cui versava la societ\u00e0 \u2014 col presidente Cecchi Gori e decise per le dimissioni.\nAncor prima della conclusione del campionato si accord\u00f2 con il Milan, dove sostitu\u00ec Alberto Zaccheroni. L'inizio del torneo fu caratterizzato da risultati altalenanti per i rossoneri, spingendo la dirigenza ad esonerarlo nel novembre 2001.\nPrimo ritorno al Galatasaray.\nUn semestre dopo l'avventura in Italia, fece ritorno al Galatasaray. La seconda esperienza non si rivel\u00f2 tuttavia proficua quanto la prima e, senza alcun risultato di rilievo ottenuto, Terim si dimise nel marzo 2004 a seguito dell'eliminazione in Coppa UEFA contro il Villarreal: a sostituirlo fu il romeno Gheorghe Hagi.\nPrimo ritorno alla Turchia.\nDopo essersi dimesso dal Galatasaray alcune squadre di Serie A hanno provato ad ingaggiarlo senza successo.\nNell'estate del 2005 \u00e8 stato nuovamente chiamato a ricoprire il ruolo di CT della Turchia.\nLa Turchia di Terim ha concluso il girone eliminatorio di qualificazione ai Mondiali 2006 al secondo posto dietro l'Ucraina. Ha poi fallito la qualificazione ai Mondiali 2006 perdendo il doppio spareggio con la Svizzera: 2-0 per gli svizzeri a Berna e 4-2 per i turchi a Istanbul, partita conclusasi in rissa.\nNel dicembre 2007 lo stipendio di Terim \u00e8 stato oggetto di una discussione del parlamento turco. S\u0131rr\u0131 Sak\u0131k, membro del DTP, ha riferito che il salario di Terim era 130.000 nuove lire turche (circa 103.500 dollari), ossia 130 volte l'ingaggio minimo. Murat Ba\u015fesgio\u011flu ha risposto che lo stipendio di Terim poteva essere discusso, ma farlo in parlamento avrebbe potuto danneggiare la Nazionale.\nIl 21 novembre 2007 la Turchia si \u00e8 qualificata per la fase finale dell'Europeo 2008, concludendo il proprio girone alle spalle della Grecia. La Turchia \u00e8 stata inserita nel girone di Svizzera, Repubblica Ceca e Portogallo. Alla prima partita la Turchia ha perso per 2-0 contro il Portogallo, mentre nella seconda ha sconfitto la Svizzera per 2-1. Nella terza giornata ha sconfitto la Repubblica Ceca per 3-2, dopo essere stati sotto 2-0, qualificandosi per i quarti di finale. Nei quarti ha incontrato la Croazia, battuta per 3-1 ai rigori dopo lo 0-0 del tempi regolamentari e l'1-1 dei supplementari. In semifinale la Turchia, rimasta con pochi giocatori a causa di squalifiche e infortuni, ha incontrato la Germania perdendo per 3-2 solo nel recupero.\nDopo la fine di Euro 2008 ha rinnovato il contratto con la Federcalcio turca fino al 2012. Nell'ottobre 2009, la sua nazionale incappa in una sconfitta nella partita-chiave di qualificazione contro il Belgio: la Turchia quindi non riesce a qualificarsi per i Mondiali di calcio 2010. Il 13 ottobre 2009 Terim rassegna le dimissioni, accettate dalla Federazione turca.\nSecondo ritorno al Galatasaray.\nIl 20 maggio 2011 torna ad allenare il Galatasaray. Con una rosa formata da giocatori che non hanno mai giocato tra loro in passato, vince lo scudetto turco nei play-off introdotti nel medesimo anno sotto il nome di \"Super Final\". In questo modo ha battuto anche il record di vittorie come allenatore a capo del Galatasaray. Con lui il Galatasaray vince il suo diciannovesimo trofeo.\nIl 24 settembre 2013 viene esonerato dall'incarico di allenatore della societ\u00e0 turca.\nSecondo ritorno alla Turchia.\nIl 23 agosto 2013 viene ufficializzata la sua nomina di CT della Nazionale turca, che guida fino a giugno del 2017; gli subentra il 2 agosto dello stesso anno Mircea Lucescu. In questa occasione si qualifica a Euro 2016, ma in entrambi i casi non riesce a riportare la Turchia (nel 2014 e nel 2018 precisamente) ai Mondiali.\nTerzo ritorno al Galatasaray.\nIl 21 dicembre 2017 viene ufficializzato il suo ritorno come tecnico al Galatasaray, in sostituzione dell'esonerato Igor Tudor. Terim guida i suoi alla vittoria del titolo nazionale. Nella stagione 2018-2019 centra il \"double\" nazionale vincendo campionato (l'ottavo in bacheca per il tecnico) e Coppa di Turchia, a coronamento di un'ottima seconda parte di campionato: il Galatasaray non otteneva la doppietta dal 2000, sempre con Terim in panchina. Seguono un sesto e un secondo posto in campionato nelle due stagioni seguenti.\nIl 10 gennaio 2022 si dimette dopo la sconfitta casalinga in campionato contro il lasciando la squadra al dodicesimo posto in classifica con 27 punti raccolti in 20 partite.\nStatistiche.\nStatistiche da allenatore.\nClub.\n\"Statistiche aggiornate al 10 gennaio 2022.\" In grassetto le competizioni vinte."}
{"id": "426375", "revid": "339392", "url": "https://it.wikipedia.org/wiki?curid=426375", "title": "Ivan Ghitti", "text": ""}
{"id": "426376", "revid": "339392", "url": "https://it.wikipedia.org/wiki?curid=426376", "title": "Daniele Ghione", "text": ""}
{"id": "426377", "revid": "1784938", "url": "https://it.wikipedia.org/wiki?curid=426377", "title": "Convenzione nazionale", "text": "La Convenzione nazionale (in francese: \"Convention nationale\"), o semplicemente Convenzione, \u00e8 stata un'assemblea esecutiva e legislativa in vigore durante la Rivoluzione francese, dal 20 settembre 1792 al 26 ottobre 1795. Chiamata a dotare la nuova repubblica di una Costituzione, votata nel 1793, dovette fronteggiare le lotte tra i diversi schieramenti, che degenerarono successivamente nella dittatura dei due comitati di Salute pubblica e di Sicurezza generale.\nStoria.\nQuando la popolazione parigina assalt\u00f2 il Palazzo delle Tuileries (10 agosto 1792) e invoc\u00f2 l'abolizione della monarchia, l'assemblea legislativa ordin\u00f2 la sospensione temporanea del re dalle sue funzioni e convoc\u00f2 la Convenzione nazionale (termine di origine inglese, con il quale era stato designato il Parlamento atipico che, dopo la Gloriosa rivoluzione del 1689, aveva conferito potere a Guglielmo d'Orange e a sua moglie Maria) affidando all'assemblea il compito di redigere una nuova costituzione repubblicana (in quanto la monarchia sarebbe stata completamente abolita dalla Convenzione nazionale il 21 settembre del 1792).\nLa convenzione si attribu\u00ec l'incarico di stabilire una nuova Costituzione per lo stato francese, dopo la deposizione del re Luigi XVI e la proclamazione della repubblica. La convenzione avrebbe anche svolto il ruolo di Camera dotata di poteri legislativi, cio\u00e8 avrebbe approvato tutte le leggi della nuova Francia repubblicana.\nPotevano essere eletti a far parte dell'assemblea tutti i cittadini francesi di et\u00e0 superiore ai 21 anni, residenti da pi\u00f9 di un anno e stabilmente occupati: la Convenzione fu quindi il primo organo francese eletto a suffragio universale.\nInsediatasi quindi il 21 settembre, risult\u00f2 formata da 749 deputati. A sinistra, trovavano posto i \"montagnardi\" o deputati della montagna, di stampo repubblicano e democratico, si battevano per la tassazione del reddito, l'uguaglianza sociale, il ridimensionamento della propriet\u00e0 privata e l'accentramento di tutti i poteri in mano alla convenzione. Questi rappresentavano all'incirca un quarto dell'assemblea. Ne facevano parte politici di idee radicali: Jean-Paul Marat, Georges Jacques Danton, Maximilien de Robespierre, Louis Antoine de Saint-Just, Camille Desmoulins e altri.\nIl centro o \"palude\", risultava essere lo schieramento pi\u00f9 numeroso, all'incirca la met\u00e0 dei deputati. Essi erano i \"non schierati\" e appartenevano allo schieramento che determinava l'esito di tutte le votazioni. A destra invece, stavano i girondini, rappresentanti dei ceti borghesi e nobiliari pi\u00f9 elevati, che costituivano circa un quarto dell'assemblea. Essi osteggiavano la Comune di Parigi ed erano contrari al grande potere da questa assunto, battendosi infatti per un decentramento amministrativo e politico.\nFu essa ad istituire il processo contro Luigi XVI, condannandolo a morte."}
{"id": "426379", "revid": "76963", "url": "https://it.wikipedia.org/wiki?curid=426379", "title": "Enzo Fregosi", "text": "Biografia.\nIncominci\u00f2 la carriera nell'Arma dei Carabinieri prestando servizio alla territoriale per poi passare all'allora 1\u00ba Battaglione Carabinieri Paracadutisti \"Tuscania\" (oggi 1\u00ba Reggimento carabinieri paracadutisti \"Tuscania\") all'epoca aggregato alla Brigata paracadutisti \"Folgore\". Nel 1977, fu uno dei cinque elementi, tra cui il Comandante Alfa, scelti per il neoistituito GIS (Gruppo di Intervento Speciale) e poi fu comandante di un distaccamento (nucleo). In seguito divenne comandante del nucleo anti-sofisticazione (Nas) di Livorno.\nNel 2003 partecip\u00f2 con il grado di maresciallo luogotenente alla operazione Antica Babilonia in Iraq. Il 12 novembre dello stesso anno, a pochi giorni dal rientro in Italia, rimase vittima di un attentato, nel quale persero la vita in tutto 19 italiani (17 militari e 2 civili) e 9 iracheni.\nDopo l'attentato venne promosso a sottotenente e decorato di Croce d'Onore alla memoria. Gli sono state intitolate: una via di Livorno (citt\u00e0 dove abitava con la famiglia), una via a Loreto, una piazza a La Spezia, la Stazione Carabinieri di Rosignano Marittimo (LI) e una piazza a Tresana(MS).\nLa salma di Fregosi \u00e8 oggi inumata nel Cimitero della Misericordia a Livorno."}
{"id": "426383", "revid": "56620", "url": "https://it.wikipedia.org/wiki?curid=426383", "title": "Giuseppe Coletta", "text": ""}
{"id": "426384", "revid": "339392", "url": "https://it.wikipedia.org/wiki?curid=426384", "title": "Andrea Filippa", "text": ""}
{"id": "426386", "revid": "339392", "url": "https://it.wikipedia.org/wiki?curid=426386", "title": "Antonio Altavilla", "text": ""}
{"id": "426387", "revid": "339392", "url": "https://it.wikipedia.org/wiki?curid=426387", "title": "Riccardo Saccottelli", "text": ""}
{"id": "426388", "revid": "339392", "url": "https://it.wikipedia.org/wiki?curid=426388", "title": "Cosimo Visconti", "text": ""}
{"id": "426389", "revid": "339392", "url": "https://it.wikipedia.org/wiki?curid=426389", "title": "Alessandro Carrisi", "text": ""}
{"id": "426390", "revid": "339392", "url": "https://it.wikipedia.org/wiki?curid=426390", "title": "Pietro Petrucci", "text": ""}
{"id": "426391", "revid": "339392", "url": "https://it.wikipedia.org/wiki?curid=426391", "title": "Silvio Olla", "text": ""}
{"id": "426393", "revid": "339392", "url": "https://it.wikipedia.org/wiki?curid=426393", "title": "Massimo Ficuciello", "text": ""}
{"id": "426394", "revid": "1305772", "url": "https://it.wikipedia.org/wiki?curid=426394", "title": "Emanuele Ferraro", "text": "Emanuele Ferraro si pu\u00f2 riferire a:"}
{"id": "426395", "revid": "339392", "url": "https://it.wikipedia.org/wiki?curid=426395", "title": "Marco Beci", "text": ""}
{"id": "426397", "revid": "122765381", "url": "https://it.wikipedia.org/wiki?curid=426397", "title": "Stefano Rolla", "text": "Biografia.\nLavora nel mondo del cinema sin dagli anni sessanta del XX secolo, principalmente come aiuto regista, dirigendo tre opere. Muore nel 2003 all'et\u00e0 di 66 anni durante l'attentato del 12 novembre 2003 alla base italiana di N\u0101\u1e63iriya, dove si era recato con il suo assistente Aureliano Amadei per il progetto di un film da girare in Iraq. Amadei nel 2010 ha poi raccontato la tragica esperienza nel film \"20 sigarette\" in cui il ruolo di Rolla \u00e8 interpretato da Giorgio Colangeli.\nAdele Parrillo, compagna di Stefano Rolla, ha narrato gli ultimi anni di vita in comune e in particolare l'ultimo progetto cinematografico in Iraq - il film \"Babilonia, terra tra due fiumi\" - nel suo libro \"Nemmeno il dolore. Storia di un amore ucciso a Nassirya e negato in Italia\"."}
{"id": "426400", "revid": "125433657", "url": "https://it.wikipedia.org/wiki?curid=426400", "title": "Capitalismo", "text": "In economia, il capitalismo \u00e8 un sistema economico in cui imprese e/o privati cittadini possiedono mezzi di produzione, ricorrendo spesso al lavoro subordinato per la produzione di beni e servizi a partire dalle materie prime lavorate, al fine di generare un profitto attraverso la vendita diretta o indiretta ad acquirenti degli stessi. Tale produzione, basata sulla domanda e sull'offerta nel mercato generale di tali prodotti, \u00e8 nota come economia di mercato, contrapposta all'economia pianificata, caratterizzata invece da una pianificazione centrale da parte dello Stato. Anzich\u00e9 pianificare le decisioni economiche attraverso metodi politici centralizzati, come nel caso del feudalesimo e del socialismo, sotto il capitalismo tali decisioni sono del tutto decentralizzate ovvero nate sulla base di libere e volontarie iniziative dei singoli imprenditori.\nIn senso politico, con il termine \"capitalismo\" ci si riferisce a quegli ordinamenti statuali che pongono il \"capitale\" (il reddito, la propriet\u00e0, ecc.) al centro della tutela costituzionale.\nDescrizione.\nPi\u00f9 in particolare il termine in senso economico pu\u00f2 riferirsi a:\nLa parola \"capitalismo\" \u00e8 usata con molti significati differenti, a seconda degli autori, dei periodi storici, e talvolta del giudizio di valore che l'autore porta sull'organizzazione sociale vigente. Volendo trovare un comune denominatore alle diverse visioni, si pu\u00f2 forse affermare che per capitalismo si intenda, generalmente e genericamente, il \"sistema economico in cui i beni capitali appartengono a privati individui\".\nVa anzitutto distinta la nozione di \"capitalismo\" come fenomeno (cio\u00e8, come sistema politico-economico e sociale) dalla nozione di \"capitalismo\" come ideologia (la posizione che difende la \"naturalit\u00e0\" o la \"superiorit\u00e0\" di tale sistema, basato sulle competizioni di detentori di capitali privati).\nEssendo un termine carico di significati diversi, esso ha rappresentato spesso uno spartiacque politico che ha diviso le posizioni ideali in fautori, oppositori e critici del capitalismo.\nAlle diverse definizioni di \"capitalismo\" come sistema economico-sociale fanno spesso riscontro diverse definizioni di cosa sia il \"capitale\". Molto raramente gli autori hanno definito in modo esplicito l'uno o l'altro dei termini, e pertanto tali definizioni spesso (anche se non sempre) devono essere ricavate attraverso un'analisi critica del complesso dei loro testi.\nCapitalismo nella storia economica.\nIl capitalismo \u00e8 un fenomeno difficilmente inquadrabile storicamente, politicamente e socialmente a causa della mancanza di una definizione universalmente accettata e che non lasci spazio ad ambiguit\u00e0 interpretative. Alcuni studiosi ritengono pertanto corretto affermare che il capitalismo non rappresenti altro che il metodo pi\u00f9 \"naturale\" di allocare le risorse disponibili all'interno di una comunit\u00e0 economica (per ragioni che saranno mostrate in seguito) e che quindi sia sempre esistito in varie forme, a partire dalle comunit\u00e0 preistoriche fino ai giorni nostri. Coloro che non concordano con questa ipotesi sostengono che il capitalismo non sia il modo pi\u00f9 comune possibile di distribuire le risorse, bens\u00ec sia solo un'opzione: il dibattito verte principalmente sull'esistenza o meno di altri metodi per la distribuzione delle risorse (quali il comunismo o il socialismo) e che questi siano applicabili nella realt\u00e0 economica attuale o del passato.\nI sostenitori della tesi del \"Capitalismo perenne\" affermano che il continuo tentativo di migliorare le proprie condizioni di vita (e quindi anche economiche) a discapito di altri soggetti o di altre comunit\u00e0 faccia parte del naturale comportamento dell'uomo e sono dunque convinti che il capitalismo - inteso come attitudine umana all'arricchimento personale o della propria comunit\u00e0 (generalizzando, il miglioramento delle proprie condizioni di vita) attraverso il concentramento di risorse universalmente limitate e quindi di valore - sia sempre esistito e continuer\u00e0 a esistere, nonostante si sia manifestato sotto forme differenti nella storia. Naturalmente se il capitalismo fosse inteso solo come modello economico (limitato quindi agli aspetti meramente economici e non antropologici o sociali), questo non potrebbe avere le caratteristiche descritte sopra.\nI detrattori di questa teoria (che intendono il capitalismo come un fenomeno di ampio respiro, non solo in ambito strettamente economico) sostengono che il capitalismo non sia sempre esistito (taluni ritengono sia nato con l'agricoltura, nella Mezzaluna fertile, altri nell'antichit\u00e0 classica con la schiavit\u00f9, altri ancora agli inizi della prima Rivoluzione industriale) e/o che non durer\u00e0 per sempre.\nCapitalismo economico e ideologie politiche.\nEsistono numerose ideologie o correnti di pensiero politico-economiche differenti, talvolta opposte, che valutano il capitalismo:\nMolte ideologie differenti, spesso politicamente contrapposte, si oppongono al capitalismo in favore di diverse forme di economia pianificata (talora indicate come collettivismo), tra cui:\nAltre ideologie politiche propongono forme diverse di economie capitalistiche controllate, unendo diversi aspetti del socialismo e delle teorie liberiste (dette anche o economie miste):\nInfine, il comunismo e l'anarchia sostengono la necessit\u00e0 del superamento della societ\u00e0 capitalistica per una societ\u00e0 senza classi, con il controllo diretto dei mezzi di produzione da parte dei lavoratori.\nArgomentazioni.\nPoich\u00e9 esistono cos\u00ec tante ideologie divergenti che promuovono o si oppongono al capitalismo, sembra difficile accordarsi su una lista di argomentazioni pro o contro. Ciascuna delle ideologie sopra elencate fa affermazioni molto diverse sul capitalismo. Alcuni si rifiutano di utilizzare questo termine.\nTuttavia, sembra possibile individuare quattro questioni separate e distinte sul capitalismo che sono chiaramente sopravvissute al XX secolo e sono ancora oggi discusse. Alcuni analisti sostengono o hanno sostenuto di possedere risposte semplici a queste domande, ma le scienze politiche le vedono in generale come diverse sfumature di grigio:\nCapitalismo e globalizzazione.\nIl termine \"capitalismo\" si aggiorna e acquista nuovi significati in ogni epoca storica, che sia usato esplicitamente o implicitamente per indicare \"lo stato di cose presente\" (per parafrasare Karl Marx).\nIn particolare, inteso come sistema economico-politico, esso acquista una nuova fisionomia con il processo di globalizzazione, altro termine per il quale esistono molte varianti e sfumature di significato, raramente esplicite. Il suo significato ed il suo senso si intrecciano dunque oggi con quello di globalizzazione, e pensatori di riferimento - nel contesto di una visione del capitalismo come prodotto della storia - possono essere considerati Joseph Stiglitz, Giovanni Arrighi, l'economista indiano Prem Shankar Jha, i quali utilizzano tutti esplicitamente la parola \"capitalismo\", intesa in un senso molto prossimo a quello di Karl Polanyi. Della globalizzazione si interessano specificamente anche Paul Krugman, l'economista francese Jean-Paul Fitoussi, assieme all'economista francese liberale Maurice Allais, il quale \u00e8, nonostante questo, un oppositore del liberoscambismo.\nControversie.\nPerch\u00e9 nessuno concorda sul significato di capitalismo?\n\u00c8 difficile dare una risposta obiettiva. In apparenza, non c'\u00e8 mai stato un accordo chiaro sulle implicazioni linguistiche, economiche, etiche e morali, cio\u00e8, sull'\"economia politica\" del capitalismo stesso.\nUn po' come un partito politico che tutti cercano di controllare, a prescindere dall'ideologia, la definizione di \"capitalismo\" in un dato momento tende a riflettere i conflitti contemporanei tra gruppi di interesse.\nAlcune combinazioni tutt'altro che ovvie dimostrano la complessit\u00e0 del dibattito. Ad esempio, Joseph Schumpeter sostenne nel 1942 che il capitalismo era pi\u00f9 efficiente di qualsiasi alternativa, ma condannato dalla sua giustificazione complessa ed astratta che il comune cittadino alla fine non avrebbe difeso.\nInoltre, le varie asserzioni si sovrappongono parzialmente, confondendo la maggior parte dei partecipanti al dibattito. Ayn Rand fece una difesa originale del capitalismo come codice morale, ma le sue argomentazioni in merito all'efficienza non erano originali, ed erano scelte per sostenere le sue asserzioni in tema di morale. Karl Marx sosteneva che il capitalismo fosse efficiente, ma iniquo nell'amministrazione di uno scopo immorale, e pertanto in definitiva insostenibile. John McMurty, un commentatore corrente del movimento no-global, crede che sia divenuto sempre pi\u00f9 equo nell'amministrazione di tale scopo immorale. Robin Hanson, un altro commentatore attuale, si chiede se l'adattezza e l'equit\u00e0 e la moralit\u00e0 possano essere realmente separate da mezzi che non siano politici/elettorali.\nIl capitalismo economico funziona nell'interesse di chi?\nInfine, le argomentazioni si appellano fortemente a gruppi di interesse diversi, sostenendo spesso le loro posizioni come \"diritti\".\nI proprietari attualmente riconosciuti, soprattutto azionisti di societ\u00e0 e detentori di atti di propriet\u00e0 terriera o diritti di sfruttamento del capitale naturale, sono generalmente riconosciuti come sostenitori di diritti di propriet\u00e0 estremamente forti.\nIn ogni caso, la definizione di \"capitale\" si \u00e8 ampliata in tempi recenti per comprendere le motivazioni di altri gruppi di interesse importanti: artisti o altri creatori che si affidano alle leggi di \"diritto d'autore\"; detentori di marchi e brevetti che migliorano il cosiddetto \"capitale intellettuale\"; operai che esercitano per lo pi\u00f9 il loro mestiere guidati da un corpus imitativo e condiviso di capitale istruttivo - i mestieri stessi - hanno tutti motivo di preferire lo status quo delle leggi di propriet\u00e0 attuali rispetto a qualunque insieme di possibili riforme.\nPersino giudici, mediatori o amministratori incaricati dell'esecuzione equa di qualche codice etico e del mantenimento di qualche relazione tra capitale umano e capitale finanziario all'interno di una democrazia rappresentativa capitalistica, tendono ad avere interesse personale a sostenere l'una o l'altra posizione - tipicamente, quella che assegna loro un ruolo significativo nell'economia capitalista.\nSecondo Karl Marx, questo ruolo ha una reale influenza sulla loro cognizione, e li conduce inesorabilmente verso punti di vista inconciliabili, cio\u00e8, nessun accordo \u00e8 possibile mediante la \"collaborazione di classe\" tra gruppi di interesse opposti, ed \u00e8 piuttosto la \"lotta di classe\" a definire il capitalismo.\nOggi, anche quei partiti tradizionalmente contrari al capitalismo, p.es. il Partito Comunista Cinese di Mao Zedong, ne vedono un ruolo nello sviluppo della loro societ\u00e0. Il dibattito \u00e8 concentrato sui sistemi di incentivi, non sulla chiarezza etica o sulla struttura morale complessiva del \"capitalismo\".\nNel corso di un discorso tenuto in occasione del Forum Economico Mondiale a Davos, in Svizzera, in programma dal 23 al 27 gennaio 2008, Bill Gates, ritenuto il terzo uomo pi\u00f9 ricco del mondo, ha illustrato il concetto di capitalismo creativo, attirando l'attenzione dell'opinione pubblica su questo tema. Per capitalismo creativo si intende un sistema in cui i progressi tecnologici compiuti dalle aziende non sono sfruttati semplicemente per la logica del profitto, ma anche per portare sviluppo e benessere soprattutto l\u00e0 dove ce ne \u00e8 pi\u00f9 bisogno, ossia nelle aree pi\u00f9 povere del mondo, sposando le esigenze di profitto con le cause umanitarie.\nCapitalismo secondo diversi filosofi ed economisti.\nAdam Smith.\nAdam Smith \u00e8 storicamente considerato il primo grande economista della storia promotore di un'economia di mercato basata sul laissez faire puro ovvero il libero scambio come unica forza regolatrice del mercato, capace, attraverso la cosiddetta mano invisibile ovvero la semplice legge della domanda e dell'offerta, di portare il sistema economico all'equilibrio economico generale.\nKarl Marx.\nPer il socialismo scientifico, del quale il principale pensatore deve essere considerato Karl Marx, la \"societ\u00e0 borghese\" \u00e8 quella organizzazione divisa in classi dedicata alla riproduzione della vita materiale attraverso il \"modo di produzione capitalistico\" (quella che qualcuno chiama \"economia\", altro termine fortemente ambiguo). Questa organizzazione, nella storia contemporanea, vede il predominio della borghesia. Questo fenomeno consiste nell'appropriazione da parte di una classe (la borghesia) del \"plusvalore\" attraverso il \"pluslavoro\" della classe operaia. Tale processo di appropriazione \u00e8 chiamato \"sfruttamento\" della mano d'opera, impersonata nel \"proletariato\", quella classe che \"non possiede altro che la propria prole\" ovvero i senza-riserve. Per Marx un altro elemento distintivo della societ\u00e0 borghese \u00e8 la conversione di tutto in merce, dunque la creazione di un mercato non solo delle merci, ma anche del lavoro, e anche del danaro (capitale) stesso.\nLa rivoluzione borghese distrugge l'ancien r\u00e9gime (la societ\u00e0 feudale basata su una congerie di classi e ceti, fondata sulla propriet\u00e0 della terra e delle persone -la servit\u00f9, la servit\u00f9 della gleba- come fattori di produzione, e che quindi vedeva come classi dominanti l'aristocrazia e il clero), libera i servi e li trasforma in proletari, che possono vendere l'unica cosa in loro possesso, la \"forza-lavoro\", sul mercato del lavoro. Inoltre la rivoluzione borghese realizza un cambiamento paradigmatico del significato del danaro, attraverso l'inversione del ciclo MDM (merce-denaro-merce) in DMD (denaro-merce-denaro). Il denaro assume cos\u00ec una duplice veste: da un lato esso \u00e8 un mezzo di scambio (quale \u00e8 sempre stato, anche nel ciclo MDM), ma dall'altro diviene merce esso stesso. Infatti nella societ\u00e0 borghese, con la produzione di merce basata sul \"matrimonio\" tra denaro (capitale) e lavoro, il danaro diviene un \"precursore\" della merce stessa, cio\u00e8 deve ad essa preesistere per permetterne la produzione. Allo stesso tempo \u00e8 il denaro a divenire lo scopo dello scambio (finalizzato alla riproduzione del capitale), e non pi\u00f9 la merce come accadeva nel ciclo MDM, finendo cos\u00ec (in campo speculativo finanziario) per ridurre la formula DMD ad una pi\u00f9 diretta D-D' (come riportato nel IV capitolo del primo libro de Il Capitale). Questo fenomeno si traduce in un \"feticismo\" del denaro che, ormai mercificato, occulta la reale natura del profitto (basato essenzialmente sui rapporti lavorativi che generano il plusvalore) e amplifica il processo di scollamento del denaro/merce dalla base produttiva del capitale. La mercificazione del denaro sfocia nella creazione del \"capitale fittizio\", caratterizzato dall'accumulo di denaro sostanzialmente sempre pi\u00f9 privo di un valore reale, derivante soprattutto da operazioni e speculazioni finanziarie. Da tutto ci\u00f2 Marx perviene ad una critica del valore, dato che il capitale, passando da reale a fittizio, si trasforma in un \"soggetto automatico\" che riesce a riprodursi in maniera indipendente dalla realt\u00e0. In questo automatismo il valore, paradossalmente, riesce a valorizzare se stesso, passando da una forma all'altra senza perdersi, in una maniera ormai del tutto scollata dalla base produttiva reale. Questo ciclo irrazionale di valorizzazione del valore tuttavia non continua all'infinito, ad interromperlo intervengono le crisi economiche scatenate dallo scoppio delle bolle di capitale fittizio e dall'esaurimento dei mercati di riferimento per i vari settori della borghesia. Queste crisi hanno carattere ciclico e caratterizzano il tormentato sviluppo del capitalismo fino al suo stadio finale. Le crisi economiche sono perci\u00f2 destinate a divenire via via sempre pi\u00f9 gravi, risolvendosi in aspre competizioni tra settori della borghesia che portano alla sempre maggiore concentrazione del capitale nelle mani di pochi monopolisti. Il superamento di questo stato di cose, secondo Marx e i comunisti, si pu\u00f2 ottenere solo con una rivoluzione proletaria che veda il proletariato come protagonista del rovesciamento della societ\u00e0 borghese fino al superamento del capitalismo in favore del comunismo.\nSe qui si parla di \"societ\u00e0 borghese\" anzich\u00e9 di \"capitalismo\", \u00e8 perch\u00e9 quest'ultimo termine per la verit\u00e0 non compare nell'opera di Marx. Vi compaiono il termine \"societ\u00e0 borghese\" da un lato, e \"capitale\" dall'altro, ovvero \"lavoro morto\", accumulato, in grado di diventare un fattore di produzione solo se associato al \"lavoro vivo\", la forza-lavoro del proletariato. Si reinnesca cos\u00ec il processo di accumulazione del plusvalore e la riproduzione del capitale stesso. A questa modalit\u00e0 di funzionamento K.Marx si riferisce con il termine \"modo di produzione capitalistico\". Per la complessa visione politica della storia e della societ\u00e0 di Karl Marx si rimanda alla voce specifica, e ai testi ivi citati.\nMax Weber.\nUn punto di vista diverso, e per certi versi opposto, \u00e8 quello di Max Weber, il quale, in esplicita critica a Marx, conferisce al \"capitalismo\", o quanto meno alle condizioni del suo sviluppo, un carattere eminentemente culturale e sociale, legato al pensiero religioso protestante, per il quale \u00e8 essenziale il risparmio e la rinuncia al consumo (attitudine indispensabile alla accumulazione). Successivamente il meccanismo capitalistico assicura la perpetuazione dei meccanismi di riproduzione indipendentemente dalle volont\u00e0 dei singoli, imponendo una forma di \"ascesi\" attraverso la competizione, che la rende obbligatoria.\nKarl Polanyi.\nPer altri pensatori, quali l'antropologo, sociologo ed economista Karl Polanyi, il capitalismo si identifica invece nella \"Haute finance\", attivit\u00e0 legata ai flussi di denaro scambiati nel commercio a grande distanza, che richiede di necessit\u00e0 garanzie e mezzi di pagamento sicuri a distanza, e credito. Esso \u00e8 dunque un sistema politico sociale che si aggrega attorno al capitale finanziario, che si costituisce in un'organizzazione sia politica sia economica, come insieme organico di istituzioni per la promozione (anche per mezzo di guerre), la protezione e la regolazione degli scambi internazionali (dove questo termine assume una portata ed un significato diverso a seconda dei periodi storici), e dunque del capitalismo stesso. Esso \u00e8 dunque per Karl Polanyi un sinonimo di \"societ\u00e0 di mercato\" (intesa nel senso sopra detto, come societ\u00e0 in cui tutto, merci, danaro, servizi, credito, diventa oggetto di scambio), un prodotto della societ\u00e0 umana, storicamente datato, e non, come nel pensiero liberale, nient'altro che un naturale prolungamento della naturale tendenza umana agli scambi. La considerevole attualit\u00e0 di questa visione del capitalismo \u00e8 all'origine di un rinnovato interesse per il pensiero dell'ungherese.\nJohn Rogers Commons.\nL'economista americano del New Deal, esponente della scuola \"istituzionalista\", ritiene il capitalismo una costruzione giuridica ed economica: esso si basa su \"una diminuzione della libert\u00e0 individuale, imposta da sanzioni governative, ma soprattutto da sanzioni economiche attraverso l'azione concertata (segretamente, semi-apertamente, apertamente o per arbitraggio) di associazioni, corporazioni, sindacati ed altre organizzazioni collettive di industriali, di commercianti, di lavoratori, di agricoltori e di banchieri\".\nJohn Maynard Keynes.\nJohn Maynard Keynes si \u00e8 distinto nel corso del XX secolo per aver elaborato una forma di capitalismo o economia di mercato dove oltre al libero scambio nel mercato da parte di consumatori e imprese lo Stato interviene nel sistema economico a regolare eventuali squilibri in termini di occupazione e redistribuzione della ricchezza generate dall'inevitabile perseguimento dell'interesse privato da parte dei soggetti economici in gioco, gettando le basi dunque per una forma di economia mista nota come economia keynesiana. In sostanza per Keynes il nocciolo del problema \u00e8 come impedire che il capitalismo si autodistrugga. Esso avrebbe dunque bisogno di una continua regolazione (\"il mondo non \u00e8 governato dall'alto in modo che l'interesse privato e l'interesse pubblico coincidano sempre. Non \u00e8 corretto dedurre dai principi dell'economia che l'interesse personale illuminato operi sempre nell'interesse pubblico\"), e pertanto \u00e8 un avversario del laissez-faire. Come ideologia, il capitalismo sarebbe per lui \"... la stupefacente credenza secondo la quale i peggiori uomini farebbero le peggiori cose per il gran bene di tutti\". Il suo pensiero \u00e8 alla base della scuola della \"economia della regolazione\", prevalente in Francia, dei quali un noto esponente \u00e8 Jean-Paul Fitoussi.\nThorstein Veblen.\nUn diverso punto di vista, o se si vuole una diversa definizione di capitalismo, la abbiamo in Thorstein Veblen, un economista statunitense del New Deal della scuola istituzionalista. Veblen \u00e8 uno dei pochi che fornisce una definizione esplicita di \"capitale\", e dunque implicitamente di \"capitalismo\". Per Veblen il capitale non ha necessariamente una manifestazione monetaria: esso consiste nelle conoscenze, nei saperi, nelle tecniche, nei metodi di produzione, di una determinata societ\u00e0. In ogni societ\u00e0 determinati gruppi sociali si appropriano di questo \"capitale\" sociale per il proprio tornaconto particolare (prestigio, potere, non necessariamente reddito o danaro) con i pi\u00f9 svariati mezzi. Per Veblen, dunque, ogni societ\u00e0 \u00e8 in questo senso \"capitalista\". La sua definizione non coincide affatto con quella di Marx, e non lo si pu\u00f2 dunque definire correttamente un \"marxista\" (come talvolta si \u00e8 invece erroneamente fatto); semmai, la sua \u00e8 una generalizzazione della nozione di Capitale in Marx, che ne sarebbe solo una specifica determinazione legata ad uno specifico momento storico.\nJoseph Schumpeter.\nPer Joseph Schumpeter il capitalismo si basa su un processo di continuo rivolgimento basato sull'innovazione tecnologica, attraverso fasi in cui emergono strutture nuove e quelle obsolete vengono distrutte. \"Questo processo di 'distruzione creatrice' costituisce il dato fondamentale del capitalismo: \u00e8 in questo che consiste, in ultima analisi, il capitalismo, ed ogni impresa capitalista deve, volente o nolente, adattarvisi.\" La molla che spinge il fenomeno non \u00e8 la concorrenza, ma la sete di guadagno degli imprenditori, i quali tentano continuamente di utilizzare l'innovazione allo scopo di ottenere una posizione monopolistica di fatto, sottraendosi alla concorrenza. Per Schumpeter, anche se \u00e8, e proprio in quanto \u00e8, un meccanismo puramente razionale, il capitalismo rappresenta per\u00f2 un'utopia perversa alla quale gli uomini non si adattano, ed \u00e8 pertanto destinato ad essere soppresso.\nFernand Braudel.\nFernand Braudel, storico, uno dei principali esponenti della Scuola delle Annales francese, nel suo \"Civilt\u00e0 materiale, economia e capitalismo\" sostiene che le origini del capitalismo si situano negli scambi mercantili tra il XV e il XVIII secolo. Il \"capitalismo\" si riferirebbe pi\u00f9 propriamente alla generalizzazione di tali scambi su scala mondiale, con la costituzione di centri di potere (Venezia, Genova, Amsterdam, Londra, New York) e alla diretta influenza di questa \"economia-mondo\" sulla produzione stessa attraverso una simbiosi istituzionale: \"Il capitalismo trionfa non appena si identifica con lo Stato, quando \u00e8 lo Stato\"; \"Il capitalismo del passato, a differenza di quello attuale, occupava solo una piccola piattaforma della vita economica. Se scelse determinate aree per risiedervi \u00e8 perch\u00e9 queste erano le uniche che favorivano la riproduzione del capitale\". Braudel utilizza dunque \"capitalismo\" per designare non un'ideologia, bens\u00ec un sistema economico costruito progressivamente grazie ad un equilibrio di poteri.\nUna visione dunque non lontana, anche se diversa, da quella di Karl Polanyi.\nMilton Friedman.\nIl premio Nobel per l'economia Milton Friedman, nel dopoguerra consigliere del candidato repubblicano alla presidenza USA Barry Goldwater e poi del presidente Richard Nixon, \u00e8 stato in giovent\u00f9 un keynesiano convinto, difensore della politica del \"New Deal\" e attivo sostenitore della politica di bilancio di John Fitzgerald Kennedy. Si \u00e8 successivamente spostato su posizioni del tutto opposte, critiche del \"New Deal\", conservatrici-libertarie, a favore del \"laissez-faire\" e di una visione monetarista. \u00c8 dunque diventato forse il principale difensore del capitalismo \"puro\", inteso come sistema sociale dove nessun intervento pubblico deve interferire nella libera competizione dei soggetti economici. Per Friedman questo \u00e8 visto, prima ancora che come strumento di sviluppo economico, come mezzo per la salvaguardia delle libert\u00e0 individuali, che lui pone alla sommit\u00e0 della scala dei valori. La sua posizione pu\u00f2 quindi essere annoverata all'interno di un liberismo classico. Questo non significa per\u00f2 che per Friedman il capitalismo \"sia\" tale, tutt'altro, ma piuttosto che \"debba esserlo\". La sua \u00e8 dunque una posizione pi\u00f9 prescrittiva che analitica.\nLe sue idee monetariste, che rigettano l'inflazione come inutile e pericolosa, sono alla base dell'ideologia della BCE (Banca centrale europea) e della FED (Banca Federale degli Stati Uniti, Federal Reserve), all'interno per\u00f2 quest'ultima di una visione meno rigida. Sono inoltre quelle che improntano la \u201cScuola economica di Chicago\u201d, i cosiddetti \u201cChicago Boys\u201d. Forte \u00e8 l'influenza delle sue idee e della sua visione del capitalismo, della societ\u00e0 e della politica in Ronald Reagan e in Margaret Thatcher. Essendo per lui le libert\u00e0 economiche precursori di quelle politiche, Friedman ha sostenuto attivamente e concretamente\u00a0\u2013 tra molte polemiche - l'introduzione di forti elementi di capitalismo nei regimi dittatoriali, in particolare nel Cile di Pinochet e nella Cina comunista, paesi dove si \u00e8 recato proprio a questo scopo, nel convincimento che questo avrebbe di necessit\u00e0 indotto un'evoluzione liberale. La crisi di solvibilit\u00e0 del sistema bancario globale originata dalle eccessive cartolarizzazioni dei mutui sub-prime americani ha creato un'enorme falla nell'attuale modello di capitalismo, che riserva solo alla banca ed alle altre istituzioni finanziarie la funzione creditizia.\nCritiche al capitalismo.\nUn'argomentazione moderna importante \u00e8 che il capitalismo semplicemente non \u00e8 un sistema, ma soltanto un insieme di domande, problematiche e asserzioni riguardanti il comportamento umano, simile alla biologia o all'ecologia ed alla sua relazione al comportamento animale, complicato dal linguaggio dalla cultura e dalle idee umane. Jane Jacobs e George Lakoff hanno argomentato separatamente l'esistenza di un'etica del guardiano fondamentalmente legata alla cura ed alla protezione della vita, e di un'etica del commerciante pi\u00f9 legata alla pratica, esclusiva fra i primati, del commercio. Jacobs pensava che le due fossero sempre state separate nella storia, e che qualsiasi collaborazione fra di esse fosse corruzione, cio\u00e8 qualsiasi sistema unificante che pretendesse di fare asserzioni riguardanti entrambi, sarebbe semplicemente al servizio di se stesso.\nPer Benjamin Tucker il capitalismo \u00e8 la negazione del libero mercato, perch\u00e9 l'esistenza del capitalismo \u00e8 basata su privilegi statalisti: i Quattro Monopoli (dazi, brevetti, catasto, valuta ufficiale). Altre dottrine si concentrano sull'applicazione di mezzi capitalisti al capitale naturale (Paul Hawken) o al capitale individuale (Ayn Rand) - dando per scontata una struttura morale e legale pi\u00f9 generale che scoraggi l'applicazione di questi stessi meccanismi ad esseri non viventi in modo coercitivo, p. es. la \"contabilit\u00e0 creativa\" che combina la creativit\u00e0 individuale con il complesso fondamento istruttivo della contabilit\u00e0 stessa.\nA parte argomentazioni molto ristrette che avanzano meccanismi specifici, \u00e8 alquanto difficile o privo di senso distinguere le critiche del capitalismo dalle critiche della civilt\u00e0 europea occidentale, del colonialismo o dell'imperialismo. Queste argomentazioni spesso ricorrono intercambiabilmente nel contesto dell'estremamente complesso movimento no-global, che \u00e8 spesso (ma non universalmente) descritto come \"anti-capitalista\". Una critica legata al numero di vittime provocato dal capitalismo \u00e8 trattata nel libro nero del capitalismo."}
{"id": "426404", "revid": "767487", "url": "https://it.wikipedia.org/wiki?curid=426404", "title": "Platinum &amp; Gold Collection", "text": "Platinum &amp; Gold Collection \u00e8 una raccolta dei Lit, uscito il 4 maggio 2004 dalla RCA. Contiene brani degli album \"A Place in the Sun\" e \"Atomic\"."}
{"id": "426407", "revid": "1318658", "url": "https://it.wikipedia.org/wiki?curid=426407", "title": "NE555", "text": "L'NE555 \u00e8 un circuito integrato che pu\u00f2 essere configurato come multivibratore monostabile (timer), come astabile (oscillatore) e come bistabile (flip-flop) permettendo la realizzazione di numerosissime applicazioni diverse.\nQuesto circuito integrato \u00e8 stato inventato e progettato da Hans R. Camenzind nel 1970 e introdotto nel mercato nel 1971 dalla Signetics (successivamente acquisita da Philips). Il nome originale era SE555/NE555: leggenda metropolitana vuole che tale nome derivi dal fatto che al suo interno vi sono tre resistori collegati in serie, ognuno del valore di , i quali forniscono, tramite il principio del partitore di tensione, i potenziali di riferimento di 1/3 e 2/3 della tensione di alimentazione ai comparatori interni al dispositivo. In realt\u00e0, a detta del progettista, il nome dell'integrato \u00e8 stato scelto arbitrariamente. La durata dell'impulso o il periodo dell'oscillazione \u00e8 regolabile da alcune decine di microsecondi ad alcune decine di minuti.\nIl circuito interno di questo integrato \u00e8 formato da 23 transistori, 2 diodi e 16 resistori che compongono, oltre al gi\u00e0 citato partitore per ottenere le tensioni di riferimento, due comparatori, un latch SR e uno stadio di potenza per pilotare il carico. Il formato pi\u00f9 comune del 555 \u00e8 in contenitore plastico a 8 pin DIP, ma esistono versioni in contenitore metallico e in vari contenitori SMT.\nEsistono numerose varianti del circuito base: oltre alle varie versioni CMOS a basso consumo (in cui i partitori di tensione sono realizzati con resistori da anzich\u00e9 da ) esiste l'NE556, che \u00e8 composto da due NE555 nello stesso contenitore (in questo caso DIP a 16 pin), e l'NE558 che \u00e8, invece, formato da 4 unit\u00e0 con connessioni e caratteristiche leggermente diverse dall'NE555.\nIl timer 555 \u00e8 uno dei pi\u00f9 popolari e versatili integrati mai prodotti: nonostante l'et\u00e0 del progetto, viene ancora oggi fabbricato e utilizzato largamente grazie alla sua semplicit\u00e0 d'uso, economicit\u00e0 e stabilit\u00e0. Ogni anno ne vengono prodotte circa un miliardo di unit\u00e0.\nIl 555 e i suoi derivati hanno tre modalit\u00e0 operative:\nConnessioni.\nLa connessione dei pin \u00e8 come di seguito:\nConfigurazioni.\nAstabile.\nIn figura \u00e8 rappresentata la configurazione base del 555 come multivibratore astabile, in cui i piedini 2 e 6 sono collegati tra di loro e hanno, quindi, lo stesso potenziale del condensatore C. La resistenza R1 \u00e8 collegata tra +Vcc e il terminale 7 (scarica), mentre R2 viene collegata tra il terminale 7 e il condensatore .\nCon questi collegamenti, quando il circuito viene alimentato, la tensione sul condensatore cresce e inizia ad oscillare tra i valori 1/3 Vcc e 2/3 Vcc: di conseguenza, l'uscita varia tra 0 e Vcc con due tempi ricavabili dalle equazioni classiche di carica e di scarica del condensatore. Il tempo t1, in cui l'uscita \u00e8 alta, si calcola con la formula:\nmentre il tempo t2, in cui l'uscita \u00e8 bassa, si calcola con la formula:\nLa carica, infatti, avviene attraverso le due resistenze in serie, mentre la scarica avviene tramite la sola R2. Dalle formule si nota che t1&gt;t2, quindi la forma d'onda avr\u00e0 sempre un duty cycle maggiore del 50%, per cui le onde di uscita non sono mai simmetriche. In pratica, ponendo R1 \u00ab R2, il duty cycle si avvicina molto al 50%: in prima approssimazione, quindi, le onde si potrebbero ritenere simmetriche. Il valore di R1 e R2 \u00e8 consigliabile che sia compreso tra 1 KOhm e 10 MOhm in quanto valori pi\u00f9 piccoli di 1 KOhm possono causare il danneggiamento del transistor di scarica che, quando va in conduzione, \u00e8 attraversato dalla corrente di scarica del condensatore attraverso R2 pi\u00f9 la corrente prodotta dalla tensione di alimentazione attraverso R1.\nLo 0.693 nelle formule \u00e8 dato dalla struttura circuitale e la tolleranza delle 3 resistenze del partitore \u00e8 molto stretta\nPer alterare il valore del duty cycle si pu\u00f2 modificare la configurazione base nei seguenti modi:\nMonostabile.\nIn figura \u00e8 rappresentata la configurazione base del 555 come multivibratore monostabile in cui la resistenza R \u00e8 collegata tra l'alimentazione e il pin 7 e il condensatore C tra il pin 7 e la massa, il pin 6 viene inoltre collegato insieme al 7.\nLo stato dell'uscita \u00e8 basso se l'ingresso 2 \"Trigger\" vale Vcc. Infatti il BJT interno al 555 \u00e8 saturo quindi l'ingresso 6 \"Threshold\" \u00e8 a potenziale 0 e gli ingressi R e S del latch interno sono entrambi a 0 cos\u00ec lo stato dell'uscita si conserva. Appena il valore della tensione presente sul pin Trigger scende al di sotto di Vcc/3, Vout diventa uguale a Vcc e il BJT si interdice: il condensatore tende a caricarsi al valore Vcc attraverso la resistenza R, quando raggiunge il valore di 2/3 Vcc si ha S=0 e R=1, quindi Vout=0 e il BJT torna in saturazione riportando S=R=0 e l'uscita rimane allo stato stabile basso. Il tempo in cui l'uscita resta alta viene dimensionato attraverso la formula:\ndove t \u00e8 in secondi, R in Ohm, C in Farad.\nSe durante il tempo in cui l'uscita \u00e8 alta si applicano altri impulsi al trigger l'uscita non ne viene influenzata, lo stato alto termina dopo il tempo fissato dai valori di R e C, in questo caso si dice che il monostabile \u00e8 non retriggerabile, ma esiste anche una configurazione in cui il monostabile \u00e8 retriggerabile, dando un nuovo impulso di trigger quando l'uscita \u00e8 alta il monostabile torna all'inizio del ciclo, il trigger viene collegato all'alimentazione Vcc e threshold alla sorgente degli impulsi, in questo caso lo stato in uscita alto si ha sul fronte di salita del segnale.\nModulatore della durata degli impulsi (PWM).\nSe nella configurazione monostabile si collega il pin 5 \"Control voltage\" ad un generatore di tensione variabile e si applica al pin 2 \"Trigger\" un treno di impulsi periodici all'uscita si ottengono degli impulsi aventi lo stesso periodo di quelli di ingresso ma di durata dipendente dall'ampiezza del segnale presente sul pin 5 detto segnale modulante. Infatti se il valore del segnale modulante \u00e8 maggiore di 2/3 Vcc l'impulso di uscita ha durata maggiore del tempo dato da 1,1 RC perch\u00e9 la commutazione a 0 avviene quando il pin 6 raggiunge il valore esistente sul pin 5, viceversa succede quando il segnale modulante presente sul pin 5 vale meno di 2/3 Vcc con altre applicazioni.\nModulatore di posizione degli impulsi (PPM).\nSe nella configurazione astabile si collega il pin 5 \"Control voltage\" ad un generatore di tensione variabile si ottengono in uscita onde rettangolari con frequenza dipendente dall'ampiezza del segnale modulante applicato al pin 5.\nSpecifiche.\nQueste specifiche si riferiscono all'NE555. Altri timer 555 possono avere migliori caratteristiche anche in funzione della tecnologia di costruzione (TTL o CMOS) e della classe (\"commercial\", \"automotive\", militare, medicale ecc.).\nDerivazioni.\nVarianti compatibili, comprese le versioni CMOS, vengono costruite da vari produttori. Il 555 \u00e8 anche noto sotto questi nomi:\nDiversi editori, nelle loro collane tecniche, hanno pubblicato veri e propri manuali con schemi di progetto pratici, orientati a svariate applicazioni di questo dispositivo."}
{"id": "426408", "revid": "767487", "url": "https://it.wikipedia.org/wiki?curid=426408", "title": "Danny Federici", "text": "Soprannominato The Phantom, era membro fondatore della E Street Band, il gruppo rock noto per aver collaborato a numerosi album e tour di Bruce Springsteen.\nDurante la sua vita ha pubblicato tre album solisti: Flemington (1997) Sweet (2004) e Out of dream (2005). L'album Flemington \u00e8 stato ripubblicato nel 2001 con il titolo Danny Federici.\nOltre che con Bruce Springsteen, Danny Federici ha partecipato ad innumerevoli dischi di altri musicisti.\nMalato da tre anni di melanoma, il 17 aprile 2008 \u00e8 morto, all'et\u00e0 di 58 anni, nel \"Memorial Sloan-Kettering Cancer Center\" di New York.\nIn occasione della sua morte, Bruce Springsteen e la E Street Band gli hanno dedicato l'album Working on a Dream, e in particolare la canzone \"The Last Carnival\", tratta dallo stesso album."}
{"id": "426409", "revid": "2167671", "url": "https://it.wikipedia.org/wiki?curid=426409", "title": "Girolamo Fabrici d'Acquapendente", "text": "Medico apprezzatissimo e precursore in molte discipline - tra le quali ortopedia, anatomia, embriologia, anatomia comparata, chirurgia - insegn\u00f2 per cinquant'anni all'Universit\u00e0 di Padova, dando vita a una scuola di famosi medici e anatomisti. Il suo nome resta legato alla costruzione del teatro anatomico di Padova, modello per i teatri anatomici seicenteschi in tutta Europa.\nBiografia.\nOrigini.\nGirolamo Fabrici o Fabrizi, anche detto l'Acquapendente, figlio di Fabricio, nacque nel 1533 circa; tale data \u00e8 incerta perch\u00e9 non esistono documenti che lo testimonino direttamente; alcuni biografi datano la sua nascita al 1537, ma l'atto di morte, che riporta la data del 21 maggio 1619 e che lo indica come avente ottantasei anni conferma l'anno 1533. La discussione sulla data pu\u00f2 essere dovuta al vezzo dello stesso Girolamo di farsi credere pi\u00f9 giovane di tre o quattro anni. L'anatomista apparteneva a un'antica e nobile famiglia di Acquapendente, iscritta nel grado del Gonfalonierato.\nStudi.\nVerso il 1550, a diciassette anni circa, si trasfer\u00ec a Padova dove inizi\u00f2 i suoi studi sotto la protezione di nobili famiglie venete (i Lipamano, i Foscarini, i Cavalli, i Priuli, i Don\u00e0 e i Loredan, anche se questi ultimi non sono mai citati nei documenti dell'anatomista, nemmeno nel testamento definitivo del 1615).\nComp\u00ec gli studi di medicina tra il 1554 e il 1559. Fu allievo di Gabriele Falloppio. Si laure\u00f2 Dottore in Filosofia e Medicina presumibilmente nel 1559.\nAttivit\u00e0 di insegnante.\nNel 1565 succedette al maestro, dopo averlo supplito, divenendo professore di anatomia e chirurgia. Nel 1584, gi\u00e0 affermato chirurgo e anatomista, fu ammesso al Sacro Collegio dei Filosofi e dei Medici. Girolamo rest\u00f2 per cinquant'anni nello studio di Padova come professore sia d'anatomia sia di chirurgia, riconfermato con nomine ducali una delle quali, a vita, firmata da Marino Grimani, datata 24 settembre 1600, che gli conferiva il titolo di Sopraordinario nella lettura di anatomia.\nNel 1603 fu reso Sopraordinario anche per la chirurgia. Questa nomina port\u00f2 lo stipendio di Fabrici, gi\u00e0 piuttosto alto per il tempo, a mille scudi. Durante il periodo di reggenza volle fortemente la costruzione del teatro anatomico stabile, inaugurato nel 1594 e visitabile ancora oggi all'interno del Palazzo del Bo. Il teatro anatomico patavino fu un modello per tutti quelli costruiti nel Seicento nelle altre universit\u00e0 d'Europa.\nPrima della costruzione del teatro anatomico, le sue lezioni di anatomia si svolgevano all'aperto per attenuare l'odore dei cadaveri, anche se ci\u00f2 comportava il condizionamento del tempo. La dissezione dei corpi fu l'altro problema per Fabrici in quanto la disponibilit\u00e0 era scarsa nonostante fossero nominati dei massari per la ricerca del materiale.\nAnche se le sue lezioni erano di un elevato livello didattico, non ebbe buona fama di insegnante; molti lo descrivono come scontroso, insofferente e piuttosto pigro nelle lezioni e spesso non riusciva a farsi intendere perch\u00e9 obbligato a parlare sommessamenete a causa di un'affezione laringea cronica. Per questi motivi molte furono le critiche, in particolare quelle della comunit\u00e0 studentesca tedesca che studiava a Padova. Quest'ultima lo accusava di non attendere completamente ai suoi doveri; in effetti molte volte si fingeva malato e spesso ritardava l'inizio delle lezioni. Per tale motivo la comunit\u00e0 studentesca preferiva le lezioni private di anatomia tenute da Giulio Cesare Casseri; ci\u00f2 suscito l'invidia e il rancore di Girolamo Fabrici, che sempre ostacol\u00f2 la carriera del suo ex discepolo.\nSempre con la comunit\u00e0 tedesca ebbe problemi perch\u00e9 derideva spesso la parlata teutonica, tuttavia nella vecchiaia ebbe una cos\u00ec spiccata predilezione per la \"natio germanica\" che non volle utilizzare il corpo di un tedesco per una lezione, ritenendo l'atto offensivo, e molte volte intervenne per difenderla, in particolare nel 1612, dopo che i tedeschi erano stati esclusi dall'elezione dei consiglieri anatomici. La comunit\u00e0 tedesca ricambi\u00f2 definendolo \"communem nostrum patronum\".\nL'anatomista diede vita a una scuola di famosi medici e anatomisti tra cui Giulio Cesare Casseri, Adriaan van den Spieghel, Olaus Wormius, Caspar Bartholin e il pi\u00f9 celebre di tutti, William Harvey, scopritore della circolazione del sangue.\nAttivit\u00e0 medica.\nContemporaneamente all'attivit\u00e0 accademica esercit\u00f2 la medicina pratica, anch'essa con grande successo e grandi profitti economici. In effetti l'aquesiano fu soprattutto, oltre che un esperto anatomista e fisiologo, un abile chirurgo. Fu chiamato per consulti medici da illustri potenti e principi del tempo. Nel 1581 fu chiamato per le nozze di Margherita Farnese con Vincenzo Gonzaga. Nel 1604 cur\u00f2 Carlo de' Medici, figlio del Granduca Ferdinando I de' Medici e Cristina di Lorena. Nel 1608 fu nominato Cavaliere di San Marco per aver curato Paolo Sarpi. Nel 1615 ricevette una medaglia d'oro con collana in oro massiccio da Sigismondo III Vasa, Re di Polonia. Ebbe tra i suoi pazienti anche l'amico e collega Galileo Galilei.\nNonostante il suo carattere difficile e la negligenza come insegnante, come medico e ricercatore fu instancabile, bench\u00e9 affetto da una senilit\u00e0 precoce, e curava gratuitamente i poveri.\nStudi scientifici e scritti.\nSotto il profilo scientifico, Fabrici diede numerosi contributi originali e fondamentali in anatomia, embriologia, anatomia comparata, chirurgia e le sue lezioni e le ricerche si concretizzarono in numerose pubblicazioni. Egli descrisse le valvole delle vene (\"De venarum ostiolis\" del 1603), offrendo un contributo fondamentale al problema della circolazione sanguigna, poi risolto dallo stesso Harvey. Apport\u00f2 un notevole sviluppo allo studio dell'occhio, dell'orecchio (\"De visione voce auditu\") e del meccanismo della voce (\"De locutione\"). Nel \"De tumoribus\" analizz\u00f2 oltre ai tumori, di cui viene trattata anche la cura, l'herpes, i vari tipi di ernie, la gangrena, i bubboni e altre infezioni e patologie. Condusse originali ricerche embriologiche descritte nel \"De formato foetu\" del 1600. L'opera \u00e8 il primo trattato di embriologia comparata, completato da un accurato corredo di tavole anatomiche. Per opere come questa e il \"De formatione oui, et pulli\" \u00e8 considerato il padre dell'embriologia moderna.\nIn alcuni manoscritti sono anche sviluppati argomenti di carattere metodologico, come il \"De anatomica methodo\".\nRiconobbe per primo l'importanza delle illustrazioni nei trattati medici. Del suo grande atlamnte anatomico a colori sopravvivono alcune tavole, le \"Tabulae anatomicae\" conservate nella Biblioteca Marciana a Venezia. Le tavole, dipinte ad olio su carta, sono 167 divise in otto volumi. Furono rinvenute alla Marciana solo nel 1909. Sempre nella biblioteca veneziana sono conservati tre codici dell'Acquapendente al cui interno sono presenti altre 44 tavole.\nA lui si attribuisce il merito dei primi studi sulla sindrome di ruminazione.\nMatrimonio e morte.\nGirolamo Fabrici si spos\u00f2 a Padova con Violante Vidal, o Vitali, ma non si conosce la data precisa. Da questo matrimonio non nacquero eredi. La famiglia Fabrici risiedeva a Padova in via San Francesco; l'abitazione era vicina alla chiesa di San Francesco.\nFabrici ebbe un figlio naturale di nome Francesco, nato probabilmente gi\u00e0 prima del matrimonio, del quale si conosce l'esistenza per una citazione legale contro il padre.\nGirolamo Fabrici mor\u00ec a Padova nel 1619, venendo sepolto nella chiesa di San Francesco, senza nessuna effigie di riconoscimento, insieme con la moglie morta l'anno precedente.\nL'eredit\u00e0 del medico, valutata intorno ai 200.000 scudi, fu da lui destinata quasi interamente a Semidea, figlia del nipote Fabrizio, giunta da Acquapendente, dove aveva sempre vissuto. Il testamento diceva anche che in caso di morte prematura e senza eredi di quest'ultima, l'eredit\u00e0 doveva essere destinata alla nipote Laudomia Fabrici Benci, da passare poi alla sua morte al figlio Francesco.\nLa risoluzione dell'eredit\u00e0 non fu per\u00f2 cos\u00ec semplice, in quanto, dopo che Semidea aveva sposato il veneziano Daniele Dolfin e aveva lasciato la casa del prozio, questi ebbe un crollo fisico e psicologico e altri nipoti si gettarono sul cospicuo capitale dello zio. Alcuni pensano che furono proprio dei nipoti ad affrettare la morte dell'anatomista con il veleno.\nLa ricostruzione di una genealogia precisa della famiglia de L'Acquapendente risulta piuttosto difficile per la frequente ricorrenza dei nomi Girolamo e Fabrizio.\nBorsa di Fabrici.\nA Girolamo Fabrici si deve la scoperta della cosiddetta \"borsa di Fabrici\", l'unica formulazione anatomica che sia ricordata sotto il suo nome.\n\u00c8 un organo sacciforme, presente probabilmente in tutti gli uccelli, di entrambi i sessi, annessa alla parete dorsale della parte posteriore dell'intestino. Le sue funzioni sono state conosciute solamente nel 1956. Si tratta di un organo linfoide centrale responsabile delle cellule immunocompetenti, deputate alla sintesi di immunoglobuline.\nLo stesso Girolamo aveva avanzato delle prime ipotesi secondo le quali questa \"vescicula\" doveva servire alle femmine per ricevere e conservare il seme. Infatti egli credeva che l'organo fosse presente solo negli esemplari femmine, cosa che fu poi rivista da Harvey."}
{"id": "426410", "revid": "12497", "url": "https://it.wikipedia.org/wiki?curid=426410", "title": "Daniel Paul Federici", "text": ""}
{"id": "426411", "revid": "131145", "url": "https://it.wikipedia.org/wiki?curid=426411", "title": "Siepi", "text": ""}
{"id": "426412", "revid": "339392", "url": "https://it.wikipedia.org/wiki?curid=426412", "title": "Riti alternativi", "text": ""}
{"id": "426415", "revid": "1818647", "url": "https://it.wikipedia.org/wiki?curid=426415", "title": "Chiesa di Santa Maria dell'Orto", "text": "La chiesa di Santa Maria dell'Orto \u00e8 una chiesa di Roma, nel rione Trastevere, all'incrocio tra via Anicia e via Madonna dell'Orto. \u00c8 la chiesa nazionale dei Giapponesi a Roma.\nStoria.\nL'area su cui sorge \u00e8 al centro di quelli che fin dal 508 circa a.C. furono i \"prata Mutia\" o \"campi di Muzio\", ossia i terreni su cui si era accampato il re etrusco Porsenna e che il Senato romano don\u00f2 poi a Muzio Scevola quale segno della riconoscenza di Roma per il suo eroico gesto. La chiesa deve la sua origine ad un miracolo che si sarebbe verificato alla fine del Quattrocento (probabilmente intorno al 1488) ed ebbe grande risonanza in tutto il rione: un contadino ammalato (la tradizione orale parla di una grave forma di paresi) ottenne infatti la guarigione dopo aver pregato un'immagine della Madonna dipinta accanto al portale di accesso al suo orto. Ne nacque una devozione popolare per l'immagine e fu eretta una prima piccola cappella votiva e quindi una vera chiesa pi\u00f9 grande, i cui arredi e spese per il culto furono forniti da 12 associazioni professionali (\"universit\u00e0\"). Nel 1492 papa Alessandro VI concesse l'istituzione di una confraternita e nel 1588 (con \"Breve\" del 20 marzo) papa Sisto V la decret\u00f2 \"Arciconfraternita\", conferendole altres\u00ec il raro privilegio di poter chiedere ogni anno - in occasione della Festa titolare - la liberazione di un condannato a morte. In occasione del Giubileo del 1825, come testimonia Gaetano Moroni nel suo \"Dizionario di erudizione storico-ecclesiastica\", fu infine decorata anche del titolo di \"Venerabile\". Poich\u00e9 la dignit\u00e0 di Arciconfraternita conferiva altres\u00ec la facolt\u00e0 di aggregare a s\u00e9 altre Confraternite ovunque erette nel mondo, nell'anno giubilare 1600 - con strumento notarile in data 30 aprile - le fu aggregata la Confraternita dell'Oratorio di Nostra Signora di Castello fondata a Savona nel 1260.\nIniziata nel 1489 da un ignoto architetto, la chiesa fu completata nel 1567. Essa presenta una facciata attribuita al Vignola (ma alcuni la attribuiscono a Martino Longhi il vecchio), mentre l'interno si deve a Guidetto Guidetti, rinomato allievo di Michelangelo, il quale trasform\u00f2 il progetto originario a croce greca (quattro absidi) nell'impianto a croce latina e tre navate.\nLa Madonna dell'Orto, incoronata dal Capitolo Vaticano nel 1657 compare nella raccolta della fine del Settecento dell'incisore romano Pietro Bombelli. Si conservano opere dei fratelli Federico e Taddeo Zuccari, di Corrado Giaquinto e di Giovanni Baglione.\nLa chiesa \u00e8 ancor oggi custodita dall'Arciconfraternita di S. Maria dell'Orto che, per anzianit\u00e0 di istituzione pontificia, tra quelle ancora attive in Roma \u00e8 la pi\u00f9 antica dedicata alla Beata Vergine e tra le prime in assoluto.\nIl porto, le \"Universit\u00e0\" e la Confraternita.\nLa zona in cui la chiesa sorge era - e rimase fino alla fine dell'800 - ad uso agricolo e di commercio, soprattutto all'ingrosso. Posta ai margini delle mura, non lontano dalla Porta Portese e nei pressi del porto di Ripa Grande, aveva un notevole rilievo commerciale, e la chiesa divenne il punto di riferimento delle associazioni professionali legate al rifornimento alimentare della citt\u00e0 e dei navigli che - via Tevere - arrivavano e partivano da Ostia: non solo i produttori e i commercianti di derrate, quindi, ma anche gli intermediari e i fornitori di servizi.\nL'Arciconfraternita, aperta anche alle donne, riuniva infatti ben 13 \"Universit\u00e0\" (le associazioni di mestiere che erano l'equivalente romano delle corporazioni), la cui lista rende bene l'idea della rilevanza economica della zona. Ne facevano parte, infatti:\n(Il termine \"universit\u00e0\" derivava dal latino \"universitas\" - che significava \"unione, associazione\" - ma qui inteso nel senso pi\u00f9 specifico di \"aggregazione di tutti coloro che praticano la stessa attivit\u00e0\").\nDescrizione.\nLa chiesa \u00e8 divisa in tre navate terminanti in un transetto.\nNella controfacciata della navata destra vi \u00e8 un affresco raffigurante il \"Sogno di San Giuseppe\" di Giuseppe ed Andrea Orazi, al centro vi \u00e8 una cantoria con un organo, invece nella balaustra vi sono dei pannelli raffiguranti dei molini, mentre nella controfacciata della navata sinistra vi \u00e8 un affresco raffigurante \"L'adorazione dei pastori\" di G. ed A. Orazi. Sia a Sinistra che a destra vi sono un confessionale ligneo per lato. mentre sul lato sinistro vi \u00e8 un'acquasantiera marmorea del secolo XV.\nLa chiesa consta di tre cappelle per lato. Esse sono la Cappella dell'Annunciazione, di Santa Caterina d'Alessandria, dei Santi Bartolomeo, Giacomo e Vittoria nella navata destra, di San Sebastiano, di San Giovanni Battista e dei Santi Ambrogio e Carlo Borromeo nella navata sinistra.\nInoltre nelle volte della navata destra vi sono tre affreschi di F. e A. Orazi:\nMentre nelle volte della navata sinistra vi sono degli affreschi di Giovanni Battista Parodi:\nMentre nelle volte della navata centrale vi \u00e8 un affresco di Giacinto Calandrucci raffigurante l'\"assunzione di Maria\", mentre gli stucchi sono di Camillo Rusconi.\nNel transetto vi sono, da destra verso sinistra:\nNella zona absidale vi sono:\nCulto e celebrazioni.\nIl culto \u00e8 celebrato la domenica e le altre feste di precetto alle ore 11,00.\nLa sera del Gioved\u00ec santo viene allestita la monumentale \"Macchina delle Quarant'Ore\", il tradizionale \"Sepolcro\", struttura ottocentesca (su disegno per\u00f2 seicentesco, a motivi floreali) di legno intagliato e dorato sulla quale vengono collocate oltre duecento candele che illuminano la mistica penombra. \u00c8 tra le ultime del genere ancora allestita in Italia, insieme a quella di San Domenico Maggiore a Napoli.\nLa Festa Titolare di Maria SS. dell'Orto \u00e8 fissata alla terza domenica di ottobre. Nel corso della suggestiva cerimonia vengono distribuite ai fedeli le mele benedette, sia in ricordo dell'antica corporazione dei \"Fruttaroli\" che tanto contribu\u00ec alla ricchezza artistica della chiesa, sia per un motivo devozionale: il capofamiglia, a tavola, divider\u00e0 il frutto in tanti spicchi per quanti sono i familiari, per significare \"l'unit\u00e0 nella diversit\u00e0\" del corpo mistico della Chiesa, secondo l'insegnamento di San Paolo (I Cor. \u2013 XII, 12).\nUn aspetto molto significativo da rimarcare \u00e8 che la chiesa non \u00e8 semplicemente un sacro edificio dedicato alla Beata Vergine ma un vero e proprio santuario mariano, ricco di precisi simbolismi. Ad esempio, la gloria terrena di Maria si sussegue appunto a livello di terra, lungo le pareti, a cominciare dall'Annunciazione, per poi passare a tutti gli altri episodi della Sua vita (Nativit\u00e0, Presentazione al tempio, Sposalizio, Visitazione, Fuga in Egitto, ecc.). La Sua gloria celeste (Concezione, Assunzione, Incoronazione) \u00e8 invece celebrata nelle volte che formano il \u201ccielo\u201d della chiesa. In tal modo viene a crearsi un'autentica concentrazione monografica che, forse, \u00e8 possibile riscontrare solo in pochi altri luoghi sacri. Ulteriori momenti simbolici sicuramente interessanti sono dati dagli ornamenti che attorniano i sei finestroni della navata centrale. Tali aperture consentono alla luce di irrompere nella chiesa con tutto il suo fulgore meridiano e illuminarla con i raggi solari, immagine speculare della luce della Fede che scende a dissipare le tenebre del peccato. Allo stesso modo, attraverso Maria, si \u00e8 manifestato Cristo Luce del mondo, ed \u00e8 per questo che le sei finestre recano decorazioni che a Lei si riferiscono. Ognuna di esse \u00e8 cimata da una conchiglia di stucco dorato contenente un simbolo e a sua volta sovrasta un festone. Sul lato destro, la prima finestra vede una porta al centro della conchiglia e la scritta \"Felix coeli porta\" nel festone. La seconda, in alto un sole e una stadera nel festone. La terza, in alto una stella e la scritta \"Maris stella\" nel festone. Sul lato sinistro, la prima reca una torre in alto e la scritta \"Iter para tutum\" in basso. La seconda, una luna in alto e una stadera in basso. La terza, un'arca in alto e la scritta \"Foederis arca\" in basso. \nQuanto alla chiave di lettura di tale complesso ornamentale, essa \u00e8 tanto semplice quanto mirabile. La Torre, l'Arca, la Porta e la Stella sono altrettanti attributi che si ritrovano nelle Litanie Lauretane, mentre i motti sottostanti \u2013 a parte il \"Foederis arca\" \u2013 sono ripresi dai versi dell'inno mariano \"Ave Maris Stella\". Le finestre di centro non recano scritte ma solo una stadera, in quanto emblema discreto dell'Universit\u00e0 mestierale dei Pizzicaroli che finanzi\u00f2 gli stucchi. Le conchiglie evidenziano invece un sole e una luna che si fronteggiano da un lato all'altro o, se si vuole, si alternano nel ciclo infinito del giorno e della notte. In tema di luce non poteva quindi mancare il riferimento ai due \"grandi luminari del firmamento\" (Genesi I, 14 e segg.), gli stessi che S. Ambrogio chiam\u00f2 \"gli occhi del cielo e fari del mondo\" (Exameron). In effetti, nel simbolismo teologico della Chiesa Maria \u00e8 la Luna, che riflette la luce del Sole, che \u00e8 Cristo. La luce divina pu\u00f2 cos\u00ec diffondersi nel nostro mondo, poich\u00e9 non potremmo ricevere direttamente una luce tanto sfolgorante senza rimanerne abbacinati: la mitezza e dolcezza della Madonna costituiscono l'indispensabile mediazione. Nell'iconografia religiosa, infatti, Maria \u00e8 molto spesso raffigurata avvolta in un manto azzurro tempestato di stelle e con i piedi poggiati su una falce di luna. Una valenza mariana \u00e8 pure individuabile nelle piccole e grandi conchiglie sparse tutte attorno all'Assunzione dipinta da Giacinto Calandrucci sulla volta centrale. Per porre un solo esempio tra i tanti, \u00e8 in un testo protocristiano citato da Giovanni Damasceno - il \"Physiologus\" - che troviamo un'altra conferma alla vasta iconografia che vede in Maria il mezzo mirabile mediante il quale l'umanit\u00e0 ha potuto ricevere il Salvatore: \"Il fulmine divino \u00e8 penetrato nella conchiglia pi\u00f9 pura, in Maria, la madre di Dio, e ne \u00e8 nata una perla oltremodo preziosa\". Giovanni Paolo II considerava tali santuari come \"case della Madre\", ossia spazi d'incontro con Dio mediante Maria. In dettaglio, il santo pontefice afferm\u00f2 che \"i santuari mariani sono luoghi che testimoniano la particolare presenza di Maria nella vita della Chiesa\" (\"All'Angelus\", 26 giugno 1987), quindi la chiesa di S. Maria dell'Orto sembra adempiere molto bene alla missione di testimonianza.\nLa chiesa nel cinema.\nL'aspetto maestoso della chiesa ha fatto s\u00ec che spesso \u2013 in interni o in esterni \u2013 il sacro edificio sia stato prescelto quale set cinematografico per molti film, anche importanti: fra tutti, ricordiamo che nel 1945 furono qui girate diverse scene del celebre \"Roma citt\u00e0 aperta\" di Roberto Rossellini, e precisamente tutte quelle che rappresentavano l'interno della chiesa di cui nel film era parroco Aldo Fabrizi nei panni di don Pietro (per l'esterno era stata invece scelta Sant'Elena a Ponte Casilino). \n\"La Romana\" (1954) di Luigi Zampa. \n\"Tempi nostri - Zibaldone n. 2\" (1954) di Alessandro Blasetti. \nAll'interno vengono celebrate anche le nozze tanto \"temute\" da Alberto Sordi nei panni del ragionier Paolo Anselmi nella scena finale de \"Lo scapolo\" (1955) con Nino Manfredi, regia di Antonio Pietrangeli. \nL 'episodio \u201cLo sposo\u201d del film \"I 4 tassisti\" (1963) di Giorgio Bianchi.\nIl sagrato della chiesa appare nell'episodio \"Presa dalla vita\" del film \"I mostri\" (1963) di Dino Risi.\nNel quarto episodio del film \"Se permettete parliamo di donne\" (1964) di Ettore Scola.\nFra gli ultimi, in ordine di tempo, si ricorda \"Il pap\u00e0 di Giovanna\" (2008) con la regia di Pupi Avati."}
{"id": "426416", "revid": "108009743", "url": "https://it.wikipedia.org/wiki?curid=426416", "title": "Albertino Mussato", "text": "Appartenente alla cerchia culturale di Lovato Lovati, partecip\u00f2 all'attivit\u00e0 di recupero dei testi dei grandi autori latini che stava diffondendosi sul finire del XIII secolo con il passaggio tra scolastica e umanesimo. La sua produzione letteraria di maggior pregio riguarda le opere poetiche, affiancate all'opera di storico e cronista.\nBiografia.\nDelle sue origini si conosce molto poco. La tradizione lo vorrebbe figlio di Viviano Musso, ma negli atti notarili da lui stesso rogati si firmava \"Albertinus dictus Muxatus filius Iohannis Cavalarii\".\nVita politica.\nAlbertino Mussato cominci\u00f2 a lavorare come copista durante i suoi studi all'Universit\u00e0 di Padova, dove si preparava alla carriera di notaio.\nConclusi gli studi nel 1296 divenne membro del Consiglio di Padova, l'organo principale della citt\u00e0 durante l'et\u00e0 comunale, dove fu uno strenuo assertore delle libert\u00e0 del Comune contro le angherie e le pretese delle grandi famiglie nobili. In particolare fu fiero difensore dell'autonomia della citt\u00e0 contro lo strapotere veronese di Cangrande della Scala e degli Scaligeri.\nNel 1302 grazie alle sue esperienze di diplomatico e notaio, fu inviato come ambasciatore presso il Papa Bonifacio VIII. Nel 1311 partecip\u00f2 alla delegazione di Guelfi padovani al seguito dell'imperatore Enrico VII di Lussemburgo a Milano. Spesso svolse il ruolo di negoziatore tra la citt\u00e0 di Padova e l'imperatore, nelle trattative per la lunga guerra tra Padova e Vicenza.\nOpera letteraria.\nCon Geri d'Arezzo (1270-1339), Benvenuto Campesani (1255-1323), Pietro d'Abano (1257-v. 1315), Rolando da Piazzola (...-1324), Geremia da Montagnone (1255-1321), Lovato Lovati (1241-1309) fece parte del movimento noto come \"Scuola pre-umanista di Padova\", che gett\u00f2 le basi per l'opera del Petrarca.\nPoeta e autore civico, produsse numerosi poemi in latino e scrisse tre opere storiografiche su Padova e la Marca Trevisana. Nel dicembre 1315 gli venne riconosciuto, davanti al Senato e all'Universit\u00e0 di Padova, il titolo di poeta laureato per le sue opere e per il merito, diventando cos\u00ec il primo poeta a fregiarsi del titolo.\nMussato come storico scrisse una cronaca delle azioni di Enrico VII di Lussemburgo in Italia (\"Historia Augusta Henrici VII Caesaris\"), e un'altra sul periodo immediatamente successivo alla morte dell'imperatore (\"De gestis Italicorum post Henricum VII Caesarem\"), che sono tra le fonti pi\u00f9 importanti per la comprensione della storia del XIV secolo italiano.\nAlbertino Mussato fu anche drammaturgo: compose nel 1313 una tragedia ispirata a Seneca, lEcerinis\" o Ecerinide\"', sul tiranno della Marca Trevigiana Ezzelino III da Romano e sulle sue azioni contro Padova dal 1236 al 1259, per mettere in guardia i concittadini patavini da Cangrande della Scala. L'opera venne rappresentata a Padova nel 1315, ed \u00e8 considerata una delle opere che inaugurano l'umanesimo italiano, in quanto fu la prima nel suo genere a recuperare il metro classico dopo l'antichit\u00e0.\nSebbene l'umanesimo si faccia iniziare, per convenzione, con l'opera di Petrarca, in studi pi\u00f9 recenti (Paul Oskar Kristeller, Roberto Weiss) gli autori della Scuola di Padova sono stati inclusi, come preumanisti, all'interno del quadro che ha portato allo sviluppo del movimento."}
{"id": "426417", "revid": "767487", "url": "https://it.wikipedia.org/wiki?curid=426417", "title": "G3 (gruppo musicale)", "text": "G3 \u00e8 un progetto musicale concepito dal chitarrista Joe Satriani nel 1996. L'idea del G3 \u00e8 quella di unire i \"tre pi\u00f9 grandi chitarristi del mondo\" per realizzare una serie di concerti-evento. Con il nome G3, Satriani organizz\u00f2 una serie di tour, accompagnandosi di volta in volta con una diversa coppia di virtuosi della chitarra (o \"guitar hero\").\nIn un certo senso, il G3 si potrebbe definire un supergruppo. Tuttavia, la formazione varia di tour in tour; inoltre, i tre artisti selezionati da Satriani come \"i tre grandi\" suonano gran parte del concerto indipendentemente (ciascuno con la propria band). Solo nella parte finale del concerto i tre grandi suonano assieme in una \"G3 jam\" che comprende in genere cover di brani rock storici (per esempio di Jimi Hendrix, Deep Purple, e cos\u00ec via).\nStoria concerti.\n1996.\nNel 1996 il G3 ha avuto luogo dall'11 ottobre all'8 novembre in Nord America con concerti tenuti da Joe Satriani, Steve Vai e Eric Johnson. Kenny Wayne Shepherd e Adrian Legg hanno aperto i concerti.\nGli ospiti speciali di questo tour sono stati: Neal Schon a San Francisco, Gary Hoey a San Diego, Chris Duarte ad Austin e San Antonio e Andy Timmons a Dallas.\nIl corrispondente album \u00e8 \".\n1997.\nNel 1997 il tour si \u00e8 svolto in America del Nord e in Europa. Michel Cusson suon\u00f2 in alcuni concerti in Quebec prima dell'arrivo di Kenny Wayne Shepherd.\n1998.\nIl tour si \u00e8 svolto in Europa.\nUli Jon Roth \u00e8 stato sostituito da Patrick Rondat nelle date francesi del G3.\n2001-2002.\nI protagonisti del G3 del 2001 sono stati Joe Satriani, Steve Vai e il chitarrista dei Dream Theater John Petrucci, che ha scritto una serie di nuovi pezzi strumentali per il tour, svoltosi in Nord America.\nGli ospiti speciali di questo tour sono stati: Steve Lukather e Paul Gilbert a Los Angeles, Billy Gibbons a Houston, Andy Timmons a Fort Worth, Eric Johnson ad Austin, Neal Schon a Detroit e Steve Morse a Orlando.\n2003.\nIl tour si \u00e8 svolto in Nord America.\nIl corrispondente album \u00e8 \".\n2004.\nIl tour del 2004 si \u00e8 svolto in Europa e in Sud America con Joe Satriani, Steve Vai e Robert Fripp.\nIn una data del G3 2004 tour, dopo essere stato ascoltato nel \"buoni o cattivi tour 2004\" di Vasco Rossi, Stef Burns \u00e8 stato invitato come ospite.\n2005.\nIl tour del 2005 vede come protagonisti John Petrucci, Steve Vai e Joe Satriani e si svolge in Giappone e negli Stati Uniti.\nIl corrispondente album \u00e8 \"\".\n2006.\nIl tour del G3 nel 2006 \u00e8 tenuto da John Petrucci, Eric Johnson e Joe Satriani. I concerti si sono svolti dal 16 al 29 ottobre in America Latina.\nIl secondo G3 del 2006 vede invece il ritorno di Steve Vai affiancato da Joe Satriani e John Petrucci. I concerti si svolgono in Australia dal 29 novembre all'8 dicembre.\n2007.\nI protagonisti del G3 del 2007 sono: Paul Gilbert, John Petrucci e Joe Satriani. Gli spettacoli sono tenuti dal 14 marzo al 14 aprile. All'ultimo concerto durante il brano \"Glasgow Kiss\" la band di Paul Gilbert compare sul palco indossando dei kilts ed esibendosi in una breve danza.\n2012.\nIl tour del 2012 \u00e8 iniziato in Australia e Nuova Zelanda con Joe Satriani, Steve Vai e Steve Lukather. In Europa a Satriani e Vai si \u00e8 aggiunto Steve Morse. L'ultima parte del tour vede John Petrucci con Satriani e Morse in sud America. Per i concerti a Citt\u00e0 del Messico Steve Lukather sostituisce Steve Morse. Il tour ha fatto tappa anche in Italia il 22 luglio a Vigevano in occasione del 10 Giorni Suonati Festival.\nStatistiche.\nDream Theater, Scorpions, Alcatrazz e Racer X sono gli unici gruppi ad aver avuto contemporaneamente due dei loro membri nei tour dei G3: John Petrucci alla chitarra e Mike Portnoy alla batteria (2001, 2002, 2005, 2006 e 2007), John Petrucci alla chitarra e Mike Mangini alla batteria (2012), Michael Schenker e Ulrich Roth entrambi alle chitarre (1998) e Paul Gilbert e Bruce Bouillet entrambi alle chitarre (2007).\nGli Alcatrazz hanno avuto anche altri due membri dei G3: Yngwie Malmsteen e Steve Vai. The David Lee Roth Band ha avuto quattro membri dei G3: Steve Vai, Billy Sheehan, Matt Bissonette e Gregg Bissonette.\nJohn Petrucci, Eric Johnson, Steve Morse e Robert Fripp sono gli unici chitarristi, a parte Joe Satriani e Steve Vai, ad aver preso parte ai concerti G3 pi\u00f9 di una volta:"}
{"id": "426418", "revid": "1573940", "url": "https://it.wikipedia.org/wiki?curid=426418", "title": "BRENDA", "text": "BRENDA (\"Braunschweiger Enzymdatenbank\") \u00e8 la pi\u00f9 importante banca dati che raccoglie informazioni sugli enzimi, quali la nomenclatura, le reazioni da essi catalizzate, la loro specificit\u00e0, la loro struttura, la stabilit\u00e0 termica, le condizioni ottimali di catalisi in termini di pH e temperatura, gli organismi dai quali \u00e8 stato isolato e purificato, l'attivit\u00e0 specifica, la Km, gli eventuali inibitori, tutti i riferimenti bibliografici relativi ai dati presentati e collegamenti ad altre banche dati.\nLa banca dati viene mantenuta dall'istituto di biochimica dell'universit\u00e0 di Colonia. I dati in essa contenuti vengono estratti direttamente dalla letteratura scientifica; il database \u00e8 curato manualmente, sebbene l'estrazione delle informazioni avvenga con l'aiuto di strumenti informatici."}
{"id": "426420", "revid": "2121638", "url": "https://it.wikipedia.org/wiki?curid=426420", "title": "Superboy", "text": "Superboy \u00e8 un personaggio immaginario dei fumetti pubblicati negli Stati Uniti d'America dalla DC Comics, alter ego di diversi personaggi comparsi sulla serie a fumetti \"Superboy\", \"Adventure Comics\" e su altre incentrate su gruppi di supereroi. Le principali versioni del personaggio sono quelle relative al giovane Clark Kent alias Superman, a Kon-El, un clone adolescente di Superman, e Jonathan Samuel Kent, figlio di Superman e Lois Lane. Il personaggio ha avuto diverse trasposizioni televisive sia in serie animate che dal vivo.\nVersioni del personaggio.\nKal-El/Clark Kent.\nLa prima incarnazione del personaggio era semplicemente Superman da ragazzo durante la sua vita a Smallville, dove Kal-El - vero nome di Superman - vive sotto l'identit\u00e0 umana di Clark Kent. Il personaggio \u00e8 apparso in diverse serie dagli anni quaranta fino agli anni ottanta, come Adventure Comics e in due serie omonime, \"Superboy\" e \"The New Adventures di Superboy\", nel quale vennero sviluppate la trama e un cast di comprimari come i genitori adottivi Jonathan e Martha Kent, Lana Lang e la Legione dei Super-Eroi. Quando nel 1986 la DC Comics mise ordine alla continuity con il crossover \"Crisi sulle Terre infinite\", la biografia di Superman venne modificata in modo che non avesse mai assunto l'identit\u00e0 di Superman col costume fino all'et\u00e0 adulta, cancellando quindi Superboy dalla storia canonica del personaggio mentre altri aspetti di retroscena, creati e sviluppati nella serie dedicata a Superboy - come l'amicizia di Clark con Lana Lang - rimasero; successivamente alcune aspetti e caratteristiche relativi alla biografia di Superboy - come ad esempio il suo incarico nella Legione - sono stati reintrodotti nella biografia da giovane di Superman.\nBiografia del personaggio.\nClark Kent da giovane usa i suoi poteri - di cui \u00e8 dotato grazie agli effetti delle radiazioni di sole giallo sulle cellule kryptoniane - per aiutare il prossimo nei panni di Superboy. Kal-El \u00e8 giunto sulla Terra ancora in fasce a bordo di un razzo proveniente dal suo pianeta natale ormai distrutto. Jonathan Kent nasconde l'astronave sotto il pavimento del fienile e tiene nascosta la vera origine del figlio allo stesso Clark finch\u00e9 questi non \u00e8 adolescente. L'arrivo del bambino sulla Terra e quindi il giorno in cui i genitori festeggiano il compleanno di Kal-El \u00e8 il primo dicembre. Clark Kent costruisce un rifugio segreto sotto la casa dei suoi genitori adottivi, Jonathan e Martha Kent, ed inizia la carriera di Superboy fabbricandosi un costume da alcune coperte di stoffa indistruttibile presenti sul razzo. Superboy costruisce anche dei robot che possono aiutarlo nelle sue imprese. Pi\u00f9 avanti incontrer\u00e0 anche Krypto, il super-cane kryptoniano. Comprimari nelle storie di Superboy sono i Kent, Lana Lang, Pete Ross e il giovane Lex Luthor. Le storie di Superboy raccontano la vita di Clark Kent fino alla morte dei suoi genitori adottivi ed al trasferimento a Metropolis dove sar\u00e0 chiamato Superman.\nKon-El/Conner Kent.\nUna nuova versione del personaggio esord\u00ec nel 1993, un clone adolescente di Superman che, come l'originale, aveva un nome kryptoniano, Kon-El, e uno umano, Kent Conner, identit\u00e0 umana come cugino di Clark Kent. Una versione riveduta di Kon-El, compresa una nuova origine del personaggio, esord\u00ec a seguito del rilancio editoriale The New 52, nella serie \"Superboy\" nel 2011; venne poi rivelato che era un clone di Jon Lane Kent, un figlio di Superman e Lois Lane proveniente da un futuro alternativo.\nBiografia del personaggio.\nSuperboy, alter ego di Kon-El, \u00e8 un clone di Superman. A differenza dell'originale pu\u00f2 avvertire i pericoli, possiede una capacit\u00e0 chiamata \"telecinesi tattile\" che gli permette di alzare oggetti pesantissimi, sbriciolarli e volare, ma non pu\u00f2 respirare nello spazio e non ha la vista a raggi x dell'originale, ha degli speciali occhiali con i quali pu\u00f2 vedere attraverso gli oggetti. Nel corso degli anni i poteri sono stati modificati, ora possiede sia la vista calorifica che la vista telescopica.\nKon-El non \u00e8 solo il clone di Superman ma anche di Lex Luthor. Quest'ultimo aveva impiantato una programmazione nascosta per poterlo comandare, che verr\u00e0 attivata poi in alcuni eventi che precedono gli eventi narrati nel \"crossover\" \"Crisi infinita\". Superboy vive ora a Smallville con i genitori adottivi di Superman sotto l'identit\u00e0 di Conner Kent, cugino di Clark Kent. Morir\u00e0 alla fine di tale serie ucciso dopo un terribile scontro con Superboy-Prime.\nJonathan Samuel Kent.\nUna nuova versione del personaggio, alter ego di Jonathan Samuel Kent, figlio di Superman e Lois Lane, ha esordito nel 2016 e compare regolarmente nelle serie a fumetti \"Superman\" e \"Action Comics\".\nAltre versioni.\nEsistono altre versioni del personaggio tra le quali Superboy-Prime, una versione mentalmente instabile di Kal-El in un mondo parallelo. Grant Morrison nella serie \"All Star Superman\" lascia intendere che nella sua giovent\u00f9 Clark Kent non sia mai stato Superboy. Nell'universo Amalgam, Superboy si fonde con l'Uomo Ragno creando Spider-Boy, ovvero il clone di un giovane studente chiamato Peter Parker.\nCome Superman, anche Superboy comparve come personaggio in storie immaginarie durante la Silver Age e la Bronze Age dei fumetti. Queste comprendevano storie in cui Bruce Wayne venne a vivere con i Kent dopo l'assassinio dei suoi genitori; il piccolo Kal-El fu cresciuto da alcuni gorilla sotto il nome di \"Karkan\", in una storia che somiglia a quella di Tarzan; Kara Zor-El giunse sulla Terra anni prima di Kal-El, diventando Superwoman per il suo Superboy (descritto qui come un delinquente giovanile).\nKal-El comparve anche come Superboy in due popolari storie della Elseworld: \"Superboy Legion\" (2001), in cui Kal-El venne cresciuto nel XXXI secolo da R. J. Brande e divenne il membro fondatore della \"Superboy's Legion\", poi nota come la Legione dei Supereroi; e la serie di storie presenti in \"Superman &amp; Batman: Generations\", in cui Superman cominci\u00f2 il suo inizio come Superboy negli anni venti."}
{"id": "426423", "revid": "124697703", "url": "https://it.wikipedia.org/wiki?curid=426423", "title": "David Lee Roth", "text": "Biografia.\nDavid Lee Roth, anche conosciuto come \"Diamond Dave\", divenne cantante a tempo pieno dei Van Halen nella seconda met\u00e0 degli anni settanta. Il gruppo ottenne immediato successo con l'omonimo album di debutto nel 1978, grazie anche al carisma e allo stile sopra le righe di Roth. Raggiunto l'apice del successo con l'album \"1984\", anche grazie al singolo \"Jump\", David decise di incidere un EP, \"Crazy from the Heat\", pubblicato nel 1985. L'enorme successo ottenuto dalla fatica discografica suscit\u00f2 critiche e dissapori all'interno della band, culminati con l'abbandono del gruppo nel corso dello stesso anno.\nAssoldato il virtuoso chitarrista Steve Vai (gi\u00e0 chitarrista nel gruppo di Frank Zappa), il bassista Billy Sheehan (altrettanto talentuoso quanto il collega, tanto da guadagnarsi il soprannome di \"The Eddie Van Halen of bass\") e l'allora poco conosciuto batterista Gregg Bissonette, lancia l'anno successivo il suo primo album, \"Eat 'Em and Smile\" che registra un notevole successo. Nel 1988 pubblica il suo secondo album, \"Skyscraper\", sempre con la stessa formazione, che riconferma il successo del precedente grazie alla hit \"Just Like Paradise\". Poco dopo la pubblicazione del disco, Steve Vai e Billy Sheehan abbandonarono Roth per dedicarsi alle carriere soliste e ad altri progetti. I due furono sostituiti dal bassista Matt Bissonette (fratello di Gregg) e dal giovane chitarrista Jason Becker. La nuova formazione pubblic\u00f2 l'album \"A Little Ain't Enough\", che si rivel\u00f2 un nuovo successo anche se inferiore rispetto ai lavori precedenti. Prima dell'inizio del tour seguente, Jason Becker scopr\u00ec di essere affetto da sclerosi laterale amiotrofica e dovette, pertanto, abbandonare il progetto, lasciando il posto a Steve Hunter.\nNel 1994 pubblic\u00f2 il quarto album \"Your Filthy Little Mouth\", un lavoro pi\u00f9 sperimentale prodotto da Nile Rodgers, che ricevette una fredda accoglienza di pubblico e critica. Nel 1996 Roth era di fatto rientrato nei Van Halen, cantando in due brani inediti, \"Me Wise Magic\" e \"Can't Get This Stuff No More\", appositamente composti per la raccolta \"The Best of Van Halen, Vol. 1\". Tuttavia, le vecchie avversioni riemersero di nuovo e l'artista non diede seguito alla collaborazione. Nel 1997 Roth pubblic\u00f2 la sua autobiografia \"Crazy from the Heat\".\nNel 1998 fece ritorno con l'album \"DLR Band\", registrato con una formazione completamente rinnovata che presentava il chitarrista John Lowery e il batterista Ray Luzier. Le critiche furono positive ma le vendite si rivelarono al di sotto delle aspettative. Seguirono alcuni anni di silenzio dall'attivit\u00e0 musicale, rotti soltanto con la pubblicazione dell'ultimo album solista \"Diamond Dave\" nel 2003. In quel periodo Roth apparve anche in una puntata della serie televisiva \"I Soprano\", nel ruolo di un giocatore di poker ospite di Tony Soprano.\nDopo il susseguirsi di alcune voci, nel 2007 il cantante rientr\u00f2 definitivamente nei Van Halen per un lungo tour statunitense. Nel 2012 la band ha pubblicato un album di inediti, \"A Different Kind of Truth\", a distanza di 28 anni dall'ultimo con David Lee Roth alla voce, \"1984\" (e di 14 anni dall'ultimo in studio con un altro cantante, intitolato \"Van Halen III\" e pubblicato nel 1998).\nTra le attivit\u00e0 parallele intraprese dal front-man, spicca quella di conduttore radiofonico (ha sostituito il celebre Howard Stern, di WRKZ 93.7 K-Rock)."}
{"id": "426430", "revid": "2008718", "url": "https://it.wikipedia.org/wiki?curid=426430", "title": "DiMarzio", "text": "DiMarzio (nome completo: DiMarzio Musical Instrument Pickups, Inc.) \u00e8 un'azienda statunitense fondata nei primi anni settanta da Larry P. Dimarzio specializzata nella produzione di accessori professionali per chitarristi tra cui cavi, tracolle, plettri e una intera linea di hardware elettrico (potenziometri, switch, selettori ecc); \u00e8 universalmente famosa soprattutto per i suoi pick-up. Vanta una serie di testimonial tra cui John Petrucci, Paul Gilbert, Steve Vai, Joe Satriani, Steve Morse, Billy Sheehan, Richie Kotzen, Ron Thal.\nLarry P. DiMarzio, agli inizi della sua attivit\u00e0, divenne noto per il suo pick-up modello denominato Super Distortion, il primo esempio di pick-up \"aftermarket\", cio\u00e8 disponibile come sostituzione di quelli montati di serie sulle chitarre elettriche ed \u00e8 tuttora uno tra i modelli pi\u00f9 popolari.\nParallelamente all'attivit\u00e0 imprenditoriale \u00e8 anche un noto fotografo nell'ambiente musicale, sue infatti innumerevoli copertine di riviste specializzate americane, foto pubblicitarie e copertine di album dagli anni '70 ad oggi.\nBibliografia.\nLawrence P. DiMarzio detiene quattro brevetti negli Stati Uniti:"}
{"id": "426431", "revid": "367445", "url": "https://it.wikipedia.org/wiki?curid=426431", "title": "Guy Sajer", "text": "Biografia.\nNato da padre francese e madre tedesca (il cui cognome da nubile era Sajer), come abitante dell'Alsazia a 16 anni venne arruolato nella Wehrmacht. Dal 1943 combatt\u00e9 sul fronte orientale come volontario nella divisione Grossdeutschland. Nel libro \"Il Soldato dimenticato\" (uscito in Francia nel 1967 con il titolo \"Le Soldat oubli\u00e9\") narr\u00f2 la sua esperienza di adolescente coinvolto in una guerra terribile. Il libro \u00e8 stato tradotto in 38 lingue e venduto in circa tre milioni di copie.\nFu inoltre disegnatore e sceneggiatore di numerosi fumetti. Uno di questi, chiamato \"Kursk Tourmente d'Acier\", parla della battaglia di Kursk dal punto di vista di un soldato tedesco."}
{"id": "426434", "revid": "1544245", "url": "https://it.wikipedia.org/wiki?curid=426434", "title": "Chersoneso Taurica", "text": "Chersoneso Taurica () o semplicemente Chersoneso (; in latino: \"Chersonesus\"; ) e poi Cherson (in greco bizantino \"\u03a7\u03b5\u03c1\u03c3\u03ce\u03bd, Chers\u00f2n\"; in slavo orientale antico: \u041a\u043e\u0440\u0441\u0443\u043d\u044c, \"Korsun)\" \u00e8 stata una citt\u00e0 della penisola di Crimea, nei pressi della moderna Sebastopoli.\nFondata tra il V e il VI secolo a.C. da coloni greci la citt\u00e0 mantenne sempre una discreta indipendenza fino all'annessione al Regno del Ponto tra il II e il I secolo a.C. Con l'arrivo dei Romani nella regione Chersoneso rimase parzialmente libera ma fu posta alle dipendenze del Regno del Bosforo Cimmerio fino al definitivo assoggettamento all'Impero romano. Prosper\u00f2 nonostante le frequenti pressioni dei barbari locali, primi fra tutti Goti e Sciti, e fu poi annessa, dopo la caduta dell'Impero romano d'Occidente, all'Impero bizantino. Divenuta capoluogo dell'omonimo thema mantenne un'importante funzione commerciale verso oriente fino alla conquista e distruzione nel X secolo da parte di Vladimir I di Kiev. Dopo una rapida ripresa la citt\u00e0 rimase alle dipendenze di Costantinopoli fino alla prima caduta della citt\u00e0 nel 1204, quando pass\u00f2 nell'area d'influenza dell'Impero di Trebisonda.\nDopo i primi scavi sistematici nel 1827, che si sono protratti anche nei secoli successivi, il sito archeologico \u00e8 stato riconosciuto patrimonio dell'umanit\u00e0 dall'UNESCO il 23 giugno 2013.\nStoria.\nFu fondata nel VI secolo a.C. come fattoria ionica sebbene la citt\u00e0 vera e propria fu rifondata nel V secolo a.C. da coloni dori originari di Eraclea Pontica. Poco si sa dei primi anni di storia dell'insediamento ma il suo primo periodo di prosperit\u00e0 fu sicuramente tra i secoli IV e II a.C. poich\u00e9 la citt\u00e0 controllava la penisola eraclea e le ricche pianure sulla sponda occidentale della Crimea fino alla moderna Eupatoria. Vi erano fitte relazioni commerciali con Atene e col Ponto mentre in epoca ellenistica anche Delo, Rodi e Delfi.\nPrincipali antagonisti furono i Tauri e gli Sciti e per molti anni la citt\u00e0 tent\u00f2 di rimanere indipendente dai Bosporani grazie alle fitte relazioni commerciali. La situazione di Chersoneso divenne precaria nel II secolo a.C. quando gli Sciti, sotto pressione da parte dei Sarmati, si stabilizzarono in Crimea e fondarono un regno forte ed accentrato, spingendo la citt\u00e0 a chiedere aiuto ai pontici. Nel 179 a.C. risultava inclusa nel trattato tra Farnace I ed Eumene II. Con la salita sul trono pontico di Mitridate VI la Crimea e la sponda settentrionale del mar Nero furono annesse dai generali Diofanto e Neottolemo e Chersoneso fu posta alle dirette dipendenze di Panticapeo.\nNel 46 a.C. la citt\u00e0 invio un'ambasceria a Roma e Gaio Giulio Cesare le garant\u00ec libert\u00e0 e indipendenza. Dopo la sua morte segu\u00ec un periodo di sostanziale anarchia finch\u00e9 Marco Vipsanio Agrippa non riorganizz\u00f2 la Crimea; sebbene la citt\u00e0 rimase \"de iure\" libera fu assoggettata al Regno del Bosforo Cimmerio, stato cliente romano. I Bosporani per\u00f2 non riuscivano a a garantire l'invio del grano dalla Russia meridionale e per questo Nerone e i primi imperatori della dinastia flavia inviarono dei contingenti nella regione, partendo proprio da Chersoneso. La citt\u00e0 fu liberata da un assedio scita da Plauzio Silvano e divenne probabilmente sede di una stazione militare romana, di cui si perdono le tracce tra gli imperi di Domiziano e Traiano anche se tra Adriano e Antonino Pio torn\u00f2 ad essere una fortezza romana. Per compensare la perduta indipendenza fu dichiarata citt\u00e0 libera.\nSotto la protezione dei Romani la citt\u00e0 prosper\u00f2 nuovamente anche se nel III secolo aumentarono le minacce barbariche e semibarbariche di Goti, Sciti e Bosporani; nello stesso periodo la citt\u00e0 fu nota come il maggiore sito produttivo di vino del mar Nero. Con la caduta dell'Impero romano d'Occidente la citt\u00e0 fu annessa all'Impero bizantino, sotto il quale prosper\u00f2 e divenne un importante centro religioso e commerciale, in particolare verso la Rus' di Kiev. Divenne inoltre capoluogo dell'omonima thema dell'Impero. Fu utilizzata anche come localit\u00e0 di esilio, come testimonia il caso del deposto imperatore Giustiniano II Rinotmeto.\nNel X secolo fu distrutta da Vladimir I di Kiev, che pare fosse stato battezzato proprio a Chersoneso. Dopo una rapida ripresa la citt\u00e0 rimase alle dipendenze dei bizantini fino alla prima caduta di Costantinopoli, ad opera della quarta crociata nel 1204, per poi diventare perateia dell'Impero di Trebisonda.\nIl declino si ebbe tra il XIII e il XIV secolo per la concorrenza delle repubbliche marinare di Genova e Venezia e gi\u00e0 nel XV secolo era una rovina."}
{"id": "426436", "revid": "125348636", "url": "https://it.wikipedia.org/wiki?curid=426436", "title": "Distretto di Polizia", "text": "Distretto di Polizia \u00e8 una serie televisiva italiana, trasmessa su Canale 5 dal 26 settembre 2000 al 15 gennaio 2012, composta da 11 stagioni.\nDal 20 aprile 2015 al 1\u00ba novembre 2017 ne \u00e8 andato in onda un suo spin-off, \"Squadra mobile\".\nTrama.\nPrima stagione - Lotta contro la mafia.\nIl Commissario Giovanna Scalise decide di trasferirsi dalla Sicilia a Roma per motivi di sicurezza, sostituendo il Commissario Grimaldi (personaggio mai apparso nella serie, ma menzionato dal Sovrintendente capo Antonio Parmesan) alla direzione del Commissariato \"X Tuscolano\", ufficio di Polizia competente sull'omonimo quartiere. Filo rosso di questa serie saranno le indagini volte ad arrestare i mandanti e i killer del marito del Commissario, Ferdinando, giornalista ucciso dalla mafia siciliana in un agguato al mercato del pesce di Gela.\nIl Commissario Scalise, che assume subito le particolarit\u00e0 del capo autoritario ed esigente, incomincia a conoscere questa sua nuova squadra con la quale non si aprir\u00e0 molto nella prima parte della serie. Il vice, l'Ispettore capo Roberto Ardenzi, scoprir\u00e0 (con una sua indagine personale e segreta) il passato della Scalise, mettendo poi al corrente i colleghi. La squadra, determinata subito nel proteggere il suo Commissario, si accorger\u00e0 di aver aperto un conto difficile da chiudere. Infatti Vito Tonnara, il boss della cosca dei Tonnara, organizza un agguato contro Livia, la figlia della Scalise, ma a cadere sotto i colpi sar\u00e0 Nina Moretti, giovane Agente scelto impegnata nella scorta della figlia maggiore del Commissario Scalise insieme con l'Ispettore Walter Manrico. La morte di Nina porter\u00e0 sgomento negli agenti del X Tuscolano i quali, spinti dalla rabbia e dal dolore, continueranno questa lotta che avr\u00e0 come epilogo il Maxi Processo che vedr\u00e0 tutti quanti gli imputati (la famiglia dei Tonnara e il boss Vito, latitante) condannati all'ergastolo. In particolare si scoprir\u00e0 che le mosse degli agenti del X Tuscolano erano previste dagli uomini del boss Vito Tonnara grazie a una talpa, il Sostituto Procuratore Arturo Stasi, che, ricattato dal boss, aveva accettato di tradire lo Stato. Stasi, divorato dalla vergogna e dal rimorso, si impiccher\u00e0 poco prima del Maxiprocesso.\nSeconda stagione - La vendetta di Vito Tonnara.\nGiovanna Scalise decide di restare nel distretto che l'ha accolta e protetta e incomincia una nuova storia d'amore con l'ispettore Walter Manrico mentre Carmine Tonnara, il figlio di Don Vito, muore in carcere. La famiglia mafiosa dei Tonnara dopo il Maxi Processo \u00e8 stata completamente smantellata. L'unico ancora a piede libero \u00e8 il capoclan Vito Tonnara, che, accecato dalla vendetta, cerca in tutti i modi di eliminare il Commissario Scalise, che ha portato alla decadenza prima e alla rovina poi la sua famiglia e la sua vita personale. Il Commissario Scalise, che nel frattempo aspetta un bambino, subisce un attentato organizzato da Tonnara. Attraverso l'autore dell'attentato mafioso, Rosario \"Saro\" Gioncardi, un ragazzo amico del figlio del boss, incaricato dell'attentato dallo stesso Tonnara, ripartir\u00e0 l'indagine sul capo della mafia.\nLa seconda stagione porter\u00e0 dei cambiamenti importanti e dei colpi di scena nella storia della serie, che riguarder\u00e0 in primis la vita privata dell'Ispettore Ardenzi e le circostanze che hanno provocato, nel terz'ultimo episodio, la morte della moglie Angela Rivalta, apparentemente caduta in maniera accidentale da un palazzo nel tentativo di salvare un professore psicopatico determinato a suicidarsi, Ferdinando Monti. Si svolgono i funerali di Angela, Mauro addolorato per il lutto lascia Paula mentre Roberto cerca in qualche modo di riorganizzare la sua vita. Vito Tonnara si aggira pericolosamente fuori dal Commissariato e con uno stratagemma allontana Manrico, Luca e Valeria dallo stesso in modo da entrare indisturbato. Giovanna si trova cos\u00ec senza protezione e trova Vito Tonnara nel suo ufficio; il tempestivo intervento di Mauro distrae Tonnara in modo da far estrarre a Giovanna la sua pistola e uccidere il boss mafioso. Giovanna partorisce, dopodich\u00e9 comunica a tutti che lascer\u00e0 il distretto per prendersi una lunga aspettativa per stare con la sua famiglia, tornando cos\u00ec a Palermo.\nTerza stagione - Indagine sull'omicidio di Angela Rivalta.\nIl giovane Commissario Giulia Corsi, al suo primo incarico dopo la frequenza del Corso presso la Scuola Superiore di Polizia, deve fare i conti con l'eredit\u00e0 del padre, magistrato ucciso pochi anni prima e deve vedersela con Carla Monti, assassina di Angela Rivalta, moglie dell'Ispettore Ardenzi. L'indagine prende il via dall'omicidio di un videoamatore che riprende tutta la scena da una finestra. Carla Monti lo scopre e lo uccide, sequestrando tutto quanto il materiale. Il videoamatore per\u00f2 ne aveva fatta precedentemente una copia, occultandola in casa; nel corso di un'indagine, casualmente anche gli agenti del Distretto scoprono quella ripresa e da l\u00ec avviano l'indagine.\nArdenzi, che ha ottenuto la promozione a Commissario Capo e il conseguente trasferimento a Bari, decide per\u00f2 di restare a Roma, per scoprire l'assassina di sua moglie. Tuttavia, dopo averla arrestata, decide comunque di non trasferirsi, per l'affetto di Mauro e degli altri colleghi, e del suo nuovo amore, la dottoressa Francesca Volta, madre separata di un compagno di asilo di sua figlia Mauretta.\nQuarta stagione - Indagine sull'omicidio di Riccardo Corsi e lotta alla pedofilia.\nIl commissario Giulia Corsi fa i conti con gli assassini di suo padre che faranno di tutto per fermare gli Agenti del X Tuscolano, colpendo il Commissario nei suoi affetti pi\u00f9 cari, uccidendo il suo fidanzato, poi futuro marito, l'Ispettore Paolo Libero, che aveva scoperto il luogo dove tenevano i bambini sequestrati dall'organizzazione. A uccidere l'ispettore Libero \u00e8 Ira Droscorcic, un ragazzo con una doppia vita: coperto dall'insospettabile professione di fotografo \u00e8 in realt\u00e0 un complice ed esecutore che lavora per lo stesso clan del mandante dell'omicidio dei genitori di Giulia.\nLe indagini rivelano una rete di pedofili, a capo della quale si scoprir\u00e0 esserci una persona misteriosa, vicina al distretto, che si riveler\u00e0 essere il professore De Santis, al quale Giulia aveva chiesto aiuto per le indagini. Il professore, per paura che il padre di Giulia arrivasse a lui, ne aveva ordinato l'omicidio con la complicit\u00e0 di Luigi Greco, capo della scorta del giudice Corsi.\nQuinta stagione - Lotta contro l'ecomafia.\nAl distretto X Tuscolano arriva un nuovo agente scelto, Anna Gori, che far\u00e0 coppia fissa con Luca Benvenuto.\nNel frattempo un capitano dei carabinieri, Davide Rea, interpretato da Giampaolo Morelli, cerca di guadagnarsi la fiducia del commissario Corsi e indaga sulla sparatoria durante la quale rimane ferita e in coma la moglie dell'ispettore Mauro Belli, Germana Mori. Il commissario Corsi per\u00f2 non accetta subito l'amore del capitano poich\u00e9 la ferita dell'assassinio del fidanzato Paolo Libero \u00e8 ancora aperta.\nIl misterioso attentato a Germana Mori, moglie di Mauro Belli, porta l'Arma a scontrarsi con il X Tuscolano che si adopera per scagionare il collega dalle accuse di coinvolgimento nel tentato omicidio di Germana. L'indagine porter\u00e0 alla scoperta di una rete di inquinamento con scorie tossiche. Mauro \u00e8 sospettato del tentato omicidio di Germana e dell'uomo che era con lei. Costui si rivela essere stato l'unico che poteva svelare gli intrighi di un'ecomafia riguardo allo smaltimento di rifiuti tossici e Germana, da ottima giornalista, ne aveva approfittato, senza tuttavia farne parola al marito; a seguito di tali presunti segreti da parte della giornalista verso di lui, Mauro incomincia a sospettare che questa lo tradisca. Da qui nasce, nella mente dell'insospettabile organizzazione criminale, l'idea di fare ricadere i sospetti su Mauro e di farlo accusare di essere l'autore del piano. Il capitano Rea viene sospettato di colpevolezza dagli agenti del distretto e di complicit\u00e0 con i criminali; egli accetta i sospetti senza ribellarsi, convinto che all'interno delle forze dell'ordine o ai suoi vertici ci sia una talpa. Continua cos\u00ec a indagare, non escludendo neppure la possibilit\u00e0 che la spia possa essere qualcuno degli agenti del distretto. In questa quinta serie ritorna in parte lo stile della prima serie: non c'\u00e8 un vero e proprio colpevole, \u00e8 l'organizzazione mafiosa a gestire l'illecito smaltimento dei rifiuti tossici. Come nella prima serie, pi\u00f9 che un colpevole c'\u00e8 una spia all'interno del distretto che si riveler\u00e0 essere, alla fine, sorprendentemente, il procuratore Marco Altieri. Questi, per paura che lo uccidano, recupera un dischetto con tutti i nomi degli industriali che hanno smaltito i rifiuti tossici. Poi lo chiude in una cassetta di sicurezza in banca, e viene quindi arrestato per l'omicidio a sangue freddo di un complice dei criminali, il maggiore Maurizio Sarpi, che aveva cresciuto il capitano Rea come un figlio, e che era anche stato l'organizzatore materiale dell'attentato a Germana e al broker Giorgio Liverani. Purtroppo Altieri e Sarpi erano due anelli deboli della catena di questa organizzazione, i nomi dei componenti della quale stavano tutti nel dischetto ormai scomparso.\nSesta stagione - Il passato di Roberto Ardenzi verso Cesare Carrano.\nLa sesta stagione comincia con un cambiamento nella guida del distretto: Giulia Corsi si trasferisce a Trieste per seguire l'amato capitano dei Carabinieri Davide Rea e il suo posto viene occupato da Roberto Ardenzi. Entrano nella squadra l'ispettore Irene Valli (Francesca Inaudi) e l'ispettore Alessandro Berti (Enrico Silvestrin), passato dalla Scientifica al Distretto: tra loro nascer\u00e0 una storia d'amore. Al centro delle indagini c'\u00e8 Cesare Carrano, un potente uomo d'affari che 25 anni prima fu visto da Ardenzi (allora solo un ragazzino e Carrano solo un teppista) commettere un omicidio. La paura aveva spinto il giovane Ardenzi a dire alla polizia di non avere visto niente. A distanza di molti anni, Ardenzi ha ora la possibilit\u00e0 di incastrare Carrano, incominciando a indagare sui loschi affari dell'imprenditore.\nNel corso della vicenda, Mauro Belli, da sempre migliore amico di Roberto, viene colpito in una sparatoria contro gli uomini di Carrano, impegnati a liberare il figlio del criminale. Dopo il ricovero in ospedale, Mauro Belli viene dichiarato deceduto. Questa tragedia intensificher\u00e0 il rapporto d'odio di Ardenzi nei confronti di Cesare Carrano, in quanto a colpire materialmente Belli \u00e8 stato Gregorio Patriarca, il braccio destro di Carrano. Dopo avere assicurato Carrano alla giustizia il commissario decide di lasciare il X Tuscolano per passare all'Antimafia.\nNell'ultima scena della serie, un flashback riporta gli spettatori al momento in cui Belli viene ricoverato in ospedale in fin di vita. Sul posto giungono due uomini della DIA i quali dicono al chirurgo che, indipendentemente dall'esito dell'operazione, Belli avrebbe dovuto essere dichiarato morto. Tale scena lasci\u00f2 aperto lo spiraglio di un eventuale ritorno di Ricky Memphis nelle stagioni successive, nel caso in cui l'attore avesse deciso di ricongiungersi al cast. Tuttavia, tale ritorno non \u00e8 mai avvenuto; lo stesso Memphis ha pi\u00f9 volte ribadito la sua contrariet\u00e0 a un eventuale rientro nella serie. Resta il fatto che i due uomini della DIA erano presenti alle esequie di Mauro, dopo l'operazione, il che tiene in piedi l'eventualit\u00e0 che Mauro Belli sia ancora vivo.\nSettima stagione - Lotta contro la 'ndrangheta.\nRoberto Ardenzi lascia il Distretto per passare all'Antimafia e al suo posto entra in scena il commissario Marcello Fontana. Vi \u00e8 anche l'ingresso nel cast di Max Giusti, nel ruolo dell'ispettore Raffaele Marchetti. In questa serie, il commissario Fontana deve fare i conti con un'indagine riguardante la 'ndrangheta. Il cattivo \u00e8 interpretato da Giorgio Colangeli, nel ruolo del potente boss \"Don\" Vincenzo Neri, affiancato dal suo braccio destro Sebastiano Morace. L'avvocato del boss spinger\u00e0 il proprio cliente a fargli organizzare l'omicidio della figlia, Nina Neri, principale testimone dell'accusa al processo, facendosi anche aiutare dal procuratore Corradi.\nCosi Nina non potr\u00e0 pi\u00f9 testimoniare contro il padre\nOttava stagione - Lotta contro i fratelli Flaviano.\nDopo l'uscita di scena del commissario Marcello Fontana, che ha preferito tornare in Calabria con la moglie e il figlio per continuare a seguire le indagini sulle nuove cosche della 'ndrangheta dopo la morte del boss Vincenzo Neri, la direzione del commissariato, a seguito della rinuncia da parte dell'ispettore Alessandro Berti, viene affidata a Luca Benvenuto, promosso a coordinatore protempore (ad interim) in attesa della nomina del nuovo commissario. Al gruppo si aggiunger\u00e0 anche l'ispettore Elena Argenti (Anna Foglietta), che era arrivata gi\u00e0 nell'ultimo episodio della settima serie, e suo fratello Marco (Alessandro Intini).\nI nuovi avversari sono i fratelli Valerio e Giulio Flaviano, a capo di un'organizzazione affiliata al clan del boss della camorra \"Don\" Luciano Gerace, i quali coinvolgono anche il fratello dell'ispettore Argenti, Marco, ottimo pilota automobilistico. Nel corso della prima puntata, il ragazzo sembra uccidere l'ispettore Irene Valli, che si trova nei pressi di una banca (in realt\u00e0 a uccidere Irene \u00e8 Valerio Flaviano) dove i tre stanno effettuando una rapina. Luca e i colleghi del Distretto si concentrano sulle indagini per smantellare il clan. Una delle chiavi per entrare nel mondo dei fratelli Flaviano sembra essere Melissa Poggi, la fidanzata di Giulio, che tuttavia viene uccisa da Valerio in ospedale, in quanto testimone scomoda: la ragazza era stata ricoverata dopo essere stata sfigurata dal suo uomo. I fratelli Flaviano vogliono acquistare da un trafficante d'armi sudafricano, un certo Krueger, un imprenditore in giacca e cravatta, un enorme quantitativo di Coltan, una sostanza altamente radioattiva che serve per preparare circuiti e componenti elettronici. Il Coltan, per\u00f2, \u00e8 estremamente costoso: i Flaviano dunque organizzano rapine per procurarsi il denaro necessario all'acquisto.\nNel corso della stagione, il sovrintendente capo Antonio Parmesan lascia il distretto per andare in pensione, ma la sua presenza continuer\u00e0 in ruolo di amico e confidente di alcuni personaggi. Al termine della stagione, Alessandro, rimasto profondamente sconvolto per la morte di Irene, lascia il Distretto, partendo per un viaggio in America, dopo aver vendicato la morte della sua compagna.\nNona stagione - Lotta contro la mafia russa.\nLuca Benvenuto viene nominato dirigente del X Tuscolano, mentre dopo i primi quattro episodi uscir\u00e0 dalla serie anche Raffaele Marchetti. Anche Alessandro Berti lascia il distretto, essendo partito per l'America alla fine della serie precedente. Davanti al distretto avviene una sparatoria, che porter\u00e0 al ferimento di Raffaele Marchetti, alla morte di un testimone che aveva appena denunciato un omicidio e quella di Carlo Fiorentini, ex fidanzato di Anna. Inizialmente si pensa che la vittima designata dell'attentato fosse il testimone, e che Carlo sia stato ucciso per sbaglio. In realt\u00e0 si scoprir\u00e0 che il bersaglio dell'attentato era proprio Carlo e che il testimone \u00e8 stato ucciso solo per una sfortunata coincidenza.\nLe indagini porteranno a individuare nella mafia russa i mandanti dell'attentato. Sar\u00e0 Anna Gori, promossa a ispettore, a seguire con regolarit\u00e0 l'indagine infiltrandosi nel clan con il ruolo della compagna del mafioso ungherese Dorian Laszlo (interpretato da Rodolfo Corsato), un criminale dal cuore d'oro che uccide solo se \u00e8 costretto a farlo o se qualcuno lo tradisce. L'uomo si dimostra un padre amorevole con il figlio Abel, che si affezioner\u00e0 ad Anna come una madre. Il resto della squadra, con l'esclusione di Luca che la guider\u00e0 in quanto commissario, per tutta la parte centrale della serie sar\u00e0 tenuta fuori dall'indagine. Alle vicende delle indagini si alterneranno, come anche nelle serie precedenti, le storie della vita privata del commissario Luca Benvenuto e della sua amica e collega Anna Gori, sempre pi\u00f9 uniti nelle scelte di vita e nel pericolo del loro mestiere; gli agenti del distretto conosceranno anche i loro nuovi colleghi, gli ispettori Lorenzo Monti e Gabriele Mancini (interpretati rispettivamente da Stefano Pesce e Flavio Parenti), caratterialmente opposti e ottimi poliziotti. Vittoria Guerra, Giuseppe Ingargiola e Ugo Lombardi si occuperanno sempre delle indagini minori e delle quotidiane denunce, rimanendo per\u00f2 sempre a disposizione del commissario che, in queste nuove indagini, avr\u00e0 bisogno di tutto il X Tuscolano al completo.\nDecima stagione - Il passato di Luca Benvenuto e l'indagine sulla morte di Paolo Libero.\nLa decima serie si apre con il X Tuscolano che rischia di chiudere. Grazie al ritorno a Roma del Vice Questore Aggiunto Giulia Corsi continua l'attivit\u00e0 del commissariato. Arrivano inoltre anche l'ispettore Barbara Rostagno, l'ispettore Pietro Esposito, che affianca sempre l'ispettore Gabriele Mancini, e l'agente scelto Marta Balestra, la quale si innamorer\u00e0 dell'agente Giovanni Brenta e poi di Ugo, il quale poi torner\u00e0 con Sofia, cugina di Giuseppe Ingargiola. Giulia Corsi ritorna per un'indagine riguardante alcuni traffici di droga. Durante l'indagine, si scopre che uno dei colpevoli \u00e8 Remo Damiani, un amico di infanzia di Luca Benvenuto, anche lui diventato vicequestore aggiunto e che \u00e8 affiancato dalla Corsi nelle indagini. Con l'avanzare delle indagini, per\u00f2, si scopre anche che il traffico di droga \u00e8 strettamente legato alla morte del grande amore di Giulia, l'ispettore Paolo Libero. Giulia Corsi \u00e8 ancora pi\u00f9 motivata a proseguire le indagini anche se molte volte ha idee divergenti da quelle del vicequestore Benvenuto e del procuratore Michele Sinatra. Nel traffico di droga, infatti, \u00e8 colpevole l'avvocato Luigi Balsamo, a sua volta legato al clan mafioso dei Serao sul quale indagava Giulia in Sicilia. Giulia segue ogni spostamento dell'avvocato ma viene tratta in inganno da quest'ultimo con l'accusa di essere colpevole dell'omicidio di un uomo, in realt\u00e0 ucciso dallo stesso Balsamo. L'unico che pu\u00f2 salvare Giulia \u00e8 Remo che \u00e8 entrato nel suo appartamento e ha preso il rullino della macchina fotografia con la quale Giulia scattava foto per incastrare l'avvocato. Solo quando viene rapita Viola, moglie di Remo, quest'ultimo decide di collaborare con la polizia promettendo all'amico Luca di costituirsi appena Viola sarebbe stata libera. Viola viene liberata e Remo si costituisce. Il giorno della sua deposizione, per\u00f2, nel parcheggio del tribunale avviene una sparatoria e Remo viene ucciso da uno dei sicari inviati da Serao per ucciderlo, ma non prima che Remo riesca a salvare la vita a Luca. Giulia viene scagionata e scarcerata, e subito riprende le indagini insieme a Luca, alla ricerca dell'avvocato Balsamo. Giulia e Luca scoprono dell'esistenza di un archivio dell'avvocato con nomi di persone insospettabili colpevoli di reati odiosi come la pedofilia, tramite il quale Balsamo poteva ricattarli impunemente. Una volta arrestato, egli decide di collaborare chiedendo tutte le misure di protezione come qualsiasi collaboratore di giustizia; la richiesta per\u00f2 non \u00e8 appoggiata dal vicequestore Corsi. Appena data la nuova identit\u00e0 all'avvocato, egli con una scusa ritorna all'interno della sua abitazione sfilandosi dai poliziotti che devono trasferirlo e riuscendo a scappare passando per l'uscita sul retro e fuggendo con un complice. Per ricattare la polizia, Balsamo fa rapire la figlia del sovrintendente Vittoria Guerra, che dovr\u00e0 recuperare dal distretto l'hard disk con l'archivio segreto (ancora da decriptare) e riportarlo all'avvocato in cambio della figlia. Attraverso un'invenzione di Giuseppe e del figlio Francesco, riesce a far scoprire ai colleghi il luogo dello scambio. Mentre Vittoria sta per essere uccisa da uno dei rapitori della figlia, intervengono Luca e i suoi. Tutti partono all'inseguimento dell'avvocato Balsamo, che ha gi\u00e0 recuperato l'hard disk, e Giulia Corsi arriva prima degli altri. Mentre Giulia disarma Balsamo sul tetto di un edificio, quest'ultimo ingaggia con lei una lotta e Giulia rimane appesa a un cornicione. Balsamo cerca di farla cadere, ma mentre si regge con una sola mano, Giulia riesce a sfilare con l'altra la propria pistola e spara a Balsamo in pieno petto. Balsamo muore precipitando dal palazzo. Giulia Corsi ha cos\u00ec fatto giustizia per il suo grande amore Paolo e Luca ha fatto giustizia per Remo. Giulia torna in Sicilia mentre Luca mantiene la promessa fatta a Remo di stare vicino al figlio Marco.\nUndicesima stagione - La vendetta di Antonio Corallo e l'indagine sull'omicidio di Luca Benvenuto.\nEscono di scena Vittoria Guerra e Giuseppe Ingargiola, i quali vengono trasferiti nel commissariato di Bolzano. Il vicequestore aggiunto Luca Benvenuto \u00e8 in procinto di essere trasferito in un Commissariato di Torino in seguito a una promozione. Il nuovo dirigente del commissario sar\u00e0 Leonardo Brandi, vecchio amico di Luca che ha vissuto per anni in Germania. New entries anche Paolo Calabresi nel doppio ruolo del sovrintendente Otello Gagliardi e del fratello gemello Ottavio, e Maria Amelia Monti, nel ruolo della sovrintendente capo-psicologa Anita Cherubini, e Ninni Bruschetta nel ruolo del capo della Squadra Mobile Marco Gallo. La stagione si apre con Leonardo Brandi, che si trova in Germania per un'indagine delicata, che si conclude con una sparatoria nel ristorante in cui egli lavorava sotto copertura e con la fuga di un pericoloso criminale, di cui peraltro Leo ha ucciso il figlio nella stessa sparatoria, Antonio Corallo, che porta con s\u00e9 una valigetta con 100 milioni di euro in contanti. Leo, dopo la sparatoria, decide di tornare dalla sua famiglia a Roma ed \u00e8 chiamato a sostituire Luca Benvenuto alla guida del X Tuscolano, che, prima della partenza del loro capo, deve fare i conti con la fuga di un carcerato, Rocco Liverani. Mentre tutti sono sulle sue tracce e Leo aiuta il distretto anche prima di entrare effettivamente in servizio, Luca segue un'altra pista per cercare di arrestare il pericoloso criminale: si reca infatti da una prostituta, Ekaterina Ratnikova, che conosceva bene Liverani, per cercare di capire dove potesse nascondersi l'evaso; la donna per\u00f2 non sa nulla, ma fa a Luca il nome di una escort che potrebbe avere qualche informazione su di lui, Mara Fermi; a questo punto si reca all'Appia Sporting, dove solitamente si trova Mara, ma per una fortuita coincidenza si imbatte in un'altra persona: si tratta di Antonio Corallo, il pericoloso criminale sfuggito a Leo due mesi prima in Germania, che si fa trovare da Luca con i 100 milioni. Corallo spara a Luca, prima ferendolo e poi uccidendolo. Incominciano cos\u00ec le indagini del X Tuscolano per cercare l'assassino di Luca, ma sembra tutto a un punto fermo, nonostante Anita Cherubini abbia cercato di stringere un rapporto con Mara, la escort che Luca stava cercando prima di morire. Leo, intanto, scopre che la sua ex fidanzata Valentina Bini, incontrata nuovamente dopo quasi trent'anni, \u00e8 un'escort ed \u00e8 amica di Mara. Solo dopo che Corallo vede Leo con Valentina, le indagini sulla morte di Luca cominciano ad arrivare una svolta: Corallo non esita a vendicarsi e usa Valentina per uccidere Brandi, ma senza successo, grazie all'intervento di Pietro proprio mentre Corallo stava per sparare al commissario Brandi. Incrociando i dati sulla morte di Luca e la sparatoria a Leo, gli agenti scoprono che chi ha ucciso Luca e chi ha tentato di uccidere Leo sono in realt\u00e0 la stessa persona e solo dopo aver parlato con Valentina, Leo scopre che questa persona \u00e8 proprio Corallo, che intanto, sembra essere scomparso nel nulla, insieme con i 100 milioni e alla sua barca. In realt\u00e0 l'uomo \u00e8 pi\u00f9 vicino di quanto si creda. Alla fine Corallo decide di uccidere Brandi usando proprio il figlio del commissario, ma proprio mentre entra nell'hotel dove con un inganno si era recato il figlio del commissario, Brandi capisce tutto grazie a una telefonata e arriva in tempo in hotel. Incontrato Corallo, Leo gli intima di gettare la pistola, ma Corallo preferisce uccidersi. Proprio mentre si punta la pistola alla gola, interviene il capo della mobile e miglior amico di Leo Brandi, che spara sulla mano di Corallo, facendogli cadere la pistola, e arrestandolo dopo averlo ferito.\nProduzione.\nLa fiction, andata in onda per la prima volta nel 2000, racconta la vita dei personaggi che lavorano all'interno di un commissariato di Polizia, il \"X Tuscolano\", nel quartiere Tuscolano a Roma. Nel corso degli anni, la fiction ha subito numerosi cambiamenti nel cast e alcune variazioni stilistiche; tuttavia \"Distretto di Polizia\" ha sempre mantenuto le stesse caratteristiche di fondo, comuni a tutti gli episodi e a tutte le stagioni. All'inizio di ogni episodio viene presentato un reato, solitamente di natura violenta: (un omicidio, un'aggressione, una rapina, ecc.). Gli agenti del \"Decimo\" indagano su questo reato, risolvendolo entro il termine dell'episodio. Salvo qualche eccezione, questi \"casi di puntata\" non hanno ripercussioni negli episodi successivi. Nelle ultime stagioni, alcuni di questi casi sono stati ispirati da reali vicende di cronaca nera italiana.\nOgni stagione \u00e8 contraddistinta da una \"linea gialla\", la cui indagine si dipana nel corso di tutti i suoi episodi. Negli anni, tali indagini sono state legate alla criminalit\u00e0 organizzata oppure a eventi che hanno toccato molto da vicino la vita del commissariato, come l'uccisione di uno degli agenti del \"Decimo\" o di un loro familiare oppure alla cattura di un latitante. Vi sono anche i casi di puntata (omicidi, rapine, stupri) risolti dagli ispettori in carica al X. Le due linee investigative sono inframezzate, dalla prima alla decima stagione, dalle vicende dei sovrintendenti Vittoria Guerra, Giuseppe Ingargiola e Ugo Lombardi, i quali si trovano a dover affrontare principalmente problemi di vita quotidiana (non necessariamente legati al loro lavoro) o a indagare su casi pi\u00f9 leggeri, che si affiancano al caso principale dell'episodio. Le loro vicende hanno il compito di alleggerire la tensione della storia principale, creando spesso veri e propri siparietti pi\u00f9 vicini alla commedia che non al poliziesco; nell'undicesima e ultima stagione tale linea pi\u00f9 leggera ha visto come protagonisti i personaggi di Anita Cherubini e Otello Gagliardi.\nLocation.\nLa serie \u00e8 stata girata, per quanto riguarda gli interni, negli Studi di Cinecitt\u00e0, che sono proprio vicini al quartiere Tuscolano; per le riprese del distretto dall'esterno fu utilizzata la facciata dell'Oratorio Salesiano Don Bosco di Piazza Decemviri, sempre nella zona di Cinecitt\u00e0.\nSpin-off.\nDal 2015 al 2017 \u00e8 andato in onda, sempre su Canale 5, uno spin-off intitolato \"Squadra mobile\": questo vede protagonista il personaggio di Roberto Ardenzi, interpretato da Giorgio Tirabassi, gi\u00e0 protagonista di \"Distretto di Polizia\" dalla prima alla sesta stagione, che da commissario del \"X Tuscolano\" \u00e8 ora divenuto vice questore aggiunto della squadra mobile di Roma.\nRiconoscimenti.\n\"Distretto di Polizia\" vince due Telegatti, nel 2003 (\"Distretto di Polizia 3\") e nel 2006 (\"Distretto di Polizia 5\"). Tuttavia nel 2004 e nel 2007 arriva al secondo posto (\"Distretto di Polizia 4\" e \"Distretto di Polizia 6\").\nTrasmissioni internazionali.\nLa terza, la quarta e la quinta stagione sono state trasmesse in Ungheria con il titolo \"Biztos Giulia Corsi\". In Francia, la prima e la seconda stagione sono state trasmesse con il titolo \"Giovanna, commissaire\", mentre dalla terza alla quinta con il titolo \"Julia Corsi, commissaire\". \u00c8 andato in onda, dalla prima alla quarta stagione, anche in Grecia.\nIncongruenze.\nNella prima stagione, si nomina il fratello dell'agente Nina Moretti un paio di volte. Nella prima occasione viene detto che aveva 22-23 anni, in un'altra occasione che aveva 18 anni.\nMerchandising.\nNel corso degli anni, sono stati pubblicati i cofanetti DVD delle prime 9 stagioni. Per le prime 5 stagioni, inoltre, sono stati messi in commercio anche delle singole uscite settimanali, degli episodi in DVD. Tutte le varie uscite sono state prodotte da Universal.\nNel febbraio 2019, in occasione del ventennale, \u00e8 stato prodotto un cofanetto contenente tutte le 11 stagioni, due delle quali non sono mai state prodotte sotto forma di cofanetto singolo."}
{"id": "426454", "revid": "1573940", "url": "https://it.wikipedia.org/wiki?curid=426454", "title": "Torre dell'orologio (Taranto)", "text": "La Torre dell'Orologio di Taranto \u00e8 uno dei monumenti del Borgo Antico della citt\u00e0. \nFu costruito nella seconda met\u00e0 del Settecento nella forma originaria, cio\u00e8 senza il corpo poligonale avanzato e la cuspide campanaria aggiunti pi\u00f9 tardi.\nStoria e descrizione.\nL'edificio, che probabilmente ingloba un nucleo medievale preesistente, \u00e8 situato sul lato orientale della Piazza Fontana (gi\u00e0 Piazza grande), e rappresenta l'unico monumento rimasto del complesso della \"Cittadella\", una fortificazione che comprendeva la Torre di Raimondello, demolita insieme alle altre fortificazioni per motivi di odio verso il medioevo.\nLa torre fu simbolo di municipalit\u00e0 in un luogo che costitu\u00ec il teatro degli scambi commerciali della citt\u00e0, a causa della presenza in loco del mercato ortofrutticolo, della dogana del pesce e dell'ingresso dal Ponte di Porta Napoli.\nIl corpo poligonale avanzato fu aggiunto nel 1799, mentre le campane furono realizzate nel 1756 e nel 1818, rispettivamente quella pi\u00f9 piccola e quella pi\u00f9 grande.\nL'orologio meccanico situato sul prospetto principale fu costruito verso la fine dell'Ottocento dagli artigiani napoletani della ditta E.O. Caccialupi. \nNel 1983, i restauri di tipo conservativo operati dall'Arch. Franco Blandino, recuperarono l'edificio dallo stato di abbandono in cui versava, salvaguardandone tutti gli elementi architettonici e riportandolo all'antico splendore.\nIl poeta e commediografo tarantino Don Diego Marturano dedic\u00f2 una bellissima lirica a questo monumento dal titolo: \"U relogge d'a Chiazze\". Oggi, dopo un modesto intervento di recupero effettuato negli anni scorsi, una targa, posta sulla torre, riporta due quartine dell'opera."}
{"id": "426468", "revid": "599013", "url": "https://it.wikipedia.org/wiki?curid=426468", "title": "Andreas Andersson", "text": "Carriera.\nClub.\nNativo di \u00d6sterhaninge, quartiere a sud di Stoccolma, Andersson \u00e8 cresciuto a Hova, nella Svezia centrale, dove ha svolto tutta la trafila delle giovanili.\nNel 1994 gioc\u00f2 9 partite con il Tidaholms GoIF segnando 6 reti, prima di passare al Degerfors con cui fece il suo esordio nel massimo campionato svedese, giocando parte del campionato 1994 e l'intero torneo 1995. Nel frattempo svolse un provino con il Liverpool, con esito negativo.\nAndersson fu acquisito dall'IFK G\u00f6teborg nel 1996, anno in cui la squadra biancoblu vinse il titolo nazionale anche grazie alle 19 reti messe a segno dallo stesso giocatore, che chiuse la stagione in vetta alla classifica marcatori e ottenne il riconoscimento di giocatore svedese dell'anno.\nNell'estate del 1997 il Milan, che gi\u00e0 aveva affrontato Andersson l'anno prima in Champions League, preleva l'attaccante svedese per 3 miliardi di lire. Il 5 ottobre 1997 firm\u00f2 la sua unica marcatura in Serie A grazie a un colpo di testa nel corso di Empoli-Milan, terminata 0-1.\nLa sua parentesi con i rossoneri di Fabio Capello dur\u00f2 pochi mesi, poich\u00e9 nel gennaio 1998 fu ceduto agli inglesi del Newcastle Utd, transazione conclusa con versamento di 9,8 miliardi di lire. Rimase in forza alla formazione inglese per una stagione e mezzo, durante la quale gioc\u00f2 una finale di FA Cup persa a Wembley contro l'Arsenal. Al Newcastle chiuse con 4 gol in 27 presenze in Premier League: queste prestazioni negative portano il Daily Mail a piazzarlo in trentatreesima posizione in una classifica dei 50 peggiori attaccanti nella storia della Premier League.\nNell'estate 1999 \u00e8 ritornato in Svezia, questa volta all'AIK che per averlo pag\u00f2 19 milioni di corone agli inglesi, in quello che fu il trasferimento pi\u00f9 costoso nella storia del club. Con la squadra arriv\u00f2 alla fase a gironi di Champions League 1999-2000 (in cui segn\u00f2 una doppietta all'Arsenal) ma qualche mese pi\u00f9 tardi, alla quarta giornata del campionato 2000, si ruppe il legamento crociato anteriore del ginocchio destro, rientrando solo l'anno successivo dopo un lungo stop. Nel 2001 e 2002 fu il miglior marcatore della sua squadra, rispettivamente con 9 e 8 reti. Nel 2003 si infortun\u00f2 nuovamente al legamento crociato, e la sua assenza dai campi dur\u00f2 21 mesi. Rientr\u00f2 in campo nel 2005, con l'AIK nel frattempo retrocesso in seconda serie, ma dopo 6 partite comunic\u00f2 l'intenzione di ritirarsi.\nNazionale.\nConvocato nella nazionale svedese per 43 volte, ha segnato 8 gol. Ha partecipato anche ai Mondiali 2002 di Corea e Giappone, durante i quali sfior\u00f2 il gol contro l'Argentina, colpendo la parte inferiore della traversa.\nDopo il ritiro.\nRicopre il ruolo di opinionista presso la pi\u00f9 famosa televisione a pagamento svedese e per un canale monotematico dedicato all'hockey su ghiaccio."}
{"id": "426471", "revid": "287204", "url": "https://it.wikipedia.org/wiki?curid=426471", "title": "Thessalonike", "text": "Thessalonike () fu uno dei themata (circoscrizioni) dell'Impero Bizantino, con capoluogo Tessalonica, da cui prendeva il nome.\nDurante il X secolo questo thema era ventisettesimo su trentuno, in ordine di importanza nell'Impero Bizantino.\nLo strategos di questa regione non veniva pagato direttamente dall'Impero Bizantino, ma tratteneva per s\u00e9 - a discrezione - il suo compenso, prima di procedere al pagamento delle spettanze dell'esercito.\nStoria.\nNella Tarda Antichit\u00e0, Tessalonica era la capitale della provincia romana di Macedonia e della diocesi di Macedonia, nonch\u00e9 la sede del prefetto del pretorio dell'Illirico. Con la perdita della maggior parte dell'entroterra balcanico a causa delle invasioni slave del VII secolo, tuttavia, l'autorit\u00e0 del prefetto (in greco \"eparchos\", \"eparca\") si restrinse alla citt\u00e0 e alle zone immediatamente limitrofe. L'eparca continu\u00f2 a governare Tessalonica fino agli inizi del IX secolo, quando fu sostituito da uno \"strategos\" alla testa del nuovo thema di Tessalonica.\nLo \"strategos\" di Tessalonica \u00e8 attestato per la prima volta nell'836, ma una lettera dell'imperatore Michele II l'Amoriano (r. 820\u2013829) al re franco Ludovico il Pio (r. 814\u2013840) sembrerebbe implicare l'esistenza del thema gi\u00e0 nell'824. Lo studioso Warren Treadgold data l'istituzione del thema intorno all'809, durante le campagne contro gli Slavi dell'imperatore Niceforo I il Logoteta (r. 802\u2013811) che estese la dominazione bizantina anche all'entroterra della citt\u00e0. Treadgold congettura inoltre che le sue truppe nel IX secolo ammontassero a circa 2000 uomini. Ad est, il thema confinava con il thema di Strymon, con la demarcazione tra i due temi posta sul fiume Strimone. A sud confinava con il thema di Hellas, con la demarcazione che passava per la Tessaglia settentrionale. I suoi confini occidentali e settentrionali erano indeterminati, fluttuando a seconda dell'esito delle continue guerre tra i Bizantini, le trib\u00f9 locali di Slavi e i Bulgari.\nSotto l'imperatore Giovanni I Zimisce (r. 969\u2013976), fu insediato nella citt\u00e0 un \"doux\" al comando delle truppe professionali tagmatiche, e sembra aver coesistito per un certo periodo con lo \"strategos\", prima di assumere anche le funzioni di quest'ultimo. Nell'XI secolo, il \"doukaton\" di Tessalonica era di importanza tale da essere detenuto spesso da membri della famiglia imperiale. La citt\u00e0 e la maggior parte della Macedonia furono conquistate dai Latini in seguito alla Quarta Crociata, e divenne parte del Regno di Tessalonica, che sopravvisse fino al 1224, quando fu conquistato dal Despotato d'Epiro. Il thema fu ricostituito in seguito alla caduta della citt\u00e0 e della maggior parte della Macedonia nelle mani dell'Impero di Nicea nel 1246, e sopravvisse fino alla conquista ottomana del 1392; in quell'epoca, tuttavia, il thema era essenzialmente ridotto alla sola citt\u00e0. Riconquistata da Bisanzio nel 1402, la citt\u00e0 divenne la sede di un despotato, fino alla cessione a Venezia del 1423, nel corso di un ulteriore assedio per mano degli Ottomani che si concluse nel 1430 con la conquista della citt\u00e0."}
{"id": "426476", "revid": "3075265", "url": "https://it.wikipedia.org/wiki?curid=426476", "title": "Vittad.", "text": ""}
{"id": "426477", "revid": "767487", "url": "https://it.wikipedia.org/wiki?curid=426477", "title": "Tripping the Light Fantastic", "text": "Tripping the Light Fantastic \u00e8 il secondo album dei Lit, pubblicato il 1\u00ba aprile 1997 sotto l'etichetta Malicious Vinyl."}
{"id": "426478", "revid": "812894", "url": "https://it.wikipedia.org/wiki?curid=426478", "title": "Budd (personaggio)", "text": ""}
{"id": "426479", "revid": "2061842", "url": "https://it.wikipedia.org/wiki?curid=426479", "title": "Argento (colore)", "text": "Argento \u00e8 la tonalit\u00e0 metallica del colore grigio che in araldica non \u00e8 distinta dal bianco.\nLa sensazione visiva associata solitamente all'argento \u00e8 quella di vedere il lustro del metallo.\nQuesta luminosit\u00e0 non pu\u00f2 essere riprodotta da un colore semplice, perch\u00e9 l'effetto lucido \u00e8 dovuto alla luminosit\u00e0 del materiale che varia con l'angolo di superficie alla fonte di luce. Di conseguenza nell'arte viene utilizzata solitamente una vernice metallica che brilla come argento reale.\nDalla versione 3.2 dell'HTML \"argento\" \u00e8 il nome di uno dei 16 colori base VGA."}
{"id": "426482", "revid": "1086580", "url": "https://it.wikipedia.org/wiki?curid=426482", "title": "Spider-Girl", "text": "Spider-Girl, il cui vero nome \u00e8 May \"Mayday\" Parker, \u00e8 un personaggio dei fumetti, creato da Tom DeFalco (testi) e Ron Frenz (disegni), pubblicato da Marvel Comics. La sua prima apparizione avviene in \"What If ...? \" (vol. 2) n. 105 (febbraio 1998).\n\u00c8 la figlia di Peter Parker, Spider-Man in una realt\u00e0 alternativa alla Terra-616, ambientata nel futuro di questa linea temporale differente dalla \"continuity\" classica. Il \"What If\" n. 105 \u00e8 di fatto l'albo iniziale di una linea editoriale denominata \"MC2\" (letteralmente \"Marvel Comics 2\"). La linea temporale venne in seguito codificata come \"Terra-982\".\nBiografia del personaggio.\nQuando Norman Osborn seppe che Peter Parker stava aspettando una figlia da sua moglie Mary Jane Watson assunse un'assassina, \"Alison Mongrain\". La missione ebbe successo, infatti la bambina nacque morta. Questo in sintesi il destino di \"May Parker\" nella \"continuity\" ufficiale.\nNella realt\u00e0 MC2 si ipotizza che \"Mayday\", cos\u00ec \u00e8 soprannominata la ragazza, sia nata senza problemi e abbia potuto vivere la sua vita seguendo le orme del padre e diventando una supereroina col nome di battaglia \"Spider-Girl\".\nMayday Parker scopr\u00ec i suoi poteri durante una partita di basket, sport che pratica con abilit\u00e0 e passione, compiendo un balzo di cinque metri. Quando i suoi genitori vennero minacciati dal nuovo Goblin, Normie Osborn, May indoss\u00f2 il costume di Spider-Man di Ben Reilly e adott\u00f2 l'identit\u00e0 di Spider-Girl. Riusc\u00ec a batterlo sia con l'astuzia che con i suoi poteri, dimostrando di essere una degna figlia dell'Uomo Ragno. Come il padre, ha indossato diversi costumi nella sua carriera, tra i quali per primo quello del defunto zio Ben Reilly, il clone di Peter Parker, e anche una versione del celebre costume nero. Agli inizi della sua carriera venne addestrata dallo \"zio\" Phil Urich, l'ex Goblin buono, e per un breve periodo divenne un membro dei A-Next (Avengers Next). Spider-Girl si \u00e8 scontrata molte volte con i Fantastici Cinque, Darkdevil, Buzz e altri eroi. La volta in cui dimostr\u00f2 tutto il suo coraggio fu quella in cui dovette combattere Dragon King, un bidello della sua scuola che aveva ricevuto da un medaglione mistico il potere di trasformarsi in un enorme drago umanoide, per salvare i suoi amici e il suo liceo. May salv\u00f2 i suoi amici dai Selvaggi Sei, una formazione composta da tutti i criminali che aveva sconfitto, in quella situazione perse temporaneamente i suoi poteri e venne salvata da Raptor, la figlia del secondo avvoltoio.\nNel periodo in cui usava i marchingegni di Goblin per compensare alla perdita dei poteri Spider-Girl, assieme a Raptor, aiut\u00f2 Buzz a non essere arrestato dal robot di Stark per aveva rubato un costume che donava capacit\u00e0 sovrumane a chi lo possedeva, richiesto da J. Jonah Jameson: sotto la maschera di Buzz si celava, infatti, Jack Jameson, nipote dell'editore del Bugle. Poco dopo, dovette fare i conti con Felicity Hardy, la figlia di Felicia Hardy e di Flash Thompson, che voleva diventare la sua partner nei panni del nuovo Ragno Rosso, e assieme a lei e ai Fantastici Cinque affront\u00f2 uno Skrull potenziato che minacciava di esplodere scatenando una reazione termonucleare. Tempo dopo si scontr\u00f2 con Seth, il dio serpente, ed evit\u00f2 da sola che lui s'impadronisse del mondo e uccidesse tutti gli eroi, radunati nel palazzo dei Vendicatori per affrontare Seth.\nMay indoss\u00f2 un costume nero durante il periodo in cui si alle\u00f2 con la Tarantula Nera per affrontare Lady Octopus e Canis alleati per diventare i padroni della malavita, venne allenata da Elektra che la prepar\u00f2 per affrontare i tentacoli di Lady Octopus. Alla fine arrest\u00f2 tutti i criminali svelando anche che Octopus stava ingannando Canis per aiutare Tarantula a diventare il nuovo Kingpin. Recentemente ha dovuto proteggere Normie da Fury la regina dei Goblin, una criminale che crede che Norman Osborn fosse una specie di dio e che Normie debbia sposarlo. Quando Brenda e Normie stavano dando un party per festeggiare il matrimonio ormai prossimo, Fury \u00e8 entrata in scena fondendo Normie col simbionte nero facendolo diventare Venom. Il simbionte e Fury riuscirono a dar del filo da torcere a May e Darkdevil, tanto che quest'ultimo venne messo in fin di vita. Mente Phil nei panni del nuovo Goblin affrontava Fury, May si occupava di Venom che riusc\u00ec a sconfiggerlo solo entrando nel simbionte ed estraendo Normie dal mostro.\nRagnoverso.\nDurante gli eventi di Ragnoverso, il suo ragazzo, Peter e Mary Jane vengono uccisi da Deamos, nemico di Spider-man della Terra-616. May decide di mettersi in salvo con il fratellino Ben, unendosi a un gruppo di Spider-men che viaggiano per gli universi paralleli in lotta contro Morlun e i suoi fratelli. In uno di questi scontri il fratello di May viene rapito da Deamos, fratello di Morlun, che sta cercando di placare la fame che ha, ovvero quella di uccidere gli Spider-Man del Multiverso attraverso un rito che si basa sull'uccisione di tre totem di ragno: la sposa (Cindy Moon, Silk della Terra-616), l'altro (Kaine Parker, di Terra-616) e il figlio (Benjamin Parker, figlio di Peter e Mary Jane di questa terra).\nSubito dopo aver sconfitto gli Eredi, Mayday scopre che la madre Mary Jane \u00e8 riuscita a salvarsi. Con l'intento di onorare la morte del padre, Mayday decide di diventare Spider-Woman, indossando il costume del padre ed iniziando a vivere assieme allo zio Ben di un'altra linea temporale. Insieme riescono a sconfiggere Hope Pym, ed a salvare la vita dei Vendicatori e di Ant-Man.\nPoteri e abilit\u00e0.\nMay possiede tutti i poteri del padre ma in forma ed in \"quantit\u00e0\" diverse: May infatti \u00e8 una mutante i cui poteri aracnoidei sono sempre stati in lei, e per questo si sono sviluppati fino ad avere forme diverse da quelle paterne.\nStoria editoriale.\nFa la sua prima apparizione sull'ultimo numero (105) della seconda serie di \"What if...?\" scritto da Tom DeFalco e Ron Frenz, disegnato da Ron Frenz e Bill Sienkiewicz. La serie \"What if...?\" \u00e8 famosa per presentare ipotetici sviluppi alternativi di storie Marvel tra le pi\u00f9 popolari. In questa particolare occasione, oltre ad esplorare cosa sarebbe avvenuto se la figlia di Peter Parker e Mary Jane fosse sopravvissuta, viene dato il via a un nuovo universo Marvel parallelo, detto \"MC2\".\nIl successo riscosso dall'albo port\u00f2 alla creazione di una linea di albi dedicati a questo universo, che non ebbe molta fortuna, con l'eccezione della serie regolare \"Spider-Girl\", iniziata nell'ottobre del 1998, preceduta da un numero 0 che ristampava il What If.? con le origini dell'eroina. La serie regolare ha avuto una durata di 100 numeri ed \u00e8 stata scritta sempre da DeFalco, alternando vari disegnatori e inchiostratori fra cui Ron Frenz, Pat Olliffe, Al Williamson e Sal Buscema. Con alterne fortune, \"Spider-Girl\" vanta anche un singolare record: \u00e8 la serie Marvel dedicata a un personaggio femminile di maggior durata.\nSuccessivamente alla chiusura di \"Spider-Girl\", le nuove avventure del personaggio vennero pubblicate nella collana \"Amazing Spider-Girl\".\nIn Italia \"Spider-Girl\" \u00e8 stata parzialmente pubblicata sulle pagine di \"L'Uomo Ragno\" della Panini Comics alternata con varie serie d'appendice. Dopo la pubblicazione delle origini nel numero 274, il primo episodio della serie regolare \u00e8 stato tradotto sul numero 275 (12 agosto 1999).\nAltri media.\nNel videogioco \"\" quello di Spider-Girl \u00e8 uno dei quattro costumi della Donna Ragno, anche se i due personaggi non hanno nessun legame particolare."}
{"id": "426484", "revid": "1310927", "url": "https://it.wikipedia.org/wiki?curid=426484", "title": "Societ\u00e0 Sportiva San Giovanni", "text": "La Societ\u00e0 Sportiva San Giovanni, meglio nota come San Giovanni, \u00e8 una societ\u00e0 calcistica sammarinese con sede nel castello di Borgo Maggiore. La societ\u00e0 fu fondata nel 1948 ed ha sede nella frazione di San Giovanni sotto le Penne; i colori sociali sono il rosso, il nero e il bianco."}
{"id": "426487", "revid": "226458", "url": "https://it.wikipedia.org/wiki?curid=426487", "title": "Pingback", "text": "Il Pingback \u00e8 un protocollo definito da Stuart Langridge e Ian Hickson per permettere a blogger ed autori del Web di ricevere una notifica quando un altro sito web inserisce un link verso uno dei propri documenti, per poi, in genere, elencarli alla fine del documento stesso.\nLa funzionalit\u00e0 di questo sistema \u00e8 sostanzialmente uguale a quella dei Trackback, tant'\u00e8 che Stuart Langridge, il 7 luglio 2005, esponendo la sua idea sui pingback, lo descrive come un sistema che funziona come i trackback, ma che richiede meno sforzo da parte dell'utente.\nIn sintesi il protocollo prevede che nella pubblicazione di un documento, il Software utilizzato a tale scopo individui tutti i link esterni (target URIs), verifichi che siano risorse abilitate al pingback (pingback-enabled resources) e, in caso affermativo, invii una chiamata XML-RPC al pingback server, notificando, rispettivamente, il link del documento appena pubblicato (il source URI) ed il target URI.\nA sua volta, il pingback server dovrebbe eseguire una serie di verifiche (tra cui, per evitare pingback di spam, verificare che al source URI segnalato sia realmente presente un link verso il target URI) e rispondere, in caso di successo, con una stringa di testo o, in caso di errore, con un codice di errore XML-RPC.\nTutto questo dovrebbe avvenire in modo automatico e senza nessun intervento da parte degli autori."}
{"id": "426489", "revid": "1226", "url": "https://it.wikipedia.org/wiki?curid=426489", "title": "Villa Barbaro-Volpi", "text": ""}
{"id": "426491", "revid": "1154737", "url": "https://it.wikipedia.org/wiki?curid=426491", "title": "Ginostemio", "text": "Ginostemio \u00e8 la struttura in cui si fondono gli organi riproduttivi, ossia stami e pistillo, di alcune piante come, ad esempio, le orchidee, le Aristolochiaceae e le Stylidiaceae."}
{"id": "426494", "revid": "2210384", "url": "https://it.wikipedia.org/wiki?curid=426494", "title": "Societ\u00e0 Calcio Faetano", "text": "La Societ\u00e0 Calcio Faetano, meglio nota come Faetano, \u00e8 una societ\u00e0 calcistica sammarinese avente sede nell'omonimo castello. La fondazione risale al 1962. I colori sociali del club sono il blu e il giallo.\nStoria.\nIl Castello di Faetano \u00e8 stata una delle prime mete dei calciatori sammarinesi del secondo dopoguerra. Prima di arrivare alla costituzione di una vera e propria societ\u00e0 sportiva, il Castello di Faetano deve attendere la fine degli anni \u201950. Nel 1957 arriva il parroco italiano Don Marco Gaspari ed \u00e8 proprio nel salone della parrocchia che si tennero le prime riunioni di quella che oggi \u00e8 la Societ\u00e0 Calcio Faetano. Nel 1962, con l\u2019indispensabile sopporto di Don Gaspari, anche il Castello di Faetano ha la sua squadra di calcio ufficiale. Ormai le sfide infinite con le squadre di Citt\u00e0, Borgo, Serravalle e Fiorentino fanno parte del mito. Dagli anni \u201970 in poi, il Faetano si riconoscer\u00e0 nella figura carismatica di Fabio Gasperoni, capitano, allenatore e Presidente del Faetano, ma anche Presidente della Federcalcio sammarinese dal 1982 al 1984 oltre che selezionato e schierato per la 1\u00aa partita ufficiale della Nazionale Maggiore del Titano, giocata nel 1986 contro il Canada. Nel 1978, Faetano, \u00e8 fra le sedi scelte dalla Federazione per promuovere la nuova politica del calcio giovanile. Con l\u2019avvento del Campionato Sammarinese, il Faetano recita un ruolo da protagonista aggiudicandosi 3 dei 5 campionati sperimentali che precedono quello ufficiale del 1985/1986, guarda caso vinto proprio dal Faetano.\nNell'edizione 2010-2011 dell'Europa League, alla prima partecipazione per la societ\u00e0, il Faetano ha incontrato nel primo turno preliminare la squadra georgiana dello Zest'aponi. Ha perso la partita d'andata per 5-0, ma al ritorno, all'Olimpico di Serravalle, l'8 luglio 2010 \u00e8 riuscito a pareggiare 0-0, scrivendo una pagina importante del calcio sammarinese.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020."}
{"id": "426495", "revid": "125207644", "url": "https://it.wikipedia.org/wiki?curid=426495", "title": "Giovanni Galloni", "text": "Biografia.\nProveniente da una famiglia dell'alta borghesia cittadina di Patern\u00f2, in provincia di Catania, figlio di un intendente di finanza, si trasfer\u00ec giovanissimo al seguito di questi a Bologna, citt\u00e0 dove a soli vent'anni si laure\u00f2 in Giurisprudenza alla locale universit\u00e0, consegu\u00ec la libera docenza in Diritto agrario nel 1959. Ha insegnato nelle Universit\u00e0 di Napoli, Firenze e Roma Tor Vergata. \u00c8 stato professore ordinario di Diritto agrario presso l'Universit\u00e0 degli Studi di Roma Tor Vergata. Tra i fondatori della corrente di sinistra della Democrazia Cristiana (a Belgirate, 1953), fu anche vicepresidente del partito e due volte vicesegretario, nel 1965 e nel 1977.\nRicopr\u00ec l'incarico di ministro della Pubblica Istruzione dal 28 luglio 1987 al 22 luglio 1989 (nei governi Goria e De Mita). \u00c8 stato direttore de \"Il Popolo\" dal 1982 al 1986. Padre dell'economista Nino Galloni, fu anche vicepresidente, dal 1990 al 1994 del Consiglio Superiore della Magistratura (CSM). Tuttavia, nel 1991 fu privato da Francesco Cossiga, che in quanto presidente della Repubblica era il presidente dell'organo di autogoverno della magistratura, di alcune importanti deleghe.\nOscar Luigi Scalfaro, \"tra i primi provvedimenti volti a ripristinare un clima sereno nei rapporti tra le massime Istituzioni, nell\u2019ambito del CSM restitu\u00ec al vicepresidente Galloni le deleghe che gli erano stare revocate da Cossiga. Nel 2002, la facolt\u00e0 di Giurisprudenza dell'Universit\u00e0 degli Studi di Roma Tor Vergata (a cura del prof. Brunetto Guido Carpino) gli dedica gli \"Scritti in onore di Giovanni Galloni\" con contributi di molti degli allievi formatisi sotto il suo insegnamento e di amici giuristi.\nNel 2008 \u00e8 stato tra i primi firmatari del Manifesto fondativo del Movimento \"Sinistra cristiana-Laici per la giustizia\", promosso da Raniero La Valle. Nel 2008 ha pubblicato \"30 anni con Moro\" (Editori Riuniti) e nel 2009 \"Dossetti profeta del nostro tempo\". Nel 2011 ha pubblicato \"Da Cossiga a Scalfaro\" (Editori Riuniti), libro dedicato al biennio di sua vicepresidenza al CSM. Dal 2010 \u00e8 stato membro onorario del comitato scientifico dell'Associazione culturale nazionale \"Giorgio La Pira\".\nStoriografia.\nIl 5 luglio 2005, in un'intervista nella trasmissione \"Next\" di RaiNews24 disse che poche settimane prima del rapimento, Moro gli confid\u00f2, discutendo della difficolt\u00e0 di trovare i covi delle BR, di essere a conoscenza del fatto che sia i servizi americani sia quelli israeliani avevano degli infiltrati nelle BR, ma che gli italiani non erano tenuti al corrente di queste attivit\u00e0 che sarebbero potute essere d'aiuto nell'individuare i covi dei brigatisti. Galloni sostenne anche che vi furono parecchie difficolt\u00e0 a mettersi in contatto con i servizi statunitensi durante i giorni del rapimento, ma che alcune informazioni potevano tuttavia essere arrivate dagli Stati Uniti:\nTuttavia bisogna dire che la cosa non fu successivamente confermata dallo stesso, che in altre occasioni aveva taciuto la cosa. Galloni non fu intimo di Moro essendo la corrente di sinistra della stessa divisa in varie anime, spesso collidenti tra di loro. Nel 2008 ha pubblicato un libro sulla figura di Aldo Moro (\"30 anni con Aldo Moro\", ed. Riuniti) e nel 2009 uno su Giuseppe Dossetti (\"Giuseppe Dossetti profeta del nostro tempo\", ed. Riuniti university press)."}
{"id": "426497", "revid": "536103", "url": "https://it.wikipedia.org/wiki?curid=426497", "title": "Ferdinando Gonzaga", "text": "Biografia.\nGiovinezza e carriera ecclesiastica.\nFiglio secondogenito di Vincenzo I e di Eleonora de' Medici, destinato alla carriera ecclesiastica, ricevette nel dicembre 1607, all'et\u00e0 di vent'anni, la porpora cardinalizia, con il titolo di cardinale diacono di Santa Maria in Domnica. Due anni dopo opt\u00f2 per il titolo di Santa Maria in Portico Octaviae. Nonostante la nomina, si distinse, come il padre, per il carattere inquieto, nonch\u00e9 per l'amore per il lusso e lo sfarzo.\nDuca di Mantova.\nDopo la morte del fratello Francesco, avvenuta nel 1612, Ferdinando smise la porpora e il 6 gennaio 1616 sal\u00ec al governo del ducato di Mantova, nonostante l'opposizione di Carlo Emanuele I di Savoia, che aveva mire sul Monferrato, governato dai Gonzaga. Proprio il duca di Savoia apr\u00ec per questo motivo una crisi diplomatica, nella quale il contendente era il Gonzaga solo formalmente; in realt\u00e0 il conflitto era pi\u00f9 ampio e coinvolgeva Spagna e Francia, che per motivi diversi appoggiavano il Gonzaga contro le pretese savoiarde.\nNegli anni di governo Ferdinando, uomo di grande cultura e intelletto, ma non dotato dello spessore umano e politico che aveva fatto grandi i suoi avi, non si distinse per particolari fattori positivi. Ospit\u00f2 alla sua corte celebri artisti, tra i quali Domenico Fetti, detto \"Il Mantovano\", Carlo Saraceni e il fiammingo Antoon van Dyck. Architetto di corte fu Nicol\u00f2 Sebregondi, che edific\u00f2 tra il 1613 e il 1624 la sfarzosa residenza di campagna Villa La Favorita\".\"\nIl 19 febbraio 1616, alla presenza del suo fido consigliere ed abate Gregorio Carbonelli, simul\u00f2 un finto matrimonio con una giovane contessina monferrina della quale si era invaghito, Camilla Fa\u00e0 di Bruno, che gli diede un figlio naturale, Giacinto. Nello stesso tempo trattava per le vere nozze con Caterina de\u2019 Medici, figlia del granduca di Toscana Ferdinando I de' Medici, che spos\u00f2 in effetti a Firenze il 7 febbraio 1617. Le nozze si rivelarono ben presto sterili, il che aggrav\u00f2 il problema della successione dinastica, visto che l'unico successore nella linea principale della famiglia era il fratello minore Vincenzo. Questi aveva sposato nel 1616 una congiunta di molto pi\u00f9 anziana di lui, Isabella Gonzaga di Novellara, matrimonio che venne per\u00f2 osteggiato da Ferdinando, che fece tutto il possibile per annullarlo.\nLa storia si trascin\u00f2 per anni, tanto che Ferdinando non riusc\u00ec a concludere le adeguate mosse politiche per ottenere l'annullamento del matrimonio del fratello, perch\u00e9 mor\u00ec, all'et\u00e0 di soli 39 anni, il 29 ottobre 1626.\nUltimi anni e morte.\nPoco tempo prima di morire, Ferdinando, nel tentativo di ripianare almeno in parte una situazione debitoria ormai disastrosa, aveva avviato contatti per la vendita di una parte della celebre collezione di opere d'arte accumulata negli anni dalla famiglia. La vendita venne poi conclusa per una cifra irrisoria dai suoi successori, il fratello Vincenzo II e il cugino Carlo I Gonzaga.\nNel 1625 chiam\u00f2 alla sua corte Carlo I, figlio di Ludovico Gonzaga-Nevers, destinato quindi a succedergli, essendo Ferdinando in contrasto coi cugini di Guastalla, favoriti dagli imperiali al ducato di Mantova.\nFerdinando Gonzaga cre\u00f2 l'ordine cavalleresco della Immacolata Concezione, ordine al quale potevano aderire i nobili provenienti da tutte le nazioni cattoliche. Il progetto, al quale parteciparono Carlo I di Gonzaga-Nevers e il conte Alfonso d'Altan d'Alemagna, prese forma l'8 dicembre 1619 e l'Ordine venne istituito a Mantova nel 1623. Venne sanzionato ecclesiasticamente da papa Gregorio XV nel 1623 e confermato da papa Urbano VIII nel 1625.\nDiscendenza.\nEbbe solo un figlio naturale, dalla nobile Camilla Fa\u00e0 di Bruno:"}
{"id": "426498", "revid": "122433245", "url": "https://it.wikipedia.org/wiki?curid=426498", "title": "Regole di Hund", "text": "In fisica, in particolare in fisica atomica, le regole di Hund sono delle regole empiriche che consentono di determinare il termine spettroscopico (chiamato anche \"simbolo di termine\") dello stato fondamentale negli atomi.\nTali regole sono state introdotte dal fisico tedesco Friedrich Hund e sono di utilit\u00e0 nella fisica dello stato solido ed in chimica.\nLe regole.\nLe regole sono:\nTali regole mostrano come le interazioni energetiche tra gli elettroni determinano lo stato fondamentale di un sistema di elettroni. Le regole si basano sull'assumere che la repulsione coulombiana tra gli elettroni pi\u00f9 esterni sia maggiore dell'interazione spin-orbita, a sua volta maggiore delle restanti interazioni. Tale assunzione corrisponde all'accoppiamento di Russell-Saunders.\nGli orbitali completi non contribuiscono al momento angolare orbitale e di spin totale in quanto la repulsione elettronica e l'interazione spin-orbita traslano i livelli energetici dello stesso valore, pertanto nell'ordinare i livelli energetici \u00e8 determinante l'elettrone di valenza.\nUna conseguenza immediata delle regole di Hund \u00e8 il fatto che nel completamento di orbitali isoenergetici gli elettroni occupano il maggior numero possibile di orbitali vuoti.\nEsempio: il termine spettroscopico.\nSupponiamo di considerare l'atomo di ossigeno e l'atomo di carbonio le cui configurazioni elettroniche, allo stato fondamentale, sono:\nOssigeno: formula_4\nCarbonio: formula_5\nL'orbitale formula_6 corrisponde al numero quantico di momento angolare formula_7 e ad esso sono associati tre numeri quantici formula_8 e quindi lo stato \u00e8 tre volte degenere. Il numero quantico di spin \u00e8 formula_9. Nell'orbitale formula_6 ci stanno, al pi\u00f9, sei elettroni. Usando la terza regola di Hund si possono determinare i termini spettroscopici dei due atomi, che si scrive secondo la formula formula_11.\nPoich\u00e9 nell'ossigeno la shell pi\u00f9 esterna \u00e8 pi\u00f9 che semipiena, allora il momento angolare totale assume il suo valore massimo, cio\u00e8 formula_12 e quindi il simbolo di termine dell'ossigeno \u00e8 formula_13. \nUsando la stessa argomentazione, poich\u00e9 il carbonio ha shell pi\u00f9 esterna meno che semipiena, il momento angolare totale assume il suo valore minimo, cio\u00e8 formula_14 e quindi il simbolo di termine \u00e8 formula_15."}
{"id": "426501", "revid": "181699", "url": "https://it.wikipedia.org/wiki?curid=426501", "title": "Paolo Toschi (folclorista)", "text": "Biografia.\nComp\u00ec gli studi liceali a Faenza diplomandosi nel 1911 con Licenza d'Onore (cio\u00e8 con una media superiore ai 9/10).\nFrequent\u00f2 l'Universit\u00e0 di Firenze, alla Facolt\u00e0 di Lettere, dove ebbe come maestri, tra gli altri, Guido Mazzoni e Pio Rajna. Si laure\u00f2 con quest'ultimo nel 1919 con una tesi su \"La poesia religiosa del popolo italiano\". Dal padre, Toschi aveva ereditato la passione per la poesia popolare religiosa.\nNel 1933 inizi\u00f2 ad insegnare all'Universit\u00e0 La Sapienza di Roma. Nel 1938 divenne professore ordinario di \"Storia delle tradizioni popolari\"; tenne la cattedra fino al 1968, quando comp\u00ec 75 anni.\nFu direttore della rivista di studi demo-etno-antropologici \"Lares\" dal 1949 alla morte. \nInsieme a Francesco Balilla Pratella, Paolo Toschi \u00e8 considerato il folclorista romagnolo pi\u00f9 noto in ambito nazionale\nOpere.\nPaolo Toschi \u00e8 stato il curatore dei primi tre volumi dell'opera \"Corpus delle tradizioni popolari romagnole\" edita da Cappelli:\nAltre curatele:"}
{"id": "426504", "revid": "29727", "url": "https://it.wikipedia.org/wiki?curid=426504", "title": "Stami", "text": ""}
{"id": "426507", "revid": "322321", "url": "https://it.wikipedia.org/wiki?curid=426507", "title": "Angelo Bagnasco", "text": "Era accreditato presso la stampa internazionale quale possibile successore di papa Benedetto XVI al soglio pontificio tra i cardinali italiani nel conclave del 2013. Lo studioso e storico statunitense del cattolicesimo Matthew Bunson lo ha definito \"peso massimo tra gli intellettuali\" per via del suo eccellente profilo in materia di dottrina ed etica. \u00c8 considerato in linea con il conservatorismo del cardinale Giuseppe Siri, suo predecessore alla cattedra genovese.\nBiografia.\nNato a Pontevico nel bresciano da una famiglia genovese sfollata per la guerra, ha trascorso diversi periodi dell'infanzia nel comune limitrofo di Robecco d'Oglio, paese d'origine della madre.\nFormazione e ministero sacerdotale.\nHa frequentato il ginnasio e il liceo classico presso il Seminario arcivescovile di Genova ed \u00e8 stato ordinato presbitero per l'arcidiocesi di Genova il 29 giugno 1966 per l'imposizione delle mani del cardinale Giuseppe Siri.\n\u00c8 stato vicario parrocchiale della parrocchia di San Pietro Apostolo e Santa Teresa del Bambin Ges\u00f9 di Albaro dal 1966 al 1985; della stessa parrocchia \u00e8 poi divenuto aiuto pastorale dal 1986 al 1995, avendo assunto altri incarichi, anche concomitanti, nell'arcidiocesi di Genova. Dal 1970 al 1985 \u00e8 stato assistente ecclesiastico del gruppo scout, prima ASCI e divenuto dal 1974 AGESCI, Genova 10. Dal 1975 al 1984 \u00e8 stato docente di italiano presso il liceo classico presso il seminario arcivescovile.\nNel 1979 si \u00e8 laureato in filosofia presso l'Universit\u00e0 degli Studi di Genova. Dal 1980 al 1998 \u00e8 stato docente di metafisica ed ateismo contemporaneo presso la Facolt\u00e0 teologica dell'Italia settentrionale. Dal 1980 al 1993 \u00e8 stato assistente diocesano della Federazione Universitaria Cattolica Italiana.\nDal 1985 al 1996 \u00e8 stato direttore dell'ufficio catechistico diocesano e delegato regionale per la pastorale della scuola. Dal 1986 al 1994 \u00e8 diventato preside e docente dell'Istituto superiore di scienze religiose di Genova. Dal 1990 al 1996 \u00e8 stato direttore dell'ufficio educazione e incaricato della formazione degli insegnanti di religione. Dal 1993 al 1996 direttore dell'opera diocesana \"Apostolato Liturgico\" e dal 1995 al 1997 \u00e8 stato vicario episcopale e direttore spirituale del seminario arcivescovile.\nMinistero episcopale e cardinalato.\nVescovo, poi arcivescovo, di Pesaro.\nIl 3 gennaio 1998 papa Giovanni Paolo II lo ha nominato vescovo di Pesaro e il 7 febbraio 1998 ha ricevuto la consacrazione episcopale per l'imposizione delle mani dell'arcivescovo di Genova Dionigi Tettamanzi e dei co-consacranti, il vescovo emerito di Pesaro Gaetano Michetti e il vescovo di Ventimiglia-San Remo Giacomo Barabino.\nL'11 marzo 2000, in seguito all'elevazione della stessa diocesi ad arcidiocesi metropolitana, \u00e8 diventato il primo arcivescovo metropolita di Pesaro e ha ricevuto il pallio il successivo 29 giugno.\nOrdinario militare in Italia.\nIl 20 giugno 2003 \u00e8 stato nominato ordinario militare per l'Italia, ovvero vescovo della struttura religiosa delle Forze armate italiane, carica che ha comportato automaticamente la sua nomina a generale di corpo d'armata dell'Esercito, a norma della legge 512/1961.\nHa ricoperto questo incarico in un momento molto delicato per le forze armate della Repubblica, ovvero durante la loro partecipazione alla seconda Guerra del Golfo e alla guerra in Afghanistan. Ha celebrato i funerali di Stato solenni dei vari caduti di quei conflitti, divenendo un volto noto agli italiani.\nArcivescovo di Genova e presidente della CEI.\nIl 29 agosto 2006 papa Benedetto XVI lo ha nominato arcivescovo di Genova. Nel corso delle celebrazioni in onore della Madonna della Guardia ne ha dato per primo notizia il suo predecessore alla cattedra di San Siro il cardinale Tarcisio Bertone, diventato a sua volta Segretario di Stato della Santa Sede. La cerimonia solenne per il suo insediamento nell'arcidiocesi genovese si \u00e8 tenuta nel pomeriggio del 24 settembre 2006 nella cattedrale di San Lorenzo. Contestualmente all'elezione ad arcivescovo di Genova ha lasciato l'incarico di ordinario militare per l'Italia. Il 26 settembre dello stesso anno \u00e8 stato eletto presidente della Conferenza Episcopale Ligure.\nIl 7 marzo 2007 \u00e8 stato chiamato da papa Benedetto XVI a sostituire il cardinale Camillo Ruini alla guida della Conferenza Episcopale Italiana. Il 29 giugno 2007 nella Basilica di San Pietro riceve da Benedetto XVI, insieme ad altri arcivescovi metropoliti, il sacro pallio. Come annunciato il 17 ottobre 2007, Benedetto XVI lo ha creato e pubblicato cardinale nel concistoro del 24 novembre successivo, assegnandogli il titolo della Gran Madre di Dio. Il 30 settembre 2011 \u00e8 stato eletto vicepresidente del Consiglio delle conferenze dei vescovi d'Europa (CCEE).\nDal 2012 al 2017 \u00e8 stato presidente della Fondazione Gaslini, tenutaria di diversi istituti di carit\u00e0 e assistenza in varie zone di Italia.\nIl 7 marzo 2012 Benedetto XVI lo ha confermato presidente della Conferenza Episcopale Italiana per altri 5 anni. Il 31 gennaio 2013 \u00e8 stato eletto presidente del comitato del Progetto culturale della Chiesa italiana. Fino al dicembre 2013 \u00e8 stato membro della Congregazione per i vescovi. L'8 ottobre 2016 \u00e8 stato eletto presidente del Consiglio delle conferenze dei vescovi d'Europa, incarico mantenuto fino al 25 settembre 2021.\nL'8 marzo 2017 papa Francesco lo ha confermato presidente della Conferenza Episcopale Italiana fino alla nomina del nuovo presidente, avvenuta il 24 maggio dello stesso anno. Il 14 gennaio 2018 ha presentato le dimissioni dal governo dell'arcidiocesi per raggiunti limiti di et\u00e0. Sono state rifiutate da papa Francesco, che ha lo prorogato nel suo incarico per altri due anni.\nIl 18 agosto 2018 ha celebrato i solenni funerali di Stato di 19 delle 43 vittime del crollo del Ponte Morandi di Genova.\nL'8 maggio 2020 lo stesso papa, nell'accoglierne le dimissioni, ha nominato suo successore Marco Tasca, gi\u00e0 ministro generale dell'Ordine dei frati minori conventuali. \u00c8 rimasto amministratore apostolico dell'arcidiocesi fino all'ingresso del successore, avvenuto l'11 luglio seguente.\nArcivescovo emerito.\nIl 3 agosto 2020 prende parte, insieme al suo successore Marco Tasca, all'inaugurazione del viadotto Genova San Giorgio.\n\u00c8 membro della Congregazione per le Chiese orientali e della Congregazione per il culto divino e la disciplina dei sacramenti. \u00c8 stato membro della Commissione episcopale per la cultura e le comunicazioni sociali della CEI.\nPensiero.\nLa sua formazione teologico-filosofica lo situa nella corrente del tomismo, fedele all'impostazione del cardinale Giuseppe Siri, al quale \u00e8 sempre stato molto vicino. \u00c8 un profondo conoscitore di San Tommaso d'Aquino e del suo insegnamento e un fermo sostenitore del valore della metafisica.\nDichiarazioni sulle unioni omosessuali.\nNei primi mesi alla guida della CEI, in merito alle unioni diverse dal matrimonio eterosessuale, l'arcivescovo Bagnasco si \u00e8 espresso nei seguenti termini:\nIn seguito a tali dichiarazioni \u00e8 stato oggetto di dure critiche. Inoltre ignoti hanno deturpato la facciata della cattedrale di Genova, diversi muri di Genova, Bologna e Torino, con scritte nelle quali accusano di pedofilia sacerdoti e prelati e invocano la morte del Papa. Nello stesso contesto, ad opera di ignoti, all'arcivescovo \u00e8 stato recapitato un plico contenente un proiettile ed una foto segnata da una svastica. In seguito a queste minacce, lo Stato Italiano gli ha assegnato una scorta.\nIl 10 giugno 2007, il quotidiano \"Il Secolo XIX\" ha riportato che a monsignor Bagnasco sono state recapitate altre minacce tramite un plico, al cui interno vi erano anche tre proiettili. La questura ha subito confermato. La Digos ha aggiunto il plico all'esteso fascicolo riguardante le intimidazioni dirette al presidente della CEI. Successivamente la polizia ha scoperto che i plichi intimidatori erano stati spediti da un uomo di Cuneo, ex carabiniere espulso dall'Arma, che sperava di \"incastrare\" l'ex-amante, facendo ricadere su di lei e sul suo nuovo compagno la responsabilit\u00e0 delle minacce.\nNel febbraio 2013 al convegno \"Famiglia: risorsa per la Chiesa, risorsa per la societ\u00e0\" in Genova, commentando l'approvazione francese del primo articolo sul matrimonio tra omosessuali, ha dichiarato:\nDichiarazioni sui casi di pedofilia all'interno del clero.\nIl card. Bagnasco ha sostenuto la posizione della CEI secondo cui i vescovi italiani non hanno l'obbligo giuridico di denunciare all'autorit\u00e0 giudiziaria civile casi di pedofilia, ma soltanto \u201cil dovere morale di contribuire al bene comune\u201d, adducendo come giustificazione il fatto che i vescovi non sono \u201cpubblici ufficiali\u201d, che la legge italiana non riconosce questo dovere di denuncia e che tale denuncia porterebbe a mancare gravemente di rispetto alla privacy delle vittime. Il porporato ha inoltre affermato: \"La presentazione della denuncia in ambito canonico non comporta n\u00e9 implica in alcun modo la privazione o la limitazione del diritto di sporgerla innanzi alla competente autorit\u00e0 giudiziaria civile\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "426508", "revid": "466539", "url": "https://it.wikipedia.org/wiki?curid=426508", "title": "Abel Balbo", "text": "Caratteristiche tecniche.\nGiocatore.\nEra una prima punta forte fisicamente e con i piedi educati, freddo sotto porta e abile a muoversi in area di rigore. I suoi tiri erano potenti e sapeva essere pericoloso anche in contropiede.\nCarriera.\nGiocatore.\nClub.\nBalbo ha compiuto i primi passi da professionista in vari club argentini come il Newell's Old Boys (1987-1988) e il River Plate (1988-1989), per poi giocare principalmente in Italia. Con il Newell's conquist\u00f2 lo scudetto in una squadra interamente composta nella sua rosa da giocatori provenienti dal vivaio della societ\u00e0 rosarina. Ha giocato al River anche per via del fatto che non si era trasferito al Verona dopo essere stato bocciato dall'allenatore degli scaligeri Osvaldo Bagnoli.\nViene ingaggiato dall'Udinese, dopo la bocciatura di Rosenthal. In bianconero segna numerosi gol di testa e in progressione veloce, giocando in coppia con Marco Branca.\nNel 1993 viene acquistato dalla Roma per 18 miliardi di lire, e anche qui in cinque anni segna numerosi gol venendo supportato dalle rifiniture di Daniel Fonseca e Francesco Totti. Nelle file giallorosse, allenate da Carlo Mazzone, rappresentava il terminale d'attacco.\nIn seguito si trasferisce al (1998-1999), dove vince la coppa UEFA e la coppa Italia, e alla Fiorentina. Coi viola gioca in Champions League, segnando una rete nell'incontro in casa contro i campioni uscenti del Manchester United. A fine stagione ritorna nella Roma allenata da Fabio Capello, che si laureer\u00e0 Campione d'Italia a giugno (colleziona 3 gettoni di presenza in quella stagione).\nHa giocato infine quattro partite con il Boca Juniors nel 2002-2003 prima di ritirarsi definitivamente. In totale ha segnato 138 gol nei massimi campionati, di cui 117 nella Serie A italiana; le sue migliori stagioni a livello realizzativo sono state la 1990-1991 con l'Udinese e la 1994-1995 con la Roma, con 22 gol in entrambe.\nNazionale.\nCon la maglia della nazionale argentina ha segnato 11 gol in 37 partite. Convocato da tre differenti commissari tecnici, rispettivamente Bilardo, Basile e Passarella, ha giocato ai Mondiali di , e , oltrech\u00e9 in Copa Am\u00e9rica nelle edizioni di e ; in quest'ultima Balbo segn\u00f2 un gol al nel quarto di finale perso dall'Argentina per 1-2 dopo un gol di mano di T\u00falio.\nIl suo gol pi\u00f9 importante nella \"Selecci\u00f3n\" rimane comunque quello segnato a Melbourne nello spareggio di qualificazione al Mondiale '94, un colpo di testa su cross di Maradona; sia lui che il \"Pibe de Oro\" furono convocati da Basile dopo parecchio tempo di assenza, su pressione di stampa e critica, dopo lo 0-5 rimediato dall'Argentina in casa contro la Colombia.\nDopo il ritiro.\nIl 24 febbraio 2009 il annuncia il suo ingaggio come allenatore per sostituire Luca Gotti. Ultimo in classifica senza mai vincere una partita, dopo solo 4 gare rassegna le proprie dimissioni in aperta polemica con la societ\u00e0.\nIl 21 novembre 2010 diventa capo dell'area tecnica dell', portando la squadra, ultima in classifica, da una possibile retrocessione al sesto posto. Il 12 giugno 2012 viene riconfermato sulla panchina della squadra aretina, dove rassegner\u00e0 le proprie dimissioni a 5 giornate dal termine del campionato, con la squadra in piena corsa playoff, per motivi di natura personale.\nNel 2013 tenta la carriera da procuratore sportivo curando i trasferimenti di una trentina di assistiti, tutti argentini, tra questi i calciatori Mat\u00edas Cuffa e Lucas Correa, entrambi tesserati in Italia.\nNel 2015 torna in Argentina ed apre un'azienda agricola dedita alla produzione di cereali, soia e mais, che vender\u00e0 a dicembre 2019. Dal febbraio 2020 vive negli Stati Uniti, dove ha aperto la scuola calcio \"Balbo Soccer Academy\" nella citt\u00e0 di Boston."}
{"id": "426510", "revid": "124736348", "url": "https://it.wikipedia.org/wiki?curid=426510", "title": "La Fiorita 1967", "text": "La Fiorita 1967, comunemente nota come La Fiorita, \u00e8 una societ\u00e0 calcistica sammarinese con sede nel castello di Montegiardino. Fu fondata nel 1967 con la denominazione \"Societ\u00e0 Polisportiva La Fiorita\", da 18 appassionati che ereditarono nome e colori sociali dall'antico Gruppo Sportivo Giovanile di Montegiardino nato nel 1936 e scioltosi a causa della seconda guerra mondiale.\nLe sue vittorie pi\u00f9 importanti risalgono alla fine degli anni '80. Durante la stagione 1986-1987 \u00e8 la prima squadra a conquistare nella stessa stagione tutte le massime competizioni nazionali, ovvero il Campionato sammarinese, la Coppa Titano e il Trofeo Federale; un altro scudetto arriva poi nel 1990.\nLa Fiorita torna alla vittoria, dopo un digiuno durato vent'anni, solo alla fine degli anni 2000, aggiudicandosi nel 2007 il suo terzo Trofeo Federale e nel 2012 la sua seconda Coppa Titano. Il periodo felice prosegue con il bis in Coppa Titano nel 2013 e la vittoria della prima edizione della Supercoppa sammarinese nello stesso anno. Nel 2014 la vittoria del Campionato Sammarinese, terzo della storia giallobl\u00f9.\nLe vittorie degli ultimi anni valgono anche l'accesso alle competizioni internazionali UEFA. Nel 2012 l'esordio in Europa League contro il Liepajas Metalurgs, l'anno successivo il bis contro il Valletta FC. Nel 2014 la prima volta in UEFA Champions League contro gli estoni del Levadia Tallin e nel 2015 il ritorno in Europa League contro il FC Vaduz con la prima storica rete internazionale firmata da Damiano Tommasi, l'anno successivo la quinta partecipazione consecutiva contro gli ungheresi del Debrecen poi successivamente le sfide al Linfield FC in UEFA Champions League con il primo storico pareggio sul terreno del San Marino Stadium nel 2017, la doppia partecipazione internazionale in Champions League e Europa League del 2018 contro la squadra di Gibilterra dei Lincoln Red Imps e contro i lettoni dello Spartaks Jurmala e, nel 2019, la sfida agli andorrani dell'UE Engordany con il secondo gol in UEFA Europa League, firmato da Adolfo Hirsch. Nel 2020 la partita \"secca\" (con il regolamento cambiato in corsa a causa della Pandemia) contro i nordirlandesi del Coleraine. Nel 2021, grazie la vittoria della sesta Coppa Titano, si stacca l'accesso alla nuova competizione UEFA Conference League con la doppia sfida contro il Birbirkara che vede il secondo storico pareggio in Europa nella gara di ritorno con la rete di Roberto Di Maio.\nStoria.\nLa Societ\u00e0 Polisportiva La Fiorita nasce sul finire del 1936, quando entra a far parte del progetto Gruppi Sportivi Giovanili, come gruppo sportivo rappresentativo del Castello di Montegiardino, il pi\u00f9 piccolo della Repubblica di San Marino.\n\u00c8 una delle quattro formazioni che fra l'Aprile e il Giugno del 1937 daranno vita alla prima edizione della Coppa Titano. La Fiorita scende in campo con la casacca giallo-blu, colori che rimarranno a tutt'oggi i colori sociali.\nNell'occasione \u00e8 poco fortunata e si classifica all'ultimo posto, alla prima giornata incontra subito la Libertas di Borgo Maggiore, futura campione. Chiude con due punti, con una sola vittoria in sei partite.\nCon l'avvento della seconda guerra mondiale, i Gruppi Sportivi Giovanili vengono sciolti, e La Fiorita scompare.\nNel primo dopo guerra a Montegiardino c'\u00e8 un timido ritorno al calcio giocato, ma La Fiorita \u00e8 solo un ricordo. I ragazzi si riuniscono in squadre che spesso non durano che per poche partite o giocano abusivamente in piazza. Non esiste in questi anni una vera rappresentativa del Castello.\nLa Fiorita riaffiora nella seconda met\u00e0 degli anni Sessanta, quando nell'inverno del 1966, all'interno del \"Circolo Ricreativo di Montegiardino\", un gruppo di giovani decide di rifondare l'antica squadra.\nIl 7 aprile 1967 diciotto soci fondatori riprendono il nome e i colori sociali de La Fiorita e rifondano ufficialmente la societ\u00e0, depositandone lo statuto sociale presso la Federazione Sammarinese Giuoco Calcio e presso l'Ente Governativo per il Turismo e lo Sport. Fra i fondatori ci sono l'attuale Presidente della F.S.G.C., Giorgio Crescentini, Romeo Casadei, i fratelli Salvatore e Teodoro Bucci, Piero e Giuseppe Valentini, Donato e Giorgio Valentini, Abramo Morri, Antonio Berardi, Primo Sammarini, Claudio Gasperoni, Luigi Della Valle, Claudio Guerra, Renato Toccaceli, Attilio Di Giuli, Marino Zanotti ed Augusto Casali.\nViene eletto come primo Presidente, Romeo Casadei, che manterr\u00e0 l'incarico per 26 anni.\nL'attivit\u00e0 sportiva si apre con la partecipazione a competizioni calcistiche dilettantistiche e a tornei di breve durata. Nel 1968 la prima partecipazione alla Coppa Titano che allora si disputava su pochi turni. L'epoca \"moderna\" del calcio sammarinese si apre con l'organizzazione del primo Campionato Sammarinese di Calcio nel 1985. La Fiorita \u00e8 subito competitiva e l'anno seguente nel 1986 vince il suo primo Trofeo Federale, il primo della storia del calcio sammarinese, battendo in finale il Faetano che aveva trionfato nel Campionato inaugurale. Durante la stagione successiva, quella del 1986/1987 La Fiorita, guidata in panchina dall'allenatore Bruno Albani, entra nella storia del neonato Campionato sammarinese come la prima squadra capace di centrare \"il tris\", Campionato (scudetto), superando in finale il Faetano, Coppa Titano (coccarda), battendo in finale il Tre Fiori e Trofeo Federale (corona), sconfiggendo in finale la Libertas. Disputa la finale di campionato anche nella stagione 1988/1989, perdendo per\u00f2 contro il Domagnano. Il secondo campionato arriver\u00e0 da li a poco nella stagione 1989/1990 battendo in finale la Cosmos. Disputa anche le finali di Coppa Titano nel 1988 contro il Domagnano e nel 1989 contro la Libertas, perdendole per\u00f2 entrambe.\nDurante gli anni '90 La Fiorita rimane molto competitiva, ma poco fortunata. Perde infatti tre finali scudetto, due consecutive nelle stagioni 1993/1994 e 1995/1996 entrambe con il Tre Fiori e una nel 1996/1997 contro La Folgore. Gioca anche due finali consecutive di Trofeo Federale, nel 1996 contro la Libertas e nel 1997 contro La Folgore, perdendole entrambe.\nTorner\u00e0 ad alzare nuovamente un trofeo, dopo un'attesa durata vent'anni verso la fine degli anni 2000, aggiudicandosi nel 2007 il suo terzo Trofeo Federale, battendo in finale il Tre Fiori.\nNel 2012, dopo ventisei anni torna a vincere la Coppa Titano, superando in finale il Pennarossa con il punteggio di 3-2 grazie alle reti di Gian Luca Bollini, Simon Parma e Mario Fucili conquistando cos\u00ec la possibilit\u00e0 di prendere parte per la prima volta nella sua storia ad una competizione europea. Entra infatti a far parte dell'urna delle partecipanti al primo turno preliminare di Europa League, dove affronta i lettoni del Liep\u0101jas Metalurgs, squadra della piccola citt\u00e0 affacciata sul Mar Baltico di Liep\u0101ja.\nIl corso vincente si conferma il 3 ottobre 2012, quando allo stadio \"Federico Crescentini\" di Fiorentino, La Fiorita si aggiudica il quarto Trofeo Federale, o pi\u00f9 correttamente la prima edizione della Supercoppa di San Marino, battendo in finale a partita unica il Tre Penne, vincitore del precedente campionato, con il punteggio di 1-0. Decisivo un rigore trasformato da Tiziano Mottola sul finire del secondo tempo.\nNel 2013 arriva un altro successo in Coppa Titano, il secondo consecutivo, il terzo nella storia, conquistato battendo in finale, il 29 aprile 2013 il San Giovanni 1-0 grazie ad una rete di Sossio Aruta. La Societ\u00e0 Polisportiva La Fiorita conquista cos\u00ec la possibilit\u00e0 di difendere la Supercoppa e di giocare, ancora una volta, nel turno preliminare di Europa League dove trover\u00e0 i maltesi de La Valletta.\nNel 2014 per la societ\u00e0 di Montegiardino il traguardo storico della vittoria del terzo Scudetto grazie al successo in finale contro la Folgore ottenuto con i gol di Filippo Pensalfini e Giacomo Gualtieri. La vittoria del Campionato Sammarinese vale l'esordio in Uefa Champions League contro gli estoni del Levadia Tallin.\nNel 2015 ancora una partecipazione internazionale ottenuta grazie al terzo posto in Campionato, i giallobl\u00f9 di Montegiardino hanno guadagnato l'accesso ai preliminari di Uefa Europa League, essendo eliminati al primo turno dal Vaduz vincitore della coppa del Liechtenstein. Il 9 luglio 2015 la prima storica rete della Fiorita in campo internazionale porta la firma dell'ex centrocampista della As Roma e della Nazionale italiana Damiano Tommasi.\nLa Fiorita il 1\u00ba maggio 2016 vince battendo in finale il Pennarossa, la sua quarta Coppa Titano grazie alle reti di Andy Selva su calcio di rigore e Danilo Rinaldi, lo stesso anno conquista la finale di Campionato Sammarinese ma viene sconfitta 3-1 dal Tre Penne.\nL'anno successivo la storia si inverte, i giallobl\u00f9 sono sconfitti 2-0 in Finale di Coppa Titano dal Tre Penne ma in una rocambolesca finale di Campionato Sammarinese superano i Campioni in carica e si aggiudicano il loro quarto Scudetto. Il Tre Penne si port\u00f2 in vantaggio dopo soli 14 secondi ma venne raggiunto da una rete di Danilo Rinaldi a tempo scaduto; nei supplementari lo stesso Rinaldi (Capitano), di testa, ha siglato il gol vittoria.\nIl successo in Campionato vale l'accesso alla UEFA Champions League 2017/2018 dove la squadra sammarinese incontrer\u00e0 il Linfield di Belfast. La gara d'andata vede La Fiorita capitolare solo nei minuti finali dopo che il portiere Gianluca Vivan aveva anche respinto un rigore. Nella partita casalinga non basta il primo storico pareggio, finisce 0-0 ed \u00e8 il Linfield ad accedere al secondo turno.\nLa stagione successiva si conferma campione di San Marino e conquista anche la Coppa Titano, guadagnando cos\u00ec il diritto a disputare i preliminari della UEFA Champions League. Con la nuova formula La Fiorita incontra, in uno spareggio a partita unica, il Lincoln Red Imps di Gibilterra, venendo sconfitto per 2-0. Disputer\u00e0 quindi il secondo turno di qualificazione per l'UEFA Europa League 2018-2019 contro lo Spartaks Jurmal (Lettonia). L'anno seguente, grazie al secondo posto in Campionato Sammarinese (sconfitta in finale contro il Tre Penne ai tempi supplementari), la squadra di Montegiardino accede al primo turno preliminare di UEFA Europa League giocando per la prima volta da testa di serie. Sfider\u00e0 gli andorrani dell'Engordany incassando una doppia sconfitta ma ritrovando il gol grazie ad Adolfo Jose Hirsch. La stagione 2019/2020 nonostante l'ottimo cammino in Campionato (miglior media punti) e in Coppa Titano (semifinale), la pandemia Covid-19 interrompe le competizioni e La Fiorita si ritrova con la sola assegnazione \"a tavolino\" del secondo posto e la qualificazione alla UEFA Europa League dove affronter\u00e0 in gara unica i nordirlandesi del Coleraine.\nNella stagione 2020-2021 la squadra di Montegiardino si conferma ai vertici del calcio sammarinese vincendo la Coppa Titano contro il Tre Fiori dopo una serie di 14 calci di rigore e uscendo sconfitta in finale di Campionato Sammarinese contro la Folgore. La vittoria della Coppa Titano vale l'accesso alla UEFA Europa Conference League nell'anno della sua prima edizione; il sorteggio mette La Fiorita di fronte ai maltesi del Birkirkara che supereranno il turno grazie alla vittoria 1-0 dell'andata in considerazione del pareggio 1-1 (il secondo nella storia giallobl\u00f9) della gara di ritorno giocata a San Marino.\nAttivit\u00e0 polisportiva.\nLa Fiorita in quanto societ\u00e0 polisportiva ha partecipato anche al campionato sammarinese di basket vinto per tre volte nel 2011, 2014 e 2015 e dalla stagione 2008/2009 al Campionato sammarinese di calcio a 5. In passato ha avuto squadre di karate, bocce e pallavolo diventando, nel 1996, proprio con la squadra di pallavolo, la prima societ\u00e0 sammarinese a prendere parte ad una competizione europea per club accedendo alla Coppa CEV.\nColori e simboli.\nColori.\nI colori sociali sono il giallo e il blu.\nSimboli ufficiali.\nStemma.\nLo stemma del club riporta racchiuso in uno scudetto nome, anno di fondazione e stemma del castello di Montegiardino di cui La Fiorita \u00e8 espressione sportiva, composto da tre monti d'oro accostati e una pianta di rose fiorita che spunta dal monte centrale e si sviluppa su tre rami disposti a ventaglio. Dalla caratteristica rosa \u201cfiorita\u201d che \u00e8 al centro dello stemma trae origine il nome stesso della Societ\u00e0.\nStrutture.\nStadio.\nLe partite di Campionato si giocano (con sorteggio) sui campi da calcio di San Marino (Serravalle B, Montecchio, Domagnano, Dogana, Fiorentino, Acquaviva e San Marino Stadium) gli allenamenti della Fiorita si tengono allo stadio Igor Crescentini di Montegiardino mentre le finali e le partite internazionali si giocano al San Marino Stadium.\nSociet\u00e0.\nStatuto.\nLo Statuto societario depositato presso la FSGC presso il Tribunale della Repubblica di San Marino \u00e8 stato aggiornato pi\u00f9 volte nella storia nel rispetto delle normative degli organismi sportivi nazionali e internazionali (UEFA e FIFA in primis) e della legge sammarinese. Il pi\u00f9 recente \u00e8 datato 2021. Nel 2015 la stesura e l'approvazione di quello che trasforma la Societ\u00e0 Polisportiva in Associazione Sportiva e modifica normative e nome. La Fiorita diventa La Fiorita 1967. Al momento lo statuto prevede che i membri del Consiglio Direttivo vengano eletti ogni tre anni per votazione diretta dall'Assemblea dei soci.\nQuesta \u00e8 composta da tutti gli associati alla Fiorita che annualmente versano la quota di affiliazione alla societ\u00e0. Vi \u00e8 da sempre speciale riguardo per i 18 Soci Fondatori membri onorari dell'Assemblea. Ogni associato ha diritto a candidarsi per l'ingresso nel Consiglio Direttivo.\nUna volta formatosi il Consiglio Direttivo, saranno i membri eletti a decidere tramite votazione interna le cariche in seno al Consiglio, che sono attualmente, quelle di Presidente, Vice Presidente, Direttore Generale, Segretario generale e dirigenti consiglieri.\nIl Consiglio Direttivo \u00e8 tenuto a relazionare annualmente durante l'Assemblea Generale dei soci in merito al proprio operato e all'approvazione del bilancio societario e a rendere conto del proprio operato alle Federazioni alle quali \u00e8 affiliato oltre che alla UEFA attraverso la compilazione della modulistica per la Licenza UEFA per Club.\nL'ultima votazione, che ha visto l'elezione dell'attuale Consiglio Direttivo \u00e8 stata effettuata a febbraio 2021. Il mandato dell'attuale Consiglio Direttivo scadr\u00e0 a febbraio 2024.\nAllenatori e presidenti.\nNonostante 45 anni di storia societaria, alla guida della Societ\u00e0 Polisportiva La Fiorita si sono avvicendati pochi presidenti. Questo perch\u00e9 il primo presidente eletto, Romeo Casadei, \u00e8 rimasto in carica per ben venticinque anni. Romeo Casadei ha conquistato cinque trofei: due Campionati Sammarinesi, due Trofei Federali ed una Coppa Titano ed \u00e8 ancora oggi il presidente pi\u00f9 vincente del club. \u00c8 stato nominato Presidente Onorario. Gli succeder\u00e0 per due mandati Luigi Gasperoni. Dal 1996 al 1999 \u00e8 stato Presidente Luciano Zanotti, attuale Presidente della Federazione Sammarinese Tiro con l\u2019arco. Port\u00f2 la Fiorita 9 volte in finale senza mai vederla alzare un trofeo. Il suo successore sar\u00e0 Stefano Marinelli che lasci\u00f2 dopo un solo biennio l\u2019incarico a Paolo Crescentini. Sotto la sua guida La Fiorita torna alla vittoria vincendo nel 2007 il terzo Trofeo Federale. Nel 2010 viene eletto l\u2019attuale Presidente Alan Gasperoni, il pi\u00f9 giovane della storia della societ\u00e0 a 25 anni. Rimarr\u00e0 in carica grazie alla riconferma ottenuta all\u2019Assemblea dei Soci del 2012 e successivamente nel 2014 e nel 2016. Il 2 maggio 2012 Alan Gasperoni ha alzato il suo primo trofeo: la Coppa Titano ed ha guidato per la prima volta la societ\u00e0 in una competizione europea: l\u2019Europa League. Con la conquista dello Scudetto 2014 Gasperoni \u00e8 il secondo Presidente giallobl\u00f9 a fregiarsi di tale titolo dopo Romeo Casadei. Gasperoni ha guidato la Fiorita in tutte le partecipazioni internazionali fino alla UEFA Champions League 2018 prima di lasciare spazio allo storico vice Presidente Roberto Bollini. Nel dicembre 2020, con qualche mese d\u2019anticipo sulla scadenza naturale del direttivo, nuove elezioni hanno portato alla prima presidenza italiana dopo 7 presidenti sammarinesi e di origini Montegiardinesi. Vittorio Zadotti, imprenditore milanese di origine romana, rimane in carica poco meno di un anno e causa problemi di tempo e lavoro rassegna il proprio mandato al direttivo che nomina nell'ottobre 2021 Andrea Delvecchio che in passato aveva ricoperto il ruolo di Direttore Generale in societ\u00e0.\nCalciatori ed allenatori.\nNella Societ\u00e0 Polisportiva La Fiorita comincia la sua carriera negli anni '80 Roberto Cevoli che in seguito diverr\u00e0 calciatore professionista debuttando in Serie A.\nNel 2009 si unir\u00e0 per una stagione a La Fiorita Paolo Bravo calciatore professionista, difensore, conosciuto per i suoi trascorsi nel .\nNel 2011 La Fiorita ingaggia per una stagione Gianluca Ricci ex calciatore professionista, divenuto famoso per la partecipazione al reality show \"Campioni, il sogno\" e per aver militato in Serie A con la maglia del . Arriveranno in futuro, dal reality show di Mediaset anche Giacomo Gualtieri e Sossio Aruta.\nNella stagione 2010/2011 siede in panchina Andrea Del Bianco ex giocatore professionista che ha calcato i campi di Serie A con la maglia del .\nNella rosa della Fiorita sono stati presenti diversi calciatori che hanno militato in campionati professionistici tra cui: Francesco Perrotta, Antonio Marino, Simone Montanari e Simone Confalone. Attualmente fa parte della rosa il capitano e primatista di presenze e reti della Nazionale Sammarinese Andy Selva e il nazionale Under-21 di San Marino Tommaso Zafferani ora in forza al San Marino Calcio.\nPer la partita del primo turno preliminare di Europa League 2012-2013 la societ\u00e0 gialloblu ha inserito nella propria lista Uefa due calciatori professionisti di categoria superiore: Joseph Enakarhire, ex difensore della nazionale nigeriana e finalista di Coppa UEFA 2004-2005 con la maglia dello Sporting Lisbona e l'ex capitano del Simone Confalone poi rimasto in rosa per alcuni anni. Nella stagione successiva di Europa League ha vestito il gialloblu Marco Piccioni poi passato in Serie B alla . Nell'estate 2015 la Fiorita ha conquistato per la quarta volta l'accesso alle competizioni internazionali festeggiandolo con l'ingaggio del capitano del Rimini ed ex calciatore del Catania Adri\u00e1n Ricchiuti e del Presidente dell'Associazione Italiana Calciatori ed ex centrocampista della Roma e della Nazionale italiana Damiano Tommasi che ha anche segnato la prima rete europea della Fiorita e che con i gialloblu ha giocato anche nel 2016 e nel 2017 in Champions League. Dalla stagione 2016/2017 ha vestito la maglia della Fiorita Samuele Olivi, ex professionista con alcune presenze in Nazionale Under 21 italiana. Nel 2018 la societ\u00e0 ha ingaggiato Alessandro Cattelan, noto presentatore TV, che ha debuttato cos\u00ec, per la prima volta in Champions League. Attualmente la rosa de La Fiorita 1967 \u00e8 costituita da numerosi ex professionisti e da un consistente numero di calciatori della Nazionale di San Marino.\nTre calciatori de La Fiorita hanno vinto il Pallone di Cristallo per il Miglior Calciatore del calcio sammarinese: Nicola Chiaruzzi (2008), Danilo Ezequiel Rinaldi (2017), Gianluca Vivan (2021).\nStatistiche e record.\nPartecipazioni ai tornei internazionali.\nStatistiche nei tornei internazionali.\nTabella aggiornata alla stagione 2020-2021.\nOrganico.\nRosa.\n\"Rosa aggiornata al 19 luglio 2021\"."}
{"id": "426511", "revid": "628767", "url": "https://it.wikipedia.org/wiki?curid=426511", "title": "Kip\u010daki", "text": "I kip\u010daki, noti anche come qip\u010daq o poloviziani, furono una confederazione e un popolo di nomadi turco-altaici che si stanziarono nel Medioevo in alcune regioni della steppa eurasiatica. Menzionati per la prima volta nell'VIII secolo come parte del Secondo Khaganato turco, molto probabilmente abitavano nei pressi dell'Altaj da dove si espansero nei secoli successivi, prima come parte del Khanato Kimeko e, successivamente, all'interno di una confederazione con i cumani; negli spostamenti verso occidente che ne seguirono, alcuni gruppi di kip\u010daki si trasferirono nelle steppe pontico-caspiche, Syr Darya e Siberia. La confederazione cumano-kip\u010daka fu conquistata dall'Impero mongolo all'inizio del XIII secolo, ma essi continuarono ad esercitare un certo ruolo in Europa nelle vicende che riguardarono il Regno d'Ungheria, la Rus' di Kiev e l'Orda d'Oro.\nDenominazione.\nL'etimologia popolare dei kip\u010daki postulava che il termine significasse \"albero cavo\"; secondo una nota leggenda tramandata da tale trib\u00f9, la donna che diede origine alla loro stirpe avrebbe partorito suo figlio all'interno di un albero cavo. Il linguista ungherese Gyula N\u00e9meth fa notare che il termine siberiano \"q\u0131p\u010daq\", \"arrabbiato, irascibile\", \u00e8 attestato nel solo dialetto siberiano Sa\u011fay (legato alla lingua chakassa). Klyashtorny collega kip\u010daki a \"qov\u00ef\", \"qovuq\", \"sventurato, sfortunato\"; tuttavia Peter Benjamin Golden percepisce una migliore corrispondenza con \"q\u00efv\", \"buona sorte\" e nel suffisso aggettivale -\"\u010d\u0101q\". Al di l\u00e0 di tutte queste ricostruzioni, Golden sottolinea che la forma e l'etimologia originali dell'etnonimo \"rimangono un argomento controverso e oggetto di speculazione\".\nLa denominazione appare occasionalmente traslitterata in altre lingue, tra cui le seguenti: ; ; ; ; in tataro di Crimea: \"Q\u0131p\u00e7aq\"; in karachay-balkar: \u041a\u044a\u044b\u043f\u0447\u0430\u043a\u044a, \"Q\u0131p\u00e7aq\"; ; cumucco: \u041a\u044a\u044b\u043f\u0447\u0430\u043a\u044a, \"K\u0131p\u00e7ak\"; nogai: \u041a\u044b\u043f\u0447\u0430\u043a; in uzbeko: \"Qipchoq\", \u049a\u0438\u043f\u0447\u043e\u049b/\u0642\u0649\u067e\u0686\u0627\u0642; in uiguro: \u0642\u0649\u067e\u0686\u0627\u0642, \"Qipchaq\"/\u049a\u0438\u043f\u0447\u0430\u049b; in kirghiso: \u041a\u044b\u043f\u0447\u0430\u043a, \"Q\u0131p\u00e7aq\"; in nogai: \u041a\u044b\u043f\u0447\u0430\u043a; ; .\nIl russo \"Polovtsy\" (\u041f\u043e\u043b\u043e\u0432\u0435\u0446\u043a\u0438\u0435 \u043f\u043b\u044f\u0441\u043a\u0438, tr. \"Polovetskie plyaski\") sta ad indicare il nome assegnato ai kip\u010daki e ai cumani dal popolo rus': cos\u00ec si spiega anche l'etimo delle \"danze polovesiane\" contenute alla fine del secondo atto dell'opera di Aleksandr Borodin intitolata \"Il principe Igor\"'.\nAntropologia.\nNella steppa popolata dai kip\u010daki, tra l'XI e il XIII secolo ebbe luogo un complesso processo di assimilazione e consolidamento etnico: le trib\u00f9 occidentali assorbirono alcuni degli oghuz, dei peceneghi, degli antichi baschiri, dei bulgari e di ulteriori etnie; i kip\u010daki orientali si fusero invece soprattutto con i kimeki, i qarluq e i kara khitay. Nonostante tali mescolanze, l'etnonimo kip\u010daki veniva utilizzato in maniera indifferente.\nI prime resoconti operati dai cinesi non menzionano informazioni particolari sulle comunit\u00e0 kip\u010dake; tuttavia, nello \"Yuanshi\", la storia della dinastia Yuan, si afferma che il generale Tutuha fosse affiliata alla trib\u00f9 kip\u010daka degli \u00f6lberli e, secondo lo \"Zizhi Tongjian\" di Sima Guang, opera del XVII secolo, i kip\u010daki possedevano 'occhi blu [o verdi] e capelli rossi' (nella versione originale: \"\u9752 \u76ee\u8d64 \u9aea\"); Lo storico Bretschneider sugger\u00ec che, in tale contesto, i cinesi confondessero i kip\u010daki con i russi appena arrivati. Dello stesso avviso \u00e8 anche l'antropologo russo Oshanin (1964: 24, 32), il quale osserva che \"il fenotipo 'mongoloide', tipico dei kazaki e dei kirghizi moderni, prevale tra i teschi dei nomadi qip\u010daq e peceneghi rinvenuti nei kurgani dell'Ucraina orientale\"; Lee &amp; Kuang (2017) propongono che la scoperta di Oshanin sia spiegabile assumendo che i discendenti moderni degli antichi kip\u010daki siano i kazaki occidentali del Cavallo Minore, i cui uomini possiedono un'alta frequenza della sotto clade C2b1b1 dell'aplogruppo C2 (dal 59,7 al 78%). Lee e Kuang evidenziano inoltre che l'alta frequenza (63,9%) dell'aplogruppo Y-DNA R-M73 nei caracalpachi dell'Orda Centrale permette di speculare sulla genetica dei loro antenati medievali: si spiegherebbe cos\u00ec perch\u00e9 i kip\u010daki medievali erano descritti fisicamente con \"occhi blu [o verdi] e capelli rossi. Secondo gli antropologi ucraini, i kip\u010daki avevano caratteristiche fenotipiche sia dei caucasici che dei mongoloidi\", ovvero una larga faccia piatta e un naso sporgente. La ricercatrice E.P. Alekseeva ha focalizzato l'attenzione sul fatto che sulle lapidi realizzate da tale popolazione nomade i visi presentano facce sia mongoloidi che europoidi. Tuttavia, a suo parere, la maggior parte dei kip\u010daki, stabilitisi in Georgia nella prima met\u00e0 del XIII secolo, erano prevalentemente europoidi con qualche mescolanza di tratti mongoloidi. Si trattava comunque di un periodo in cui i cumani si erano fortemente mescolati a loro: nel corso dell'espansione turca, i kip\u010daki migrarono ancora pi\u00f9 verso l'Europa, recandosi in varie regioni della Russia europea (nello specifico, dai monti Urali al bacino del Volga).\nStoria.\nI kip\u010daki sono stati per la prima volta menzionati con sicurezza dal geografo persiano Ibn Khordadhbeh nel suo \"Libro sulle Strade e dei regni\" come la trib\u00f9 turca pi\u00f9 settentrionale assieme ai Toquz Oghuz, i qarluq, i kimeki, gli oghuz, i \"J.f.r.\" (un punto dell'opera non chiaro a livello filologico con cui forse si indicano i chigili, localizzati nei pressi del lago Ysyk-K\u00f6l, o i maj\u011far), i peceneghi, i turgesh, gli A\u00f0ki\u0161 e i kirghizi dell'Enisej. I kip\u010daki figurano forse nell'iscrizione Moyun Chur dell'VIII secolo come \"T\u00fcrk-Q\u00efbchaq\", nella parte in cui si dice che facevano parte da 50 anni nel Secondo Khaganato turco. Sebbene a primo acchito l'attestazione possa sembrare abbastanza chiara, in realt\u00e0 i danni sull'iscrizione lasciano leggibili solo le due lettere -\"\u010dq\" (\ud803\udc32\ud803\udc34) (* -\"\u010daq\" o \"\u010diq\"). Non \u00e8 certo inoltre se i kip\u010daki possano essere identificati, secondo Klyashtorny, con l'espressione \"[Al]t\u00ef Sir\" nelle iscrizioni dell'Orkhon (\u859b\u5ef6\u9640, \"Xueyantuo\"), o con gli \"Ju\u00e9yu\u00e8sh\u012b\" (\u53a5\u8d8a\u5931) nelle fonti cinesi; tuttavia, Zuev (2002) ha identificato \"Ju\u00e9yu\u00e8sh\u012b\" \u53a5\u8d8a\u5931 (CM * \"kiwat-jiwat-siet\") con toponimo K\u00fcr\u00fcshi nella valle del fiume I\u0161im (in cinese: Ayan &lt;CM. \u963f \u8c54 * a-iam &lt;OTrk. \"Ayam\") nella depressione di Tuva. Le relazioni intessute tra kip\u010daki e cumani non risultano del tutto chiare.\nMentre facevano parte del Khaganato turco, molto probabilmente abitavano la regione dell'Altaj. Quando il Khaganato croll\u00f2, essi entrarono a far parte della confederazione kimeka, con cui si espansero fino ai fiumi Irty\u0161, I\u0161im e Tobol, apparendo in futuro in fonti islamiche. Nel IX secolo, Ibn Khordadbeh riportava che i kip\u010daki erano riusciti a imporre la propria autonomia all'interno della confederazione kimeka per poi continuare ad esercitare una certa influenza nell'VIII o all'inizio del IX secolo. Nel X secolo l\"'Hudud al-Alam\" afferma che i kimeki avevano nominato un sovrano di origine kip\u010daka e che da allora, col passare del tempo, i popoli nomadi si erano spinti nelle terre degli oghuz e dei sighnaq a Syr Darya, rendendola il cuore pulsante della confederazione. Alcuni kip\u010daki si spostarono invece in Siberia, mentre altri a ovest durante la migrazione Qun. Alla luce di queste affermazioni, si possono individuare tre gruppi kip\u010daki:\nL'inizio dell'XI secolo vide una massiccia migrazione nomade turca verso il mondo islamico: notizie delle prime ondate riguardano il Khanato dei karakhanidi nel 1017-1018. Non \u00e8 noto se i cumani avessero nel frattempo sottomesso i kip\u010daki convincendoli ad unirsi a loro o se fossero semplicemente a capo delle trib\u00f9 turche. Ci\u00f2 che sembra certo, \u00e8 che ne XII secolo le due confederazioni separate di cumani e kip\u010daki si fusero.\nI mongoli sconfissero gli alani dopo aver convinto i kip\u010daki ad abbandonarli facendo leva sulla loro somiglianza in ambito linguistico e culturale: pi\u00f9 tardi, tuttavia, i kip\u010daki non prevalsero pi\u00f9 negli scontri. Al seguito del khan K\u00f6ten, i kip\u010daki cercarono rifugio nella Rus' di Kiev, dove combinarono parecchi matrimoni, uno dei quali relativo proprio al genero di K\u00f6ten Mstislav Mstislavi\u010d di Galizia. I ruteni e i kip\u010daki stipularono un'alleanza contro i mongoli e si incontrarono al Dnepr per individuarli: trascorsi otto giorni di inseguimento, i due schieramenti si incontrarono all'altezza del fiume Kalka (1223). I kip\u010daki, i quali erano famosi come arcieri a cavallo allo stesso modo dei mongoli, agivano come avanguardia e come ricognitori. Quando gli asiatici misero in atto una finta ritirata, la coalizione ruteno-kip\u010daka li insegu\u00ec e si trov\u00f2 in trappola: dalle colline circostanti spuntarono infatti i rinforzi che attendevano di colpire. I kip\u010daki in fuga furono inseguiti dalla cavalleria avversaria e i combattenti ruteni vennero praticamente massacrati.\nI kip\u010daki che vivevano ancora in maniera non sedentaria risultarono i principali bersagli dei mongoli quando questi attraversarono il Volga nel 1236. Alcuni degli sconfitti entrarono a far parte dell'armata mongola, mentre chi fuggiva tentava di trovare un posto sicuro in Europa a ovest.\nA seguito della dissoluzione della confederazione, i cumani e i kip\u010daki si guadagnarono la fama di potenti mercenari in Europa. Altri vennero fatti prigionieri e furono venduti come schiavi, perlopi\u00f9 ai mamelucchi in Egitto, ma tra chi scelse di recarsi di propria spontanea volont\u00e0 nel Nordafrica figurano uomini che avrebbero raggiunto il grado di sultano o avrebbero detenuto il ruolo di autorit\u00e0 regionale in qualit\u00e0 di emiri o bey. Alcuni dei mamelucchi guidati dal sultano Baybars avrebbero combattuto di nuovo i mongoli sconfiggendoli nella battaglia di Ayn Jalut e in quella di Elbistan.\nUngheria e Romania.\nIn fuga dai mongoli, il khan K\u00f6ten condusse con s\u00e9 40.000 famiglie in Ungheria, dove re Bela IV concesse loro rifugio in cambio della loro cristianizzazione. I rapporti con i magiari non erano stati buoni fino ad allora, tanto che tra gli scontri principali si possono annoverare quello del 1089 ai danni di Ladislao I d'Ungheria e quello contro il principe russo Vladimiro Monomaco nel XII secolo. Pur essendo entrati nel regno d'Ungheria (\"Kuns\u00e1g\") nei pressi dei Carpazi, la nobilt\u00e0 magiara non vide mai di buon occhio la presenza di tale comunit\u00e0 sul proprio territorio e complott\u00f2 per uccidere K\u00f6ten: quando ci\u00f2 avvenne, nel 1241, i rifugiati abbandonarono l'Ungheria non senza dar luogo a incursioni nei villaggi che trovavano sulla loro strada. In seguito invasero i territori di Moldavia, Valacchia e parte della Transilvania, proseguendo da l\u00ec i loro saccheggi dell'Impero bizantino e nel Secondo Impero bulgaro.\nDi origine cumana furono alcuni re sia ungheresi (si ricorda soprattutto Ladislao \"il Cumano\" (1262 - 1290), che fu anche scomunicato e contro di cui il papa Niccolo IV organizz\u00f2 una crociata che lo port\u00f2 alla morte) sia rumeni (tra i quali il primo re di Ungro-Valacchia, Basarab I di Valacchia, di fatto considerato il primo re \"rumeno\" anche nella Romania di oggi).\nLingua.\nNella confederazione si parlavano lingue turche, nello specifico il kip\u010dak e il cumano. La pi\u00f9 importanza testimonianza sulla struttura linguistica \u00e8 fornita dal \"Codex Cumanicus\", scritto da mercanti italiani e missionari tedeschi tra il 1294 e il 1356 e conservato nella biblioteca nazionale Marciana di Venezia. Si trattava di un manuale linguistico per la lingua cumana del Medioevo, progettato per aiutare i missionari cattolici a comunicare con il popolo nomade. Esso consisteva in un glossario latino-persiano-cumano, osservazioni grammaticali, elenchi di beni di consumo e indovinelli cumani. La presenza in Egitto di mamelucchi di lingua turca dovette sicuramente stimolare la produzione di nuovi testi: si pensi infatti al fatto che un discreto numero di glossari di grammatica cumano-kip\u010dako-araba apparve nelle aree abitate dai mamelucchi nel XIV e XV secolo. In riferimento all'origine di alcuni termini linguistici, non \u00e8 stata ancora dimostrata una qualche assonanza tra l'idioma parlato dai mongoli e quello dei nomadi dell'Asia centrale.\nQuando gli esuli della diaspora armena si trasferirono dalla penisola di Crimea nei pressi del confine odierno tra Polonia e Ucraina, alla fine del XIII secolo, portarono con s\u00e9 anche la lingua kip\u010dak, essendo quella in cui tradizionalmente si esprimevano: durante il XVI e il XVII secolo, la lingua turca tra le comunit\u00e0 armene su diffuse influenzando alcuni elementi armeni con quelli linguistici dell'Asia centrale. La destinazione finale per chi si trasfer\u00ec a ovest partendo dall'Armenia \u00e8 individuabile nelle aree di Leopoli e Kam\"janec'-Podil's'kyj, oggi Ucraina occidentale.\nLa lingua cumana scomparve dall'Ungheria, area in cui tale popolazione si stanzi\u00f2 per diversi secoli, nel XVII o XVIII secolo, forse in seguito all'occupazione turca. L'ultimo parlante che riusciva a esprimersi sia pur a livello elementare fu Istv\u00e1n Varr\u00f3 di Karcag, morto nel 1770.\nReligione.\nIl popolo cumano praticava il tengrismo, una religione caratterizzata da sciamanesimo, animismo, totemismo, sia politeismo che monoteismo e adorazione degli antenati. La conversione all'islam avvenne solo per quei gruppi che si stanziarono nei pressi di potenze musulmane. Si ha testimonianza di alcuni cumano-kip\u010daki noti per essersi convertiti al cristianesimo intorno all'XI secolo su suggerimento dei georgiani, alleandosi pertanto con essi nei conflitti contro i musulmani. Molti furono battezzati su richiesta del monarca georgiano Davide IV, il quale spos\u00f2 anche una figlia del khan kip\u010dako Otrok. Dal 1120 prese forma una chiesa cristiana nazionale kip\u010daka oltre che un apparato clericale come presente nell'Europa occidentale. Dopo l'invasione mongola della Russia, l'islam si diffuse anche tra i kip\u010daki residenti nell'Orda d'Oro, Stato che fin\u00ec tra l'altro per accettare proprio quella fede quando al potere sal\u00ec Uzbek Khan nel 1313.\nConfederazioni.\nKimeka.\nLa confederazione o unione tribale in cui i kip\u010daki entrarono nell'VIII o all'inizio del IX secolo risultava una delle sette trib\u00f9 conosciute nella storiografia come unione dei kimeki (o dei kim\u00e4k): le iscrizioni turche non identificano tuttavia lo stato con quel nome. Il trattato di geografia intitolato \"Hudud al-Alam\" del X secolo riferisce della \"regione dei K\u012bm\u0101k\", governata da un \"khagan\" (re) che dispone di undici luogotenenti i quali detengono feudi ereditari; sempre nella stessa opera, si riferisce che era stato eletto sovrano un re di etnia kip\u010daka. Nell\"'Andar Az Khifch\u0101q\" si fa riferimento alla confederazione alla stregua di una potenza, un paese detto in termini moderni (\"n\u0101\u1e25iyat\") dei K\u012bm\u0101k, \"i cui abitanti assomigliano ai \"Gh\u016bz\" in alcune usanze\".\nNel IX secolo Ibn Khordadbeh annovera la grande autonomia che erano riusciti a guadagnarsi i kip\u010daki all'interno della confederazione kimeka.\nGenetica.\nUno studio genetico pubblicato su \"Nature\" nel maggio 2018 ha esaminato i resti di due individui kip\u010daki di sesso maschile sepolti tra il 1000 d.C. e il 1200 d.C. circa. Nel primo sono stati trovati caratteri dell'aplogruppo paterno C e dell'aplogruppo materno F1b1b, da cui \u00e8 emersa \"una maggiore ascendenza dell'Asia orientale\". L'altro \u00e8 risultato essere un portatore dell'aplogruppo materno D4 e mostrava \"una pronunciata ascendenza europea\".\nLascito.\nPopoli e lingue kip\u010dake.\nIl ramo nordoccidentale moderno delle lingue turche si rende spesso a indicarlo come ramo kip\u010dako. Le lingue in questo ramo sono per lo pi\u00f9 considerate discendenti della lingua kipchak e, per metonimia, anche le persone che le parlano possono essere chiamate popoli kip\u010daki. Alcuni dei gruppi tradizionalmente inclusi sono i carachi, i tartari della Siberia, i nogai, i baschiri, i kazaki, i kirghisi, i tatari del Volga e i tatari della Crimea (in quest'ultima regione esiste anche un piccolo insediamento chiamato Kip\u010dak). Con Qypshaq, un termine che trae la sua etimologia da \"Kipchak\" nella lingua kazaka, ci si riferisce a una delle trib\u00f9 costituenti della confederazione della Media Orda del popolo kazako. \"Kipchak\" si rintraccia anche come cognome in Kazakistan.\nKip\u010daki illustri.\nConfederazioni kip\u010daka\nDiscendenti di spicco"}
{"id": "426520", "revid": "767487", "url": "https://it.wikipedia.org/wiki?curid=426520", "title": "Five Smokin' Tracks from Lit", "text": "Five Smokin' Tracks from Lit \u00e8 un EP del gruppo post grunge dei Lit. \u00c8 stato pubblicato il 10 dicembre 1996 con l'etichetta discografica Malicious Vinyl."}
{"id": "426522", "revid": "1543377", "url": "https://it.wikipedia.org/wiki?curid=426522", "title": "Classificazione TC", "text": "In biologia molecolare, la classificazione TC \u00e8 un sistema di classificazione funzionale dei trasportatori di membrana, ovvero proteine transmembrana che hanno funzione di trasporto di altre molecole attraverso la membrana cellulare.\nIl sistema TC \u00e8 stato proposto nel 1998 e non ha per ora avuto lo stesso successo del sistema di classificazione EC per gli enzimi, di cui vorrebbe essere un analogo nel campo dei trasportatori. Anche in questo caso infatti viene assegnato ad ogni trasportatore classificato un numero (es: 3.A.1.202.1) che rappresenta la categorizzazione in classi e sottoclassi funzionali della proteina in questione. Sebbene il sistema abbia una indubbia utilit\u00e0 organizzativa, esso non \u00e8 ancora stato assunto a standard, per cui per esempio non viene citato nella maggioranza delle pubblicazioni scientifiche riguardanti i trasportatori."}
{"id": "426527", "revid": "6199", "url": "https://it.wikipedia.org/wiki?curid=426527", "title": "Numero EC", "text": ""}
{"id": "426529", "revid": "125086040", "url": "https://it.wikipedia.org/wiki?curid=426529", "title": "Carlo Martello d'Angi\u00f2", "text": "Fu Principe di Salerno dal 1289 e Re titolare d'Ungheria dal 1290 fino alla sua morte.\nBiografia.\nErede al trono d'Ungheria.\nCarlo Martello era il figlio primogenito dell'erede al trono di Napoli, Carlo II detto lo Zoppo, duca di Calabria, figlio primogenito di re Carlo I di Napoli, e di Maria Arpad d'Ungheria (1257 ca. \u2013 25 marzo 1323), figlia del re d'Ungheria, Stefano V e di Elisabetta di Cumania.\nTra i suoi fratelli vi furono san Ludovico di Tolosa, il re di Napoli Roberto d'Angi\u00f2 e Filippo I di Taranto.\nCarlo Martello trascorse la prima infanzia insieme alla madre nel castello del Parco di Nocera (nel quale pass\u00f2 lunghi periodi della sua vita). Nel 1280 il nonno Carlo I d'Angi\u00f2 che aveva acquisito i diritti al trono del Regno di Arles pens\u00f2 con l'imperatore Rodolfo d'Asburgo di ricostituire il regno e fece un accordo in seguito al quale, l'imperatore avrebbe ricostituito il regno di Arles per assegnarlo al momento delle future nozze tra Carlo Martello, e Clemenza, figlia di Rodolfo: evento che non si realizz\u00f2, a causa dei Vespri siciliani del 1282.\nTra il 1290 e il 1291 il padre gli concesse il feudo e le fortezze di Nocera dei Cristiani.\nDestinato al trono ungherese per diritto ereditario, non divenne mai sovrano a tutti gli effetti. Sua madre Maria era figlia di Stefano V e sorella di Ladislao IV, ultimo discendente senza eredi del ramo principale della dinastia degli Arpadi, il che investiva Carlo Martello del pieno diritto di successione.\nRe Ladislao mor\u00ec il 10 luglio 1290 e Carlo Martello, diciannovenne, fu formalmente eletto Re d'Ungheria, incoronato ad due anni dopo. \nSecondo Nuova Cronica di Villani fu coronato a Napoli:\n\"\"il re Carlo si torn\u00f2 a Napoli; e \u2019l giorno di nostra Donna di settembre prossimo il detto re fece in Napoli grande corte e festa, e fece cavaliere Carlo Martello suo primogenito figliuolo, e fecelo coronare del reame d\u2019Ungaria per uno cardinale legato del papa, e per pi\u00f9 vescovi e arcivescovi\".\"\nMa ad occupare di fatto il trono magiaro, grazie anche al sostegno di alcuni nobili, fu Andrea III, discendente di un altro ramo della dinastia degli Arpadi, di cui fu ultimo sovrano. A Carlo Martello non rest\u00f2 che il puro titolo formale, destinato comunque a tramandarsi a suo figlio Caroberto, e non tent\u00f2 mai di recarsi direttamente in Ungheria a pretendere il rispetto dei propri diritti ereditari.\nCarlo Martello d'Angi\u00f2 adott\u00f2 quale suo stemma uno scudo di Francia (azzurro con gigli dorati) con una \"brisura\", all'interno della quale sono raffigurati dei martelli da fabbro neri: il tutto allusivo al suo nome.\nMatrimonio e figli.\nL'11 gennaio 1281 a Vienna spos\u00f2 Clemenza d'Asburgo, figlia dell'imperatore Rodolfo I e di Gertrude di Hohenberg. Dall'unione nacquero tre figli:\nL'incontro con Dante Alighieri e il ricordo nella \"Divina Commedia\".\nNel 1294 Carlo Martello si rec\u00f2 a Firenze, dove incontr\u00f2 i suoi genitori che rientravano dalla Francia. In questa occasione, per accoglierlo con tutti gli onori del caso, la citt\u00e0 toscana invi\u00f2 una delegazione della quale pare facesse parte anche Dante Alighieri. In ogni caso appare quasi certo che il Sommo Poeta e il giovane principe angioino abbiano avuto modo di conoscersi di persona e apprezzarsi vicendevolmente, anche per il fatto di condividere gli stessi gusti letterari.\nDante dedica a Carlo Martello un lungo brano della Divina Commedia (Paradiso VIII 31-148 e Paradiso IX 1-12) che racconta l'intenso incontro che il poeta immagina di avere con l'anima del principe nel terzo cielo (Cielo di Venere) del Paradiso:"}
{"id": "426530", "revid": "6199", "url": "https://it.wikipedia.org/wiki?curid=426530", "title": "Numero TC", "text": ""}
{"id": "426534", "revid": "125988085", "url": "https://it.wikipedia.org/wiki?curid=426534", "title": "Lidia Menapace", "text": "Biografia.\nAnni Quaranta e Cinquanta: inizi come partigiana e impegno sociale nei cattolici.\nAncora giovanissima prese parte alla Resistenza come staffetta partigiana e nel dopoguerra si impegn\u00f2 nei movimenti cattolici, in particolare con la FUCI - Federazione Universitaria Cattolica Italiana. Nel 1952 Menapace si trasfer\u00ec in Alto Adige e nel 1964 fu, quale candidata della Democrazia Cristiana, la prima donna eletta nel consiglio provinciale di Bolzano, insieme a Waltraud Gebert Deeg. In quella stessa legislatura fu anche la prima donna ad entrare nella giunta provinciale, come assessora effettivo per gli Affari Sociali e la Sanit\u00e0.\nAnni Sessanta e Settanta: continuo dell'impegno culturale e attivistico nei comunisti ai tempi del 1968.\nAll'inizio degli anni sessanta la Menapace prese servizio presso l'Universit\u00e0 Cattolica del Sacro Cuore con l'incarico di lettore di Lingua italiana e metodologia degli studi letterari, ma nel 1968 questo non le fu rinnovato a seguito della sua pubblicazione di un documento intitolato \"Per una scelta marxista\". Dopo essere uscita dalla Democrazia Cristiana nel 1968, simpatizz\u00f2 per il Partito Comunista Italiano che la candid\u00f2 alle elezioni regionali del 1968, ma nel 1969 venne chiamata dai fondatori del primo nucleo de \"il manifesto\".\nNel 1973 la Menapace fu tra le promotrici del movimento Cristiani per il Socialismo ed entr\u00f2 a far parte del Comitato per i diritti civili delle prostitute come membro laico. Successivamente ader\u00ec al Partito di Unit\u00e0 Proletaria per il Comunismo.\nLidia Menapace rappresent\u00f2 inoltre una delle voci pi\u00f9 importanti del femminismo italiano.\nAnni Duemila e Duemiladieci.\nNel maggio 2005 Lidia Menapace fu eletta nel Comitato Etico di Banca Popolare Etica in cui rimase per un anno, dopodich\u00e9 divenne senatrice.\nNell'aprile 2011 entr\u00f2 nel Comitato Nazionale dell'Associazione Nazionale Partigiani d'Italia.\nPrese parte anche al docu-film \"Lun\u00e0digas\", uscito nelle sale cinematografiche italiane nel 2016, con una sua testimonianza sulla scelta di non avere figli.\nPercorso contemporaneo in Rifondazione Comunista.\nAlle elezioni politiche del 2006 venne eletta al Senato come indipendente nelle liste di Rifondazione Comunista: la sua candidatura fu resa possibile in sostituzione di Marco Ferrando, della minoranza del PRC, che venne rimosso dalle liste del partito per alcune sue affermazioni sulla strage di Nassirya. Pochi mesi pi\u00f9 tardi la Menapace ricevette alcuni voti in occasione dello scrutinio segreto per l'Elezione del Presidente della Repubblica Italiana del 2006.\nPoco dopo la nascita del Secondo Governo Prodi fu proposta alla presidenza della Commissione Difesa al Senato, una proposta contestata da alcuni elementi della Casa delle Libert\u00e0 visto il suo antimilitarismo. A scatenare le polemiche, una sua intervista a Francesco Battistini del \"Corriere della Sera\", nella quale descrisse le Frecce Tricolori come inutilmente costose e inquinanti. La mattina stessa della pubblicazione dell'intervista, al posto della Menapace fu imprevedibilmente eletto il senatore Sergio De Gregorio (Italia dei Valori), sostenuto dall'opposizione. Successivamente venne criticata da alcuni settori del movimento pacifista per la sua scelta di votare il rifinanziamento della Missione NATO in Afghanistan. Dal 6 febbraio 2007 al 28 aprile 2008 ricopr\u00ec la carica di presidente della Commissione parlamentare d'inchiesta sull'uranio impoverito.\nNel 2008 s'iscrisse a Rifondazione Comunista, entr\u00f2 negli organismi dirigenti e accett\u00f2 di dirigere la rivista \"Su la testa\".\nNel 2009 si candid\u00f2 alle elezioni europee nella Lista Anticapitalista \"PRC-PdCI\" nella circoscrizione Nord-Est, senza per\u00f2 essere eletta a causa del mancato raggiungimento della soglia di sbarramento prevista dalla legge elettorale.\nNel 2018 accett\u00f2 di candidarsi per il Senato con Potere al Popolo!. La lista non raggiunse per\u00f2 la soglia di sbarramento del 3% e dunque lei non venne eletta.\nMorte.\nLidia Menapace \u00e8 morta a Bolzano all'et\u00e0 di 96 anni il 7 dicembre 2020 di COVID-19.\nRiconoscimenti.\nNel 2018, \"Politika - Societ\u00e0 di Scienza Politica dell'Alto Adige\" ha conferito a Lidia Menapace il pubblico riconoscimento di \"PPA - Personalit\u00e0 politica dell'anno\"."}
{"id": "426537", "revid": "2166030", "url": "https://it.wikipedia.org/wiki?curid=426537", "title": "Optimaton", "text": "Gli Optimatoi (, dal latino \"Optimates\", \"gli uomini migliori\") inizialmente formavano una unit\u00e0 militare bizantina di \u00e9lite. A met\u00e0 dell'VIII secolo, tuttavia, essi furono degradati a corpi di logistica e di rifornimento e fu loro assegnata una provincia (\"thema\") nell'Asia Minore nord-occidentale, che prese il loro nome. Come unit\u00e0 amministrativa, il Thema degli \"Optimatoi\" (Greco: , \"thema Optimat\u014dn\") sopravvisse fino alla conquista ottomana dei primi decenni del XIV secolo.\nStoria.\nGli \"Optimates\" sono per la prima volta attestati nel tardo VI secolo (c. 575), durante il regno di Tiberio II Costantino (r. 574\u2013582). Secondo lo \"Strategikon\" dell'Imperatore Maurizio, gli \"Optimates\" erano un reggimento di \u00e9lite dei \"Foederati\", molto probabilmente di origini gotiche. Essi costituivano un corpo di cavalleria, comprendente tra i cento e i cinquecento soldati, e costituiva parte dell'esercito centrale di riserva, il cui comandante portava il titolo all'epoca unico di \"taxiarch\u0113s\". La presenza di discendenti di questi uomini, chiamati \"Gothograeci\" () dal cronista Teofane Confessore, \u00e8 attestata nella Bitinia settentrionale fino agli inizi dell'VIII secolo. Warren Treadgold stima che all'epoca i corpi annoveravano soldati, cifra che probabilmente corrisponde anche alle sue dimensioni originarie.\nA met\u00e0 dell'VIII secolo, sotto il regno di Costantino V Copronimo (r. 741\u2013775), come parte delle sue misure per ridurre il potere dei generali tematici in seguito alla rivolta di Artavasde, il Conte dell'Opsikion, i corpi furono degradati. Separata dal Thema Opsiciano, la regione dove si erano insediati gli \"Optimates\", comprendente la penisola opposta a Costantinopoli, entrambe le coste del Golfo di Nicomedia e il territorio fino alle rive del fiume Sangario, da allora avrebbe costituito il \"thema\" degli \"Optimatoi\" (Greco: ) con Nicomedia come sua capitale. La prima menzione degli \"Optimatoi\" come \"thema\" separato nelle fonti scritte \u00e8 attestata solo al 774/775, ma \u00e8 evidente che la sua creazione deve essere avvenuta negli anni immediatamente successivi alla soppressione della rivolta di Artavasde. Quello stesso periodo vide l'ulteriore smembramento di quello che era un tempo il potente thema Opsikion con la creazione del Thema dei Bucellari.\nA differenza degli altri \"themata\", gli \"Optimatoi\" non fornivano pi\u00f9 truppe armate, ma costituivano un corpo di conducenti di muli, che fornivano il trasporto del bagaglio (\"touldon\") dei \"Tagmata\" imperiali a Costantinopoli. Il ruolo unico degli \"Optimatoi\" lo distingue nettamente da tutti gli altri \"themata\": a causa delle loro funzioni non combattive, gli \"Optimatoi\" non furono suddivisi in comandi di livello intermedio (\"tourmai\" o \"droungoi\"), un fatto interpretato dall'Imperatore Costantino VII Porfirogenito (r. 913\u2013959) come segno di rango inferiore. Di conseguenza, il loro \"domestikos\" comandante deteneva il rango pi\u00f9 basso possibile tra tutti gli \"strat\u0113goi\" provinciali nella gerarchia imperiale. Analogamente agli altri \"themata\", per l'amministrazione civile della provincia, il \"domestikos\" era assistito da un deputato (\"topot\u0113r\u0113t\u0113s\"), un ufficiali finanziario (\"chartoularios\") e un segretariato condotto da un \"pr\u014dtokankellarios\".\nI distretti rurali del \"thema\" furono devastati dai Selgiuchidi in seguito alla Battaglia di Manzicerta, ma Nicomedia rimase in mano imperiale, e l'area fu riconquistata dall'Imperatore Alessio I Comneno (r. 1081\u20131118) con l'aiuto dei Crociati. L'area fu occupata dai Latini in seguito alla dissoluzione dell'Impero conseguente alla Quarta Crociata nel 1204, ma il \"thema\" fu ristabilito da Giovanni III Vatatze quando riprese possesso della regione nel 1240, e sopravvisse fino alla conquista graduale della regione per opera degli beylik ottomani nella prima met\u00e0 del XIV secolo."}
{"id": "426538", "revid": "6923", "url": "https://it.wikipedia.org/wiki?curid=426538", "title": "Marc Okrand", "text": "\u00c8 stato il creatore di lingue artificiali come il klingon e l'atlantiano.\n\u00c8 uno dei librettisti dell'opera in klingon \"\u2019u\u2019\".\nBiografia.\nI primi studi di Okrand riguardavano i linguaggi dei nativi americani. La sua tesi di dottorato nel 1977, presso l'Universit\u00e0 della California di Berkeley, riguardava la grammatica Mutsun, un dialetto dell'Ohlone (noto anche come Costano del sud), un linguaggio ormai estinto inizialmente parlato dalla popolazione indigena californiana.\nDal 1975 al 1978 ha insegnato presso l'Universit\u00e0 della California di Santa Barbara.\nIl suo primo contatto con il mondo di Star Trek \u00e8 avvenuto in occasione della produzione del film \"\" (\"Star Trek II: The Wrath of Khan\"), dove la Paramount Pictures lo assunse per ridoppiare in lingua vulcaniana alcuni dialoghi, essendo le scene gi\u00e0 state riprese in inglese.\nNel 1984, assieme a James Doohan, ha sviluppato il linguaggio klingon, prendendo spunto dai linguaggi indigeni della California, e istruito gli attori per i film ' (\"Star Trek III: The Search for Spock\"), ' (\"Star Trek V: The Final Frontier\") e \"Star Trek VI: Rotta verso l'ignoto\" (\"Star Trek VI: The Undiscovered Country\").\nIl suo lavoro \u00e8 stato poi pubblicato nel 1985 in \"The Klingon Dictionary\" (in Italia \"Dizionario Klingon\", edito da Fanucci nel 1998), segu\u00ecto nel 1992 da \"The Klingon Way\", una saggio sulla cultura klingon attraverso proverbi e modi di dire tratti dagli episodi di \"Star Trek\".\nNel 2001 ha creato l'atlantiano per il film Disney \"Atlantis, l'impero perduto\"."}
{"id": "426541", "revid": "125987078", "url": "https://it.wikipedia.org/wiki?curid=426541", "title": "Corona (cantante)", "text": " Ha preso il nome d'arte dal progetto del gruppo dance di cui faceva parte insieme a Jenny B e Sandy Chambers.\nCarriera.\nIl primo singolo di Corona, fu \"The Rhythm of the Night\", pubblicato dalla D.W.A Records nel novembre del 1993 ed eseguito vocalmente dalla cantante Jenny B (al secolo Giovanna Bersola), ottenne un enorme successo diventando il singolo pi\u00f9 venduto del 1994 in Italia.\nLa strofa di \"The Rhythm of the Night\" riprende le stesse note del brano \"Save Me\" delle Say When (1988) ma non il ritornello; tutto il brano \u00e8 caratterizzato da richiami sonori e vocali a celebri successi dance del decennio passato. Distribuito sul mercato europeo dalla ZYX, fu un grandissimo successo. Il singolo entr\u00f2 in classifica italiana nel gennaio del 1994 e vi rest\u00f2 sino a luglio, raggiungendo la vetta della classifica a febbraio e mantenendola per 2 mesi. Una versione remixata del brano raggiunse la seconda posizione nel Regno Unito nel settembre 1994.\nCos\u00ec come altre canzoni Eurodance/Hi-NRG che alla fine divennero successi americani, come \"Get Ready For This\", \"Twilight Zone\" e \"Tribal Dance\" degli 2 Unlimited e \"Strike It Up\", \"I Don't Know Anybody Else\" ed \"Everybody Everybody\" dei Black Box, \"The Rhythm of the Night\" non attecch\u00ec negli Stati Uniti fino a dopo che il suo successo aveva raggiunto il picco in Europa. Tuttavia, nella primavera del 1995, la canzone fu in tutte le radio americane e nei club, e raggiunse alla fine la posizione numero 11 della Billboard Hot 100. Nel 2013 il ritornello di \"The Rhythm of the Night\" fu reinterpretato dal gruppo musicale alternative rock britannico Bastille all'interno del loro brano \"Of the Night\".\nA partire dalla primavera del 1995 vennero pubblicati i singoli successivi, che confermarono il successo di Corona; si tratta di \"Baby Baby\", \"Try Me Out\" e \"I Don't Wanna Be a Star\", che in Europa consacrarono la cantante Corona nel panorama mondiale, la quale ottenne pi\u00f9 di 15 dischi d'oro e di platino.\nLa cantante fu ospite delle trasmissioni musicali pi\u00f9 famose, e dopo aver partecipato ai Festivalbar 1994 e 1995, divent\u00f2 una delle conduttrici del Festivalbar del 1996, insieme ad Amadeus e Alessia Marcuzzi. Lo stesso anno conduce \"Dance Machine\" sul canale M6 in Francia riscuotendo un enorme successo e confermando la sua malleabilit\u00e0.\nNel 1998 Corona esce con l'album \"Walking On Music\", che fu anticipato dal singolo \"The Power of Love\" e che venne seguito dagli altri singoli \"Walking On Music\" (hit dell'estate 1998) e \"Magic Touch\". Nel 2000 Corona pubblica soltanto per il mercato brasiliano un altro disco, \"And Me U\", distribuito dalla Abril Music, che spazi\u00f2 in diversi generi musicali e dal quale venne estratto un solo singolo, \"Good Love\".\nNel 2004 Olga Maria de Souza scrive ed incide il brano \"A cor dos teus olhos\", in portoghese e di genere bossanova, che fu incluso nella compilation \"Brazil 5000-3\", e distribuito in tutto il mondo dalla 5000records.\nNel 2005 Corona inizia una nuova collaborazione con una casa discografica indipendente, la Shake Records, e nel gennaio 2006 scrive ed esce con un nuovo singolo dance pop \"Back in Time\", che raggiunse la posizione numero 36 nella classifica italiana dei singoli. Segu\u00ec lo stesso anno l'uscita di \"I'll Be Your Lady\" e nel settembre 2007 \"La playa del sol,\" confermando anche la sua vena compositrice.\nNel 2010 Corona compone l'album \"Y Generation\" e il singolo \"Angel\", seguito da \"Saturday\" nello stesso anno e nel 2011 il singolo \"My Song.\" 11 brani inediti distribuiti dalla 1st Pop.\nNel 2013 Corona esce con un altro album \"Queen of Town\".\nTra il 2015 e il 2016 escono due nuovi singoli, \"Super Model\" e \"We Used to love\"."}
{"id": "426545", "revid": "741864", "url": "https://it.wikipedia.org/wiki?curid=426545", "title": "Giuseppe De Rita", "text": "Biografia.\nNato a Roma nel 1932, dopo aver frequentato il Liceo Classico presso l'Istituto Massimiliano Massimo dei Padri Gesuiti, nel 1954 si laurea in Giurisprudenza. Dal 1955 al 1963 \u00e8 funzionario, con Giorgio Ceriani Sebregondi, della Svimez (Associazione per lo sviluppo del Mezzogiorno) di cui dirige la sezione sociologica dal 1958 al 1963.\nNel 1964 \u00e8 tra i fondatori del Censis (\"Centro studi investimenti sociali\"), di cui \u00e8 stato consigliere delegato per dieci anni e poi segretario generale dal 1974, diventandone, infine, Presidente nel 2007. A partire dal 1967, le attivit\u00e0 di ricerca e gli spunti di analisi dell'istituto vengono condensati nel Rapporto sulla situazione Sociale del Paese - giunto nel 2015 alla 49\u00aa edizione.\n\u00c8 stato presidente del Cnel (Consiglio nazionale dell'economia e del lavoro) dal 1989 al 2000. \u00c8 membro della Fondazione Italia USA e membro del consiglio di amministrazione della Fondazione Courmayeur di cui, attualmente, ricopre la carica di presidente. Contribu\u00ec a fondare, nel 1991, l'Osservatorio permanente sui giovani e l'alcool.\nSvolge intensa attivit\u00e0 di pubblicista, \u00e8 editorialista del \"Corriere della Sera\" e partecipa ai pi\u00f9 importanti convegni e dibattiti sulle condizioni e le linee di sviluppo della societ\u00e0 italiana. Il 13 dicembre 2004, l'universit\u00e0 Iulm gi ha conferito la laurea \"honoris causa\" in Scienze della comunicazione"}
{"id": "426546", "revid": "124717104", "url": "https://it.wikipedia.org/wiki?curid=426546", "title": "Ateleta", "text": "Ateleta \u00e8 un comune italiano di abitanti della provincia dell'Aquila in Abruzzo. \u00c8 parte della comunit\u00e0 montana Alto Sangro e altopiano delle Cinquemiglia.\nGeografia fisica.\nAteleta \u00e8 posta su territori della sponda sinistra del fiume Sangro, nel bacino dell'Alto Sangro, a un'altitudine compresa tra i 737 metri della stazione ferroviaria e i 1.883 metri di Monte Secine. \u00c8 il comune pi\u00f9 orientale della provincia dell'Aquila. La superficie comunale \u00e8 di 4.169 ettari. Comprende il nucleo abitato del capoluogo e le frazioni di \"Carceri Alte\", \"Carceri Basse\" e \"Sant'Elena\". Vicino al paese sorgono il Monte Secine e il \"Monte dell'Ellera\" (Merzoni).\nL'unico sito archeologico \u00e8 costituito dai resti di un antico castello, nella zona \"Carceri\", andato distrutto nel terremoto del 1456.\nStoria.\nI primi agglomerati risalgono a un periodo non lontano dall'anno Mille e sono localizzati nelle zone di \"Roccapizzi\", \"Carceri\" e \"Asinella\", siti poi distrutti dal terremoto del 1456.\nNel Settecento alcune famiglie di Pescocostanzo, a causa della crisi della pastorizia, si trasferirono in queste zone; la popolazione raggiunge, alla fine del secolo, 607 persone.\nDurante l'occupazione napoleonica, Giuseppe de Thomasis fece pressione presso Gioacchino Murat, affinch\u00e9 fosse istituito il comune di Ateleta e per incentivare l'arrivo di coloni, venne abolito il pagamento della tassa fondiaria e, infine, il 14 febbraio 1811 fu istituito il nuovo Comune di Ateleta.\nCol passare del tempo, la popolazione arriv\u00f2 a toccare i 3.000 abitanti, ma all'inizio del Novecento, a causa della povert\u00e0 e di mille difficolt\u00e0, molti emigrarono verso le Americhe.\nDurante la Seconda guerra mondiale Ateleta conobbe la devastazione di quasi il 90% del suo territorio disgraziatamente posizionato sulla linea Gustav.\nDopo gli anni cinquanta riprese ancora una volta il flusso migratorio verso nazioni che offrivano prospettive di vita migliori.\nCultura.\nCucina.\nIl piatto forte di questa zona \u00e8 certamente l\"'agnello\", cucinato in vari modi ma specialmente alla brace, sopra i tizzoni ardenti di legna di cerro; agosto \u00e8 festeggiato con la \"sagra dell'agnello\".\n\u00c8 possibile, inoltre, assaggiare altri prodotti della tradizione locale come:\nLe\" pizzelle\", dolce tipico fatto di un impasto di uova, farina, zucchero ed un po' di liquore. Il tutto viene spalmato sopra un ferro caratteristico che reca intarsi a forma di rombi ed al centro le iniziali delle famiglie, e poi messo a scaldare sopra il fuoco del caminetto.\nLe \"pizze fritte\", preparate con farina, uvetta e scorza di limone o arancio. L'impasto va poi cotto in olio bollente, come si fa con le frittelle.\nLe \"brasciole\", realizzate amalgamando cacio grattato grossolanamente, uova e prezzemolo, che si impastano a mo' di polpetta, che va fritta e poi messa a bagno in un sugo di pomodoro.\nCome primo piatto \u00e8 famosa la \"zuppa\", fatta di frittelle tagliate a dadini con: uova, sale, farina e, facoltativo, il prezzemolo immerso in un brodo di gallina.\nCaratteristica \u00e8 anche la \"pasta alla chitarra\", dove la \"pittra\", la sfoglia di pasta, viene rullata con \"yu-laanar\", il mattarello, sopra l'attrezzo chiamato \"chitarra\"; il tutto viene condito col sugo d'agnello, specialmente la parte della pancetta.\nGeografia antropica.\nUrbanistica.\nAppena usciti dalla Fondo Valle Sangro, che collega il mare con la valle del Sangro, girando a sinistra \u00e8 presente la \"Funticella\", residuo restaurato dell'antico lavatoio con annesso abbeveratoio degli animali, quindi ci si immette in via \"Sangrina\" verso il paese.\nContinuando all'imbocco del ponte che scavalca il torrente \"S. Cristoforo\" a destra, si incrocia la strada che porta alla zona residenziale del parco delle \"Tereselle\" e successivamente alla frazione di S. Elena.\nProseguendo via Sangrina si giunge nella piazza \"XX Settembre\", centro di ritrovo del borgo, da qui proseguendo a sinistra si arriva al fiume Sangro.\nSempre dalla piazza XX Settembre, si prosegue per la vecchia strada che conduce a San Pietro Avellana e Castel di Sangro.\nNella precedente piazza si nota una lunga scalinata; \"via Roma\", che si dirige verso \"piazza Carolina\" dove si trovano gli uffici del comune; da qui seguitando in una ragnatela di strade e stradine si sfocia nella via che fa arrivare a \"Carceri\" (antico castello fortificato) ed anche alle altre frazioni di Ateleta. Alla destra di piazza XX Settembre c'\u00e8 un breve scalinata, che permette di andare alla chiesa parrocchiale di \"S. Gioacchino\" . La circonvallazione si collega con le residenze delle \"Coccinelle\", paesino che si presenta con stradine intersecantesi, orti a ridosso di vecchie mura cadenti, scalinate inerpicantesi, selciati e giardini ricchi di fiori ed alberi fruttiferi."}
{"id": "426551", "revid": "818832", "url": "https://it.wikipedia.org/wiki?curid=426551", "title": "Komes", "text": "Il nome Komes deriva dal latino \"Comes\", che voleva dire Conte, e veniva conferito al governatore del thema dell'Opsikion, facente parte dell'impero bizantino.\nFunzione.\nTale regione era di antica origine e vicino a Costantinopoli; fu molto rimpicciolito negli anni, tanto che, alla sua scomparsa, rimaneva solo un terzo del territorio originale. Komes era un titolo sostitutivo di strategos, assegnato dall'imperatore bizantino al governatore dell'Opsikon per la grande fedelt\u00e0 ed il valore dimostrato nei secoli dagli abitanti della regione. Il komes era stipendiato con trenta libbre d'oro all'anno."}
{"id": "426553", "revid": "121380462", "url": "https://it.wikipedia.org/wiki?curid=426553", "title": "Orellanina", "text": "L'orellanina \u00e8 una micotossina citotossica contenuta nelle specie di funghi \"Cortinarius orellanus\" e \"Cortinarius rubellus\" responsabile della sindrome orellanica.\nStoria.\nFu isolata per la prima volta nel 1955 dal medico polacco Stanis\u0142aw Grzyma\u0142a ma la struttura chimica \u00e8 rimasto sconosciuta fino all'ultima met\u00e0 degli anni settanta quando i chimici polacchi Antkowiak e Gessner hanno scoperto che l'orellanina appartiene ad un gruppo di composti chiamati bipiridine, una doppia struttura ad anello in cui entrambi gli anelli sono piridine (anelli eterociclici con un atomo di azoto). Antkowiak e Gessner scoprirono anche una sostanza simile, l'orellina che pur essendo affine dal punto di vista strutturale non \u00e8 tossica.\nChimica.\nChimicamente si tratta di una bipiridina \"N\"-ossido. Nella forma pi\u00f9 stabile dell'orellanina gli atomi di azoto sono carichi positivamente, cosa che non avviene nell'orellina che, nella sua forma stabile \u00e8 neutra.\nTossicit\u00e0.\nL'orellanina, che possiede una struttura bipiridinica, provoca gravi lesioni e necrosi renali.\nLe bipiridine con atomi di azoto caricati positivamente sono gi\u00e0 note per la loro velenosit\u00e0.\nIl principale meccanismo di tali composti \u00e8 che essi disturbano importanti reazioni redox nell'organismo catturando uno o due elettroni da altre molecole generando altre reazioni redox indesiderate. I prodotti finali di tali reazioni possono essere ioni perossidi o superossidi, dannosi per le cellule.\nCon buona probabilit\u00e0 l'orellanina agisce in questo modo, anche se non \u00e8 stato ancora ben individuato il modo con cui disturba le reazioni redox causando gravi danni renali.\nA 150\u00a0\u00b0C l'orellanina si decompone lentamente in orellina e ossigeno. Alla temperatura di 267\u00a0\u00b0C la decomposizione avviene in maniera esplosiva.\nNon \u00e8 solubile in solventi organici e in acqua. Si solubilizza bene in dimetilsolfossido, metanolo, e acido trifluoracetico.\nSindrome orellanica.\nLatenza.\n3-4 giorni fino a 20 gg.\nSintomatologia.\nNel caso che il soggetto intossicato si salvi dovr\u00e0 sottoporsi alla dialisi per tutta la vita o fino ad un eventuale trapianto di reni."}
{"id": "426559", "revid": "247222", "url": "https://it.wikipedia.org/wiki?curid=426559", "title": "Rapporto informativo", "text": "Un rapporto informativo - anche report informativo - \u00e8 un documento generalmente costituito da visualizzazioni tabellari e grafiche esposte sinotticamente.\nGeneralit\u00e0.\nNei moderni Sistemi informativi un sottoambito particolarmente sfruttato \u00e8 quello dei Sistemi di Reportistica, che hanno per obiettivo quello di fornire supporto alle decisioni strategiche di un'organizzazione.\nGeneralmente un rapporto informativo \u00e8 un documento particolarmente agile, centrato sui dati di interesse della figura aziendale cui \u00e8 diretto. Il fenomeno trattato \u00e8 - nei sistemi pi\u00f9 complessi ed articolati - analizzato secondo pi\u00f9 dimensioni di interesse. L'ipercubo informativo sottostante al \"report\" informativo viene disaggregato secondo le componenti di estrazione e visualizzato.\nInformatica.\nIn Informatica, ed in particolare nei software destinati alla gestione delle basi di dati (fogli di calcolo e soprattutto database), un Report \u00e8 il prodotto finale di una serie di immissione di informazioni e dati opportunamente incanalati e calcoli e/o estrapolazioni degli stessi o sugli stessi.\nTecniche di visualizzazione.\nAl fine di evolvere verso documenti maggiormente informativi, gli strumenti informatici si sono dotati di alcune tecniche di visualizzazione per facilitare l'analisi dei dati.\nTecniche note nella visualizzazione dei rapporti sono:"}
{"id": "426572", "revid": "1652635", "url": "https://it.wikipedia.org/wiki?curid=426572", "title": "Bordeaux (colore)", "text": "Il bordeaux, in italiano bord\u00f2, \u00e8 un colore, una tonalit\u00e0 scura del viola. Pu\u00f2 essere ottenuto miscelando marrone e viola."}
{"id": "426576", "revid": "287204", "url": "https://it.wikipedia.org/wiki?curid=426576", "title": "Carmilla", "text": " \nCarmilla \u00e8 un racconto del 1872 di Sheridan Le Fanu. La protagonista omonima \u00e8 una vampira. La sua figura, ricca di fascino e sensualit\u00e0, \u00e8 stata una degli anticipatari del \"Dracula\" di Bram Stoker.\nTrama.\nLaura, una ricca fanciulla di origini inglesi, vive col padre in un isolato castello della Stiria austriaca. Da molto tempo aspetta l'estate che dovrebbe trascorrere con la nipote del generale Spielsdorf, ma la giovane, sua coetanea, muore.\nIn una notte di luna piena, mentre Laura \u00e8 in giardino con le governanti e il padre, una carrozza esce di strada proprio davanti al suo castello. Le viandanti sono un'elegante signora e sua figlia che per il colpo \u00e8 svenuta. Dopo i primi soccorsi la signora racconta di avere delle faccende urgenti da sbrigare, cos\u00ec il padre di Laura si offre di ospitarne la figlia sino a quando non torner\u00e0. La signora accetta la cortesia e confida al gentile signore che sua figlia \u00e8 cagionevole di salute e soggetta a crisi di nervi. Cos\u00ec la misteriosa donna riparte in tutta furia, lasciando l\u00ec la giovane. La fanciulla in questione, di nome Carmilla, dall'incarnato splendente e con lunghissimi capelli scuri dai riflessi dorati, \u00e8 molto bella e ha pi\u00f9 o meno l'et\u00e0 di Laura, che rimane estasiata dalla visita, vista la prematura morte della cara nipote del generale. Carmilla e Laura stringono subito un forte legame; Laura adora la nuova compagna che le dimostra molto affetto e tenerezze forse inusitate, ma nonostante ci\u00f2 non pu\u00f2 non notare alcune strane abitudini dell'amica: si desta molto tardi, odia i canti religiosi e assomiglia in modo incredibile ad un dipinto di Mircalla, contessa di Karnstein, che duecento anni prima fu la signora di quella terra.\nNel frattempo si avvicendano vari eventi strani: la morte di numerose fanciulle nel villaggio, una terribile visione onirica che provoca a Laura una strana malattia, le scomparse notturne di Carmilla e infine l'arrivo del generale Spielsdorf. Per sbrigare una questione urgente, Laura, suo padre e il generale si recano alle rovine di Karnstein e durante il viaggio il generale racconta gli eventi concernenti la morte della nipote: durante un ballo lui e la nipotina conobbero una bella dama e sua figlia Millarca che fu ospite a casa loro, ma dopo poco tempo la fanciulla si rivel\u00f2 un vampiro mentre sua nipote cominci\u00f2 ad avere strani sogni, si ammal\u00f2 e mor\u00ec. Nel frattempo arrivano a Karnstein, dove la bellissima residenza cade in pezzi; il generale allora comincia a narrare la storia di quel luogo e dei suoi signori, i Karnstein, che furono creature spietate e sanguinarie. Mentre narra questi eventi giunge la giovane Carmilla e riconoscendo in lei la terribile Millarca subito cerca di colpirla, ma Carmilla lo blocca senza sforzo con la sua delicata mano e poi svanisce. Il generale non ha pi\u00f9 dubbi e in attesa di una certa persona va al castello con Laura e suo padre.\nArriva dunque un esperto di vampiri, il barone Vordenburg, e insieme alla compagnia - tranne Laura - torna alle rovine di Karnstein dove tra i rovi viene ritrovata la tomba della contessa Mircalla. Quando viene aperta, al suo interno non vi si trova uno scheletro, bens\u00ec la bellissima Carmilla integra nella sua immortale bellezza intinta nel sangue. Cos\u00ec la creatura viene giustiziata, le si conficca un paletto nel cuore, viene decapitata e le sue spoglie sono bruciate. Laura non assiste alla fine atroce dell'amata amica, ma conosce i raccapriccianti particolari grazie al resoconto della Commissione Imperiale.\nIl barone Vordenburg infine svela gli arcani di questo caso a partire dal nome della vampira: Carmilla e Millarca sono semplicemente anagrammi del nome della contessa Mircalla. Duecento anni prima un suo antenato della Moravia arriv\u00f2 in quella zona della Stiria dove conobbe e s'innamor\u00f2 della giovane Contessa Mircalla, ma la cagionevole fanciulla mor\u00ec presto. Il barone aggiunge anche che i vampiri originali prendono vita quando giovani persone muoiono in situazioni drammatiche attaccandosi al mondo terreno e questo temeva fosse il caso di Mircalla. Il suo antenato conosceva bene come venivano uccisi i vampiri e per evitare che la sua amata subisse lo stesso trattamento ne nascose la tomba. Soltanto nella vecchiaia ripens\u00f2 a ci\u00f2 che aveva fatto e cos\u00ec scrisse un resoconto sul caso di Mircalla e su come ritrovare la sua tomba. Cos\u00ec dopo duecento anni, in cui Mircalla, Millarca o Carmilla aveva seminato morte per restare eternamente giovane, il demonio viene ucciso. Laura tuttavia non riuscir\u00e0 mai a dimenticare l'amata amica ."}
{"id": "426580", "revid": "18323", "url": "https://it.wikipedia.org/wiki?curid=426580", "title": "Angelo Sanza", "text": "\u00c8 stato dal 25 maggio 1972 al 28 aprile 2008 deputato alla Camera in dieci legislature, ricoprendo vari incarichi parlamentari, tra cui quello di presidente della 9\u00aa Commissione Trasporti della Camera nella XIV Legislatura; e sottosegretario di Stato in 9 governi diversi.\nBiografia.\nNasce a Potenza, in una famiglia borghese e cattolica, il 22 settembre 1941, primogenito di un capo del personale e di una donna di origini pugliesi, con due sorelle minori. Da giovane frequenta la parrocchia della Santissima Trinit\u00e0, e successivamente consegue la laurea in economia e commercio all'Universit\u00e0 degli Studi di Roma \"La Sapienza\", con una tesi sui sistemi idrici ed irrigui della California meridionale.\nDemocrazia Cristiana.\nIn vista delle elezioni amministrative del 1964, si candida al consiglio comunale della sua citt\u00e0 natale, dove risulta il primo degli eletti per la Democrazia Cristiana (DC), in cui si ritrover\u00e0 a svolgere anche il ruolo di e assessore alle \"cose belle\", allo sport e alla cultura nella giunta comunale a Potenza, il tutto su pressione di Emilio Colombo, esponente di spicco della Democrazia Cristiana, pi\u00f9 volte Ministro della Repubblica e Presidente del Consiglio dei ministri dal 1970 al 1972.\nNella DC \u00e8 stato attivo nel suo Movimento Giovanile fino ai 25 anni (facendo parte dei suoi vertici), segretario provinciale del partito dal 1968, segretario regionale della DC in Basilicata, nonch\u00e9 tra i membri della corrente \"Base\" di Ciriaco De Mita nel lucano (dove divenne uno dei suoi pi\u00f9 importanti collaboratori), contro quella \"dorotea\" di Emilio Colombo.\nViene candidato alle elezioni regionali in Basilicata del 1970 dalla DC, venendo eletto in consiglio regionale della Basilicata, svolgendo il ruolo di capogruppo DC nella giunta di Vincenzo Verrastro.\nAlle elezioni politiche del 1972 venne eletto alla Camera dei deputati per la prima volta nelle liste della DC, e da allora sempre riconfermato fino al 2008.\n\u00c8 stato nominato sottosegretario di Stato al Ministero degli Affari Esteri nei governi Andreotti IV e V, il pi\u00f9 giovane sottosegretario che abbia mai avuto la DC, al Ministero dell'interno nei governi Cossiga II, Forlani, Spadolini I e II e Fanfani V, agli Interventi nel Mezzogiorno nel governo Goria e sottosegretario alla Presidenza del Consiglio nel Governo De Mita con delega ai servizi segreti.\nPPI e CDU.\nNel 1994, con lo scioglimento della DC, aderisce alla rinascita del Partito Popolare Italiano di Mino Martinazzoli, e l'anno successivo segue la scelta di Rocco Buttiglione, favorevole ad un'alleanza con Forza Italia di Silvio Berlusconi, aderendo ai Cristiani Democratici Uniti (CDU), seppur riluttante e con gran fatica.\nAlle elezioni politiche del 1996 viene ricandidato alla Camera dei deputati nel collegio elettorale di Roma-Pietralata, prodigato da Francesco Cossiga e sostenuto dal Polo per le Libert\u00e0 in quota CDU, dove viene rieletto deputato con il 47,47% dei voti contro i candidati del Movimento Sociale Fiamma Tricolore Alessandro Doppiani (5,47%) e dei Progressisti Paolo Pietrangeli (47,07%). Nella XIII legislatura della Repubblica riveste il ruolo di vice-capogruppo del gruppo parlamentare \"\"Centro Cristiano Democratico\", che riuniva il CDU con il Centro Cristiano Democratico di Pier Ferdinando Casini.\nUDR, Forza Italia e UdC.\nNel 1998 raccoglie l'appello del Presidente emerito della Repubblica Cossiga di costituire una nuova formazione politica di centro, che a giugno aderisce all'Unione Democratica per la Repubblica (UDR) di Cossiga, unendo i parlamentari del CDU di Buttiglione, i Cristiano Democratici per la Repubblica di Clemente Mastella, Socialdemocrazia Liberale Europea di Enrico Ferri e diversi transfughi di Forza Italia e Alleanza Nazionale come Carlo Scognamiglio.\nSuccessivamente all'UDR di Cossiga, aderisce a Forza Italia (FI), con cui conferm\u00f2 il suo seggio alla Camera al termine delle elezioni politiche del 2001, in cui \u00e8 stato eletto con il sistema proporzionale in Puglia.\nNella XIV legislatura della Repubblica ha fatto parte della 9\u00aa Commissione Trasporti, Poste e Telecomunicazioni della Camera, di cui \u00e8 stato dal 2002 capogruppo FI, e dal 2005 ne \u00e8 divenuto Presidente.\nAlle politiche del 2006 \u00e8 stato eletto nuovamente deputato in Puglia nelle liste di Forza Italia. \u00c8 attualmente coordinatore nazionale della Fondazione Liberal.\nNel 2008 abbandona Forza Italia per passare all'Unione di Centro di Pier Ferdinando Casini, di cui ne \u00e8 stato segretario regionale in Puglia fino a luglio 2013.\nCentro Democratico.\nA luglio 2013 lascia l'UDC e aderisce al Centro Democratico di Bruno Tabacci, di cui diventa vicepresidente l'11 ottobre.\nNel 2018 \u00e8 tra i membri del consiglio direttivo di +Europa, nuovo fronte europeista guidato da Emma Bonino e di cui fa parte anche l\u2019amico Bruno Tabacci.\nIn seguito alla nascita del Governo Conte II, dove +Europa su impulso della Bonino decide di posizionarsi alla sua opposizione, Centro Democratico lascia il progetto +Europa e Sanza si dimette dal consiglio direttivo \"in disaccordo con la scelta di Emma Bonino di collocare Pi\u00f9 Europa all\u2019opposizione\"\"."}
{"id": "426585", "revid": "1272592", "url": "https://it.wikipedia.org/wiki?curid=426585", "title": "Guglielmo Gonzaga", "text": "Secondo figlio di Federico II Gonzaga e di Margherita Paleologa, nel 1550 succedette come duca al fratello Francesco, morto senza figli maschi.\nBiografia.\nCon il Trattato di Cateau-Cambr\u00e9sis gli fu confermata la signor\u00eca sul Monferrato. Guglielmo spos\u00f2 il 26 aprile 1561 Eleonora d'Austria (2 novembre 1534 \u2013 5 agosto 1594), figlia dell'imperatore Ferdinando I.\nNel 1569 assoggett\u00f2 Casale, da sempre gelosa della sua autonomia rispetto al Monferrato, con una feroce repressione. Nel 1573 divenne duca, da marchese che era, anche del Monferrato. Fu un buon amministratore dei suoi dom\u00ecni, mecenate nelle arti, musicista (fu lui stesso un compositore) e collezionista di opere d'arte. Ebbe anche gran cura dell'esercito. Fu politico accorto e scaltro, capace di rimanere indipendente rispetto ai potentati del tempo (Papato, Impero, potenze quali Spagna e Francia). Aument\u00f2 la produzione agricola e industriale, intensificando i commerci. Mantova, nel 1567, contava 46.000 abitanti.\nSotto il suo regno, nel 1575, Guglielmo ottenne un importante concessione dall'imperatore nella modifica del blasone gonzaghesco: la posizione delle aquile mut\u00f2, passando da rivolte alla destra araldica ad affrontate e non pi\u00f9 con il volo abbassato. Nel 1586 fece liberare ed accolse alla sua corte il poeta Torquato Tasso, imprigionato a Ferrara dal genero duca Alfonso II d'Este durante le sue nozze. Sotto la sua signoria Mantova divenne una delle corti pi\u00f9 splendide e prestigiose d'Europa e Guglielmo riusc\u00ec ad accumulare una fortuna colossale, costituita anche da due milioni di monete d'oro. Fece realizzare nella reggia ducale di Mantova la Basilica Palatina di Santa Barbara e le residenze di campagna di Marmirolo e di Goito. Mor\u00ec nel 1587 e fu tumulato nella Basilica di Santa Barbara..\nDiscendenza.\nGuglielmo e Eleonora d'Austria ebbero tre figli:"}
{"id": "426586", "revid": "290948", "url": "https://it.wikipedia.org/wiki?curid=426586", "title": "Celadon (colore)", "text": "Il celadon \u00e8 un pigmento acquamarina pallido. Il termine deriva dal francese \"c\u00e9ladon\".\nCeladon si riferisce inoltre a un particolare tipo di porcellana che ha lo stesso rivestimento verde pallido, in origine prodotta in Cina (\"vedi la voce: Celadon\"). Il celadon \u00e8 costituito dalla combinazione dell'ossido del bicromato di potassio, il colore giallo del cadmio e del bianco del titanio-zinco."}
{"id": "426588", "revid": "2138421", "url": "https://it.wikipedia.org/wiki?curid=426588", "title": "Brand", "text": ""}
{"id": "426591", "revid": "290948", "url": "https://it.wikipedia.org/wiki?curid=426591", "title": "Blu Dodger", "text": ""}
{"id": "426592", "revid": "57777", "url": "https://it.wikipedia.org/wiki?curid=426592", "title": "Imenotteri", "text": ""}
{"id": "426596", "revid": "729019", "url": "https://it.wikipedia.org/wiki?curid=426596", "title": "Castagno (colore)", "text": "Il rosso indiano altrimenti conosciuto come castagno, \u00e8 una tonalit\u00e0 brunastra di colore rosso. \u00c8 chiamato cos\u00ec da un tipo di terreno che si trova in India. \u00c8 quindi un tono della terra ma anche un rosso. Si compone di ossidi naturali del ferro.\nAltre tonalit\u00e0 degli ossidi del ferro includono il colore rosso rosso ed inglese veneziano.\nCastagno scuro.\nIl colore presente a destra \u00e8 il castagno scuro."}
{"id": "426598", "revid": "767487", "url": "https://it.wikipedia.org/wiki?curid=426598", "title": "Progresso tecnico", "text": "In economia, il progresso tecnico \u00e8 definibile, genericamente, come il processo di acquisizione di conoscenze e abilit\u00e0 che espande l'insieme dei beni in astratto producibili, finali e intermedi, e/o l'insieme delle tecniche di produzione conosciute, migliorando cos\u00ec l'efficienza produttiva delle dotazioni dei fattori produttivi. In genere, esso \u00e8 ottenuto attraverso un processo di ricerca e sviluppo da parte di centri di ricerca in grado di produrre innovazione sotto forma di miglioramento tecnologico, appoggiandosi tipicamentre sul progresso scientifico.\nUna classificazione generalmente fatta in economia \u00e8 quella tra progresso tecnico:\nIn ambito neoclassico, il progresso tecnico \u00e8 visto come un cambiamento della tecnologia, cio\u00e8 l'insieme delle tecniche produttive conosciute, e modellizzato come uno spostamento (\"shift\") verso l'alto della funzione di produzione. In questo distinto da spostamenti \"lungo\" la funzione, che possono aumentare l'output attraverso aumenti dei fattori impiegati.\nClassificazioni del progresso tecnico.\nLa classificazione di Hicks.\nUna delle prime analisi sistematiche in ambito neoclassico del progresso tecnico, e degli effetti che questo pu\u00f2 avere sulle quote distributive dei fattori di produzione, in particolare capitale e lavoro, fu quella di John Hicks (1964).\nIn questa analisi il progresso tecnico \u00e8 rappresentato come spostamento all'indietro (verso l'origine) della mappa degli isoquanti e distinto in:\nNel secondo caso, per riassorbire l'eccesso di offerta di lavoro rispetto a quella di capitale che cos\u00ec viene a crearsi, stando alla dottrina neoclassica, il saggio di salario deve diminuire. Il contrario accade nel terzo caso, in cui a diminuire \u00e8 il prezzo relativo del capitale. Nel primo caso invece, le quote distributive dei fattori produttivi tendono a rimanere invariate.\nQuest'ultimo caso \u00e8 stato chiamato Hicks-neutral.\nLa \"neutralit\u00e0\" del progresso tecnico.\nSolitamente si distinguono tre tipi di \"neutralit\u00e0\" del progresso tecnico, sulla base di determinate caratteristiche dello stesso che permettono la costanza di determinati valori. Cos\u00ec, il progresso tecnico si definisce:\nProgresso tecnico \"Hicks-neutral\".\nCome gi\u00e0 visto il progresso tecnico \u00e8 neutrale \"\u00e0 la\" Hicks quando fa variare nella stessa proporzione la produttivit\u00e0 marginale dei fattori.\nData una funzione di produzione del tipo:\nil progresso tecnico Hicks-neutral \u00e8 catturato dalla variabile A, che \u00e8 funzione del tempo.\nQuesto pu\u00f2 essere visto anche come l'efficienza generale del processo, quindi scollegata dai singoli fattori produttivi di fatto impiegati. Quello che viene misurato da A \u00e8 in pratica il progresso tecnico scorporato.\nIl progresso tecnico Hicks-neutral \u00e8 anche chiamato \"TFP-augmenting\", dove la sigla sta per \"total factor productivity\", ovvero: che aumenta la produttivit\u00e0 totale dei fattori.\nAndando infatti a differenziare la funzione precedente otteniamo:\npoich\u00e9 formula_6 e formula_7, dall'equazione precedente segue che:\nPoich\u00e9 inoltre, in base alla teoria neoclassica, le produttivit\u00e0 marginali dei fattori ne determinano il saggio di remunerazione:\nl'equazione precedente pu\u00f2 essere riscritta come:\ndove formula_12 \u00e8 la quota del prodotto spettante al capitale e formula_13 \u00e8 la quota spettante al lavoro.\nCos\u00ec, la variazione percentuale della variabile A \u00e8 il \"residuo\", cio\u00e8 l'aumento della produzione che non \u00e8 spiegato dall'aumento dell'impiego di un qualche fattore, e che non influenza la produttivit\u00e0 marginale dei fattori.\nTale variabile \u00e8 proprio la TFP e corrisponde a progresso tecnico Hicks-neutral.\nProgresso tecnico \"Harrod-neutral\".\nIl progresso tecnico \u00e8 definito neutrale \"\u00e0 la\" Harrod quando, costante il tasso di interesse, lascia inalterato il rapporto capitale prodotto (K/Y).\nL'ipotesi di costanza del rapporto capitale-prodotto nell'analisi delle dinamiche economiche venne proposta originariamente da Roy Harrod (1937, 1948), e difesa come quella che rende analiticamente trattabile il problema lasciandolo al contempo abbastanza generale. L'ipotesi stessa \u00e8 alla base del suo modello di crescita.\nLo stesso Harrod (1961) nota come, sebbene la sua definizione di neutralit\u00e0 sembri implicare un'elasticit\u00e0 di offerta infinita del capitale al tasso di interesse prevalente, ci\u00f2 \u00e8 vero solo nell'ottica statica in cui solitamente vengono affrontati i problemi economici. Nell'ottica dinamica che egli intende contribuire a sviluppare, in cui il concetto di \"lunghezza del processo produttivo\" (\"length of the productive process\") diventa centrale, la sua definizione di neutralit\u00e0 implica solo la costanza di tale lunghezza. In particolare, Harrod suggerisce di misurare nei contesti dinamici la quantit\u00e0 di capitale come:\nFormalizzando le argomentazioni che Joan Robinson (1938) aveva sviluppato in uno scritto in risposta ad Harrod, che propose originariamente la sua definizione di neutralit\u00e0 proprio in una recensione del libro della Robinson (1937), Hirofumi Uzawa (1961) dimostra quello che lui stesso chiama il teorema della Robinson.\nIl teorema afferma che, ipotizzando una funzione di produzione aggregata a rendimenti di scala costanti, del tipo:\nin cui valgano le normali ipotesi di produttivit\u00e0 marginale decrescente dei fattori:\nil progresso tecnico \u00e8 Harrod-neutral se e solo se la funzione di produzione \u00e8 del tipo:\nSotto l'assunto di produttivit\u00e0 marginale decrescente dei fattori, Uzawa riformula la definizione di neutralit\u00e0 \"\u00e0 la\" Harrod come segue:\nUzawa dimostra anche che in una funzione di produzione Cobb-Douglas a rendimenti di scala costanti il progresso tecnico Hicks-neutral \u00e8 anche Harrod-neutral e viceversa.\nLa (1) evidenzia il particolare carattere del progresso tecnico \"Harrod-neutral\", che corrisponde ad un incremento dell'efficienza del lavoro uguale in tutti i settori. Per questo motivo tale tipo di progresso \u00e8 spesso chiamato labour-augmenting (dall'inglese letteralmente \"che incrementa il lavoro\"), perch\u00e9 risulta in tale ottica equivalente ad un aumento dello stock di forza lavoro.\nNei modelli di crescita con progresso tecnico esogeno, come il modello di Solow-Swan, si ipotizza spesso progresso tecnico Harrod-neutral.\nInfatti, \u00e8 sufficiente riformulare il modello in termini di \"unit\u00e0 efficienti di lavoro\" (\"efficiency labor\") (formula_17) per introdurre il progresso tecnico senza modifiche sostanziali del modello."}
{"id": "426599", "revid": "256896", "url": "https://it.wikipedia.org/wiki?curid=426599", "title": "Fanja Baron", "text": "Visse negli Stati Uniti dal 1911 al 1917 quando ritorn\u00f2 alla sua patria per fare una societ\u00e0 post-rivoluzionaria. Nel 1921 fu giustiziata dalla \u010ceka.\nLa vita.\n\"Nabat\" e Machno.\nFanja entra nella Confederazione Anarchica Ucraina (1919-1920) che pubblicava un giornale, \"Nabat\" (\"L'Allarme\"). Questa confederazione aveva rapporti con il movimento Machno. Molti membri della CAU furono attivi nella Sezione Culturale-Educazionale del movimento Machno.\nFanja fu arrestata dalla \u010ceka alla fine del 1920 in un blitz contro gli anarchici insieme a Voline e Aaron Baron. Venne trasferita il 25 aprile 1921 al Campo di Concentramento di Rjazan'.\nFuga dal carcere, ricattura ed esecuzione.\nAll'inizio del luglio del 1921 Fanja scapp\u00f2. Fece un piano per far uscire anche suo marito, Aaron Baron, dalla prigione di Mosca. Il fratello di Aaron offr\u00ec il suo aiuto. Fanja Baron fu detenuta con altri 13 anarchici al campo di concentramento di Taganka senza accusa. Nel luglio 1921 fece uno sciopero della fame per attirare l'attenzione dei sindacalisti francesi, spagnoli e russi, i quali tentarono di farla liberare. Lev Trotsky rispose \"noi non incarceriamo gli anarchici, ma i criminali e i banditi che si proclamano anarchici\".\nDieci dei 13 anarchici vennero rilasciati e deportati il 17 settembre 1921: Voline, Vorobiov, Mratchny, Michailon, Grigori Maximoff, Ioudine, Iartchouk, Gorelik, Feldman e Fedorov. Fanja Baron e il poeta Lev \u010cernyj furono detenuti e giustiziati il 29 settembre 1921."}
{"id": "426600", "revid": "287204", "url": "https://it.wikipedia.org/wiki?curid=426600", "title": "Castano", "text": ""}
{"id": "426601", "revid": "453768", "url": "https://it.wikipedia.org/wiki?curid=426601", "title": "Acquamarina (colore)", "text": "Acquamarina (\"aquamarine\", \"aqua green\" o \"verde acqua\") \u00e8 un colore, una tonalit\u00e0 fra verde e ciano.\nPrende il nome dall'omonimo minerale."}
{"id": "426603", "revid": "124699800", "url": "https://it.wikipedia.org/wiki?curid=426603", "title": "Gioppino", "text": "Gioppino (in bergamasco \"Giop\u00ec\") \u00e8 una maschera bergamasca. La sua principale caratteristica fisica sono tre grossi gozzi, da lui chiamati le sue granate o coralli, che ostenta non come un difetto fisico, ma come veri e propri gioielli, essendo essi il blasone di famiglia. \nLa tradizione vuole che sia nato da Bortolo S\u00f6calonga e Maria Scatol\u00e9ra a Zanica dove vive con la moglie \"Marg\u00ec\" e il figlio: \"Bortol\u00ec\". Il suo nome in bergamasco \u00e8 \"Giop\u00ec de Sanga\". Ha anche due fratelli, Giacom\u00ec e il piccolo Pisanbraga, e i nonni Bernardo e Bernarda.\nFaccione furbo, rubicondo, vestito di grosso panno verde orlato di rosso, pantaloni scuri da contadino e cappello rotondo con fettuccia volante, di mestiere fa il facchino e il contadino, professioni che di fatto non pratica preferendo guadagni occasionali meno faticosi. Di modi e linguaggio rozzissimi, ma fondamentalmente di buon cuore, porta sempre con s\u00e9 un bastone che non disdegna di usare per far intendere la ragione, sempre comunque a vantaggio dei piccoli e degli oppressi. Amante del vino e del buon cibo, si dichiara innamoratissimo della \"Marg\u00ec\".\nGioppino incarna il sempliciotto rozzo ma di buon cuore, pronto a difendere i deboli. \nHa assunto, tuttavia, anche una connotazione negativa, come persona furbastra e inaffidabile tanto che nel linguaggio comune si suole dire \u00abfare la figura del Giop\u00ec\u00bb di chi non mantiene la parola o usa mezzucci per concludere raggiri di poco conto.\nGioppino oltre che essere una maschera \u00e8 anche un burattino ed \u00e8 protagonista di moltissime commedie per il teatro dei burattini.\nA Bergamo e provincia \u00e8 talmente popolare che il suo nome dialettale indica in modo generale tutti i burattini. Da qui \u00e8 nata l'espressione \"f\u00e0 'l giup\u00ec\" che indica un atteggiamento di esagerata estroversione.\nUno degli ultimi grandi burattinai \u00e8 stato il \"Bigio\" di San Pellegrino Terme, ossia Luigi Milesi, che alternava la sua attivit\u00e0 principale di pasticciere e albergatore a quella di burattinaio per passione, con spettacoli che teneva nella piazzetta adiacente ai propri locali per il godimento di grandi e piccini.\nIndimenticato fu Benedetto Ravasio di Bonate Sotto (1915-1990), l'artista che sintetizza il momento di passaggio tra la vecchia tradizione e il rinnovamento nel teatro di animazione. Figlio di un panettiere decise, insieme alla moglie Giuseppina Cazzaniga, di intraprendere professionalmente l'arte di burattinaio alla fine degli anni '40 del secolo scorso. Benedetto Ravasio suonava il mandolino, il violino e sapeva cantare; fu scultore, pittore e drammaturgo di se stesso. In altre parole, fu il burattinaio completo cos\u00ec come in passato lo furono Francesco Campogalliani, Italo e Giordano Ferrari e i Preti. La signora Pina non fu mai da meno: il ruolo della donna, nel teatro dei burattini \u00e8 sempre stato fondamentale seppur, spesso, in ombra; ella non si limit\u00f2 alla sartoria e a dar voce ai personaggi femminili ma condivise con il marito tutte le scelte e ben quarant'anni di \"vita in baracca\". Benedetto Ravasio presentava al proprio pubblico un Gioppino non volgare e contribu\u00ec a rendere popolarissimo questo personaggio, amato dai bergamaschi e da buona parte della popolazione lombarda nella seconda met\u00e0 del Novecento, trasformando i vecchi canovacci della tradizione popolare, rivolti essenzialmente ad un pubblico adulto, rendendoli comprensibili e amati dai bambini. Si pu\u00f2 dire che, nel tramandare la tradizione, egli fu uno tra i pi\u00f9 grandi innovatori.\nPietro Ruggeri da Stabello scrisse per il Giop\u00ec innamorato una serenata per la sua Marg\u00ec, che ebbe un grande successo popolare:"}
{"id": "426604", "revid": "12760", "url": "https://it.wikipedia.org/wiki?curid=426604", "title": "Castagno d'India", "text": ""}
{"id": "426606", "revid": "1652134", "url": "https://it.wikipedia.org/wiki?curid=426606", "title": "Caviale", "text": "Il caviale \u00e8 un alimento che si ottiene attraverso la lavorazione e la salatura delle uova delle diverse specie di storione, cio\u00e8 di pesci che appartengono alla famiglia Acipenseridae. Il caviale granulare ha una consistenza cremosa ed \u00e8 formato da piccoli grani morbidi, di gusto delicato.\nSecondo l'Oxford English Dictionary, il termine \"caviar\" deriva dall'italiano \"caviale\" o \"caviaro\", a sua volta derivato dal greco medievale \"khaviari\". Il Merriam Webster, che conferma l'origine italiana, ne afferma una pi\u00f9 antica provenienza dal termine turco \"havyar\". Secondo altri studiosi, il termine deriverebbe dal persiano \u062e\u0627\u06af\u200c\u0622\u0648\u0631 (\"Kh\u0101g-\u0101var\") letteralmente \"torta dell'energia\" o \"pezzo di energia\", per l'uso medicinale ed energizzante che ne facevano tali popolazioni.\nProdotti analoghi al caviale si producono anche con uova di altri pesci, tra i pi\u00f9 noti quello ottenuto da uova di salmone, spesso chiamato \"caviale rosso\" o \"ikura\" e da uova di lompo (\"Cyclopterus lumpus\") che vengono artificialmente colorate di rosso o di nero. In questi casi il valore commerciale \u00e8 inferiore e il prodotto ha indicazioni differenti a seconda del paese, spesso il nome caviale viene fatto precedere dalla specie di pesce in questione, anche se per caviale tecnicamente si intende quello di storione, mentre gli altri prodotti andrebbero pi\u00f9 propriamente chiamati uova di pesce. La legislazione italiana prevede che ogni prodotto che non sia strettamente caviale sia indicato come \"succedaneo del caviale\" e nell'Unione europea un documento della Commissione Europea del 1994 (Derrate alimentari \u2014 Atti coordinati) riconosce che, sebbene in due Paesi Membri il nome caviale comprenda diversi prodotti a base di uova di pesce, nella generalit\u00e0 del mercato interno il termine andrebbe riservato esclusivamente alle uova di storione.\nLa questione nell'ambito del commercio internazionale ha generato ambiguit\u00e0, pertanto \u00e8 stata affrontata e definitivamente risolta dal Codex Alimentarius (Organismo delle Nazioni Unite che si occupa degli alimenti) nel luglio 2010 quando \u00e8 stato emanato uno standard specifico per il caviale, nel quale \u00e8 stato riconosciuto il termine caviale (\u201ccaviar\u201d nel testo originale in lingua inglese) esclusivamente ai prodotti ottenuti da pesci della famiglia Acipenseridae. Quindi \u00e8 stata rifiutata l'istanza presentata dagli statunitensi che chiedevano l'estensione dell'applicazione del termine a tutto l'ordine Acipenseriformes, che oltre agli storioni comprende anche i pesci spatola (famiglia Polyodontidae).\nCome si ottiene.\nPer ottenere il caviale, gli ovari vengono estratti immediatamente dopo l'uccisione dello storione. A questo proposito si \u00e8 diffusa l'opinione che il caviale ottenuto da pesci deceduti da qualche tempo sarebbe amaro a causa d'indefinite sostanze rilasciate dal pesce dopo la sua morte. In realt\u00e0, almeno in un \u00e0mbito di rispetto dei normali requisiti igienici, ci\u00f2 non \u00e8 assolutamente riscontrabile; pi\u00f9 probabilmente il sapore amaro pu\u00f2 derivare da impropria conservazione del pesce o del caviale stesso (temperatura e tempi eccessivi) o dal tipo di alimentazione. Tuttavia, proprio per rispetto di questi requisiti, la lavorazione della materia prima viene eseguita il prima possibile. Le uova vengono separate dallo stroma connettivale e dal grasso massaggiando delicatamente porzioni dell'ovario attraverso un setaccio. Le uova separate cos\u00ec ottenute, o \"grani\", vengono accuratamente lavate in acqua fredda. La salatura pu\u00f2 avvenire per immersione in salamoia o a secco e la quantit\u00e0 di sale utilizzata dipende dalla qualit\u00e0 della materia prima e dal livello di controllo sanitario dell'ambiente di lavorazione.\nPi\u00f9 bassi sono il livello di controllo e la qualit\u00e0 della materia prima, pi\u00f9 alto dev'essere il contenuto di sale, che agisce come agente conservante e come batteriostatico. Tuttavia, se la catena del freddo durante il trasporto non viene rigorosamente rispettata, il prodotto si degrada comunque. Infatti il caviale illegale proveniente da bracconaggio molto spesso risulta particolarmente salato o, a causa dello stato di conservazione non ottimale, di gusto eccessivamente intenso con sentori di aringa. La qualit\u00e0 migliore \u00e8 definita \"malossol\", che in russo significa con poco sale, ma richiede una conservazione a temperatura compresa tra i -3 e 0\u00a0\u00b0C. Alle temperature del frigorifero domestico, tale caviale andrebbe prontamente consumato. Per il Codex Alimentarius il prodotto deve contenere tra il 3 e il 5% di sale. Sebbene il caviale dal punto di vista tecnico-normativo sia una semiconserva e non possa quindi essere definito \u201cfresco\u201d (almeno se viene etichettato con una scadenza superiore a 60 giorni), spesso si usa impropriamente questo termine per indicare il prodotto non sottoposto a termizzazione e distinguerlo da quello \u201cpastorizzato\u201d.\nIl processo termico conferisce maggiore stabilit\u00e0 e consistenza meccanica e rende il prodotto pi\u00f9 idoneo alla vendita nei supermercati e a una limitata conservazione nei frigoriferi domestici; tuttavia altera la percezione sensoriale del caviale, riducendone lo spettro aromatico. Tradizionalmente il caviale veniva estratto da esemplari che risalivano i fiumi per la riproduzione, catturati con speciali \u201ctrappole\u201d. In Iran gli storioni venivano pescati direttamente lungo le coste meridionali del Mar Caspio, prima che iniziassero la loro migrazione, ad un livello di maturazione pi\u00f9 precoce. Questa caratteristica \u00e8 stata considerata motivo di superiore qualit\u00e0 del prodotto, che apparirebbe pi\u00f9 sgranato e consistente rispetto ad altri caviali pi\u00f9 morbidi o collosi, caratteristici di un grado di maturazione maggiore.\nIn Russia gli ovari troppo maturi, non lavorabili secondo la tecnica descritta precedentemente (riferita al caviale granulare), venivano utilizzati per ottenere il \"caviale pressato\" (\"payusnaya ikra\" o \"payusnaya caviar\"): le uova venivano abbondantemente salate, strizzate attraverso calze di tela e pressate all'interno di barili. Questo alimento, per il basso contenuto di acqua e per la quantit\u00e0 di sale, era conservabile senza refrigerazione ed era caratterizzato da un sapore particolarmente intenso e di consistenza gommosa. Era destinato prevalentemente a un consumo locale di tipo popolare ed era originariamente diviso tra i pescatori come paga (da cui l'origine del termine nel significato russo). Per il suo elevato apporto energetico e per il contenuto proteico era spesso presente nei rifornimenti alimentari delle campagne militari dell'esercito russo.\nSituazione delle risorse naturali.\nSebbene gli storioni fossero vastamente diffusi in tutto l'emisfero settentrionale, incluso il Mediterraneo e l'Egeo, l'alto valore economico che il caviale ha sempre rappresentato ha condotto allo sterminio d'intere popolazioni di storioni in tutto il mondo. Questi pesci, infatti, sono stati oggetto di pesca professionale in tutta l'area di ex Unione Sovietica, Cina, Iran, Italia, Germania, Francia, Stati Uniti e Canada, alimentando un fiorente commercio attraverso tutto il mondo. La situazione europea \u00e8 particolarmente grave: lo storione comune (\"Acipenser sturio\"), originariamente presente dalla Scozia al Canale di Sicilia, a dispetto del suo nome sembra scomparso da tutte le acque europee; ne sopravvivono due piccole popolazioni gestite in cattivit\u00e0 in Francia e Germania, dalle quali si \u00e8 ottenuta una progenie utilizzata per ripopolamento, e forse ancora qualche vecchio esemplare selvatico nella Gironda. In Italia, delle tre specie originariamente presenti (\"Huso huso\", \"Acipenser sturio\", \"Acipenser naccarii\"), sopravvive solo l'ultima, grazie al mantenimento in condizioni controllate di una colonia di riproduttori, dalla quale sono state ottenute numerose \u201csemine\u201d destinate alle acque pubbliche.\nNel Danubio sono ancora presenti alcune specie di storioni; tra queste quella pi\u00f9 numerosa \u00e8 lo storione sterleto (\"Acipenser ruthenus\") che, forse per la pi\u00f9 precoce maturazione (3-4 anni) o per il ridotto interesse commerciale delle sue uova, mantiene ancora una popolazione importante. Attualmente le popolazioni pi\u00f9 numerose di storioni sono presenti nel Mar Caspio e nell'area del Mar Nero; tuttavia la pressione di pesca risulta eccessiva e anche queste popolazioni si stanno rapidamente estinguendo. Per questo motivo la CITES nel 1998 ha posto a tutela tutte le specie appartenenti all'ordine Acipenseriformes (storioni e pesci spatola), regolamentandone il commercio internazionale. A ogni paese produttore veniva assegnata annualmente una quota di caviale esportabile, basata sullo stato delle popolazioni naturali. Sulla congruenza di queste quote con lo stato reale delle popolazioni naturali c'\u00e8 stata un'accesa discussione: molti ricercatori le ritenevano infatti eccessive. In ogni caso il controllo della Cites non si estende al mercato interno dei singoli paesi e una parte consistente del mercato internazionale \u00e8 probabilmente legata alla pesca di bracconaggio. Dal 2006, sebbene con alterne vicende, la CITES ha posto il bando sulla pesca degli storioni selvatici e attualmente tutto il caviale legale proviene dall'acquacoltura. Infatti, principalmente con lo scopo di produrre il caviale, recentemente si sta sviluppando in tutto il mondo la storionicoltura, attivit\u00e0 specifica dell'acquacoltura che si dedica all'allevamento degli storioni anche in paesi nei quali questi non sono mai stati presenti, quali l'Uruguay, gli Emirati Arabi e il Cile. L'Italia detiene alcuni primati produttivi e in provincia di Brescia \u00e8 presente il sito di allevamento con la pi\u00f9 alta produzione mondiale di caviale, che gi\u00e0 nel 2007 aveva superato 24 tonnellate. L'allevamento degli storioni fino alla maturazione femminile comporta un ciclo produttivo estremamente lungo, da 5 a 18 anni a seconda della specie allevata, e quindi alti costi; tuttavia il caviale da storioni allevati \u00e8 gi\u00e0 una realt\u00e0 produttiva in alcuni paesi fin dagli anni 1990 (Francia, Italia, USA). Sebbene teoricamente tutto ci\u00f2 dovrebbe permettere di attenuare la pressione di pesca sulla popolazione naturale, il bracconaggio degli storioni risulta di gran lunga pi\u00f9 remunerativo del loro allevamento e non sembra che in questi anni la pressione di pesca sia diminuita significativamente.\nSulla qualit\u00e0 del caviale proveniente da storioni allevati furono gettate in passato molte ombre da chi manteneva forti interessi sulla commercializzazione del caviale proveniente da storioni selvatici e ci\u00f2 ne ha rallentato la diffusione. A dispetto di questi pregiudizi, numerosi concorsi internazionali con assaggio alla cieca, prove di vendita svolte a bordo da compagnie aeree, che non hanno interessi nel commercio illegale, e alcune ricerche scientifiche hanno dimostrato la superiorit\u00e0 qualitativa di molti caviali provenienti da acquacoltura. I punti di forza di questi alimenti sono la tracciabilit\u00e0 della produzione, il controllo dell'ambiente di allevamento e della qualit\u00e0 dell'acqua, dell'alimentazione e soprattutto del grado di maturazione ottimale della femmina. La continuit\u00e0 fisica tra l'ambiente di vita e lo stabilimento di lavorazione migliora la freschezza e riduce lo stress del pesce.\nCome leggere l\u2019etichetta CITES.\nLa CITES ha imposto un sistema di etichettatura universale che \u00e8 stato applicato nell\u2019ambito dell\u2019Unione Europea con il regolamento 338/97 e in quello italiano con il decreto del Ministero dell'ambiente e della tutela del territorio e del mare del 6 maggio 2008. La normativa prevede che i contenitori primari del caviale siano sigillati da un\u2019etichetta non rimovibile che indichi la tracciabilit\u00e0 del prodotto. Di fatto contiene informazioni importanti, ma difficili da interpretare per il consumatore e con una singolare anomalia rispetto a qualsiasi altro prodotto alimentare: infatti, l\u2019anno indicato si riferisce a quello di lavorazione solo nel caso sia stato direttamente confezionato dal produttore, mentre nel caso sia stato importato e riconfezionato da un terzo soggetto, si riferisce alla data dell\u2019ultimo confezionamento. In pratica un caviale importato, anche molto vecchio, acquisisce con il riconfezionamento una nuova vita. Ovviamente le caratteristiche sensoriali del prodotto paleseranno la sua vera et\u00e0, ma questo \u00e8 uno dei motivi per cui \u00e8 preferibile acquistare il caviale etichettato direttamente da un produttore primario, soprattutto in considerazione del fatto che, ogni manipolazione del prodotto e ogni sua esposizione all'ambiente, possono comportare un peggioramento qualitativo.\nUn altro elemento importante \u00e8 l\u2019indicazione dell\u2019origine, che la Cites ha imposto sull'etichetta mediante i codici ISO ( ISO 3166-1 alpha-2 ): il caviale infatti \u00e8 attualmente prodotto in diversi paesi del mondo, anche in luoghi con una cultura alimentare profondamente diversa da quella europea e con normative igienico sanitarie e controlli meno severi di quelli applicati nel nostro Paese. Spesso il nome commerciale e l\u2019etichetta sul coperchio della confezione suggeriscono un'origine iraniana o russa o semplicemente evidenziano il marchio dell\u2019importatore che ha riconfezionato il prodotto in Europa, ma il codice \"CN\" riportato obbligatoriamente sull\u2019etichetta CITES posta sotto la confezione, dimostra la provenienza dalla Cina.\nSi tratta generalmente di prodotti che vengono importati con prezzi relativamente bassi, ma che vengono poi venduti al dettaglio o serviti nella ristorazione a prezzi paragonabili a quelli della produzione europea e nazionale.\nCaviale da uova ovulate.\nIl Codex Alimentarius ha introdotto all'interno dello standard sul caviale la definizione di un nuovo tipo di alimento che pu\u00f2 essere ottenuto senza la necessit\u00e0 di sacrificare il pesce, consentendo quindi di sfruttarlo pi\u00f9 volte. Sebbene questa tecnica sia stata sviluppata per abbassare i costi di produzione, \u00e8 stata accolta con un certo favore negli ambienti pi\u00f9 sensibili al rispetto degli animali o contrari al loro uso alimentare. Questo alimento \u00e8 stato definito dal Codex nel testo inglese \"caviar from ovulated eggs\" ossia \"caviale da uova ovulate\". In questo caso, la materia prima non \u00e8 costituita dagli ovari, ma da uova molto mature che si sono gi\u00e0 distaccate dalla lamella ovarica (uova ovulate) e sono libere nella cavit\u00e0 addominale dello storione, dalla quale possono essere prelevate mediante una piccola apertura chirurgica. Il grado di maturazione cos\u00ec avanzato richiede ulteriori trattamenti per indurire l'uovo ed eliminarne la viscosit\u00e0.\nDate le notevoli differenze, sia qualitative, sia di tecniche produttive tra questo alimento e quello tradizionale, il Codex prevede che non possa essere etichettato semplicemente come \u201ccaviale\u201d, ma debba esserne evidenziata la diversa natura, in modo da non confondere il consumatore. A causa della necessit\u00e0 di utilizzare ormoni sulla femmina prima dell'estrazione delle uova e per alcune problematiche legate alla garanzia del benessere animale durante i piccoli interventi chirurgici, il caviale da uova ovulate non pu\u00f2 essere prodotto all'interno della Comunit\u00e0 Europea, in quanto la tecnica non \u00e8 compatibile con l'attuale regolamentazione sanitaria comunitaria. La sostenibilit\u00e0 ambientale di questo alimento rispetto a quello proveniente da pesca \u00e8 ovviamente maggiore, mentre la presunta superiore sostenibilit\u00e0 rispetto alle produzioni da storionicoltura tradizionale non \u00e8 stata provata. Non c'\u00e8 dubbio, invece, che l'allevamento destinato alla produzione di caviale secondo il metodo tradizionale, mantenga una maggiore diversit\u00e0 genetica delle popolazioni domestiche e costituisca una salvaguardia per quelle selvatiche in preoccupante declino.\nTipi di caviale tradizionale.\nSebbene esistano circa una trentina di specie di storioni e il caviale sia stato ottenuto a partire da uova estratte da molte specie diverse e in varie zone del mondo, tre tipi di caviale sono maggiormente noti in quanto sono stati costantemente presenti nei mercati internazionali. Essi infatti fanno riferimento a storioni che vivono principalmente nell'area pi\u00f9 produttiva del mondo ossia quella del Caspio e venivano quindi pescati in Azerbaigian, Iran, Russia, Kazakistan e Turkmenistan.\nIl caviale veniva suddiviso tradizionalmente in diversi livelli di qualit\u00e0 che dipendono da vari fattori, tra i quali l'uniformit\u00e0, la consistenza delle uova, le dimensioni, il colore e l'odore. Data la facilit\u00e0 di assemblare partite diverse sulla base delle caratteristiche fisiche, queste sono state tradizionalmente preponderanti come criteri di classificazione. In generale pi\u00f9 chiaro \u00e8 il colore delle uova e maggiore sar\u00e0 il prezzo di vendita. I gradi erano: 0 (colore pi\u00f9 scuro), 00 (tono medio), 000 (tono chiaro) e i pi\u00f9 costosi erano spesso chiamati \"royal caviar\" o \"imperial caviar\". Oggi il sistema di classificazione utilizzato in acquacoltura tende ad essere diverso. Il grado di maturazione viene controllato strettamente, mentre diventa pi\u00f9 importante considerare altri parametri qualitativi quali sapore e consistenza. Il caviale \u00e8 un alimento molto apprezzato e parimenti molto costoso. Il pi\u00f9 costoso in assoluto \u00e8 il rarissimo \"Almas\", altrimenti detto caviale bianco, che viene confezionato in scatole d'oro a 24 carati: pu\u00f2 costare 24.000 euro al chilogrammo ed \u00e8 caratterizzato da un colore straordinariamente chiaro, estremamente raro in Natura. Oggi caviale con colore simile viene ottenuto in allevamento da esemplari albini selezionati.\nCaviale italiano.\nLo storione ladano (noto a livello internazionale come beluga) era abbondante nel fiume Po e la sua cattura per il consumo e la produzione di caviale \u00e8 ben documentata nel Rinascimento. La prima ricetta italiana di cui abbiamo documentazione certa \u00e8 stata scritta da Bartolomeo Sacchi detto Il Platina e inserita nella sua opera \"De honesta voluptate et valetudine\" , pubblicata a Venezia nel 1475, nella quale si rif\u00e0 a molte ricette di Maestro Martino da Como. Successivamente, Cristoforo di Messisbugo nel suo libro di ricette e resoconto di banchetti della corte dei Duchi Alfonso I d'Este ed Ercole II d'Este \u201cLibro novo nel qual si insegna a far d'ogni sorte di vivanda\u201d Venezia, 1564, a pagina 110, riporta una ricetta sull'estrazione delle uova da ovari di storione e sulla preparazione del caviale \"caviaro per mangiare, fresco, o per salvare\". Anche Domenico Romoli, detto il Panonto, nel suo libro \"La singolare dottrina\" Venezia, 1587, descrive a pagina 195 una preparazione del caviale \"da mangiare in pochi giorni\" testimoniando che era in uso un'altra preparazione pi\u00f9 adatta alla conservazione.\nLo scrittore francese, astronomo e viaggiatore J\u00e9r\u00f4me Lalande nel suo libro \u201cVoyage en Italie\u201d, Paris 1771, vol. 8\u00b0 pag. 269, annota che all'epoca la pesca dello storione nel fiume Po nel territorio di Ferrara nel Delta del Po, era abbondante. Nel 1753 \u00e8 documentata una guerra diplomatica tra lo Stato Pontificio, che governava il territorio del Ducato di Ferrara dopo la cacciata degli Este, e la Serenissima Repubblica di Venezia che contestava i diritti di pesca allo storione nel fiume Po, confine tra i due stati nel territorio di Corbola, diritti che erano stati acquisiti dagli Este.\nDa circa il 1920 al 1942 a Ferrara esisteva un rinomato negozio di gastronomia chiamato \"Nuta\", dal diminutivo della proprietaria Benvenuta Ascoli, che acquistava tutti gli storioni beluga femmina pescati nel Po per l'estrazione del caviale, che preparava secondo l'antica ricetta di Messisbugo rielaborata. Si trattava di caviale cotto e conservato sottolio che a Ferrara molti ricordano e che nel periodo d'oro veniva inviato per la commercializzazione a Roma e Milano nonch\u00e9 in Svizzera. Dal 1942 al 1970 \u00e8 continuata una sporadica produzione da parte dell'ex garzone di bottega, che aveva acquisito il negozio dopo la fuga di Nuta in s\u00e8guito all'instaurazione in Italia delle leggi razziali. Ma la cattura degli storioni nel Po si era diradata e fin\u00ec presto per estinguersi del tutto. L'epopea della pesca allo storione nel Po \u00e8 anche raccontata nel libro Scano Boa di Gian Antonio Cibotto, ed. Rizzoli 1961, nel film omonimo del 1961, di Renato Dall'Ara, con una giovanissima Carla Gravina e nel libro La signora del caviale, di Michele Marziani, ed. Barb\u00e8s 2009. Nel 2015 un pescatore specializzato ha catturato e rilasciato uno storione cobice nel Po.\nAttualmente il caviale \u00e8 ottenuto esclusivamente da storioni allevati e da diversi anni un allevamento di Calvisano risulta essere il primo al mondo per produzione e vendita, il caviale italiano in genere \u00e8 il pi\u00f9 venduto e apprezzato del mondo.\nTipi pi\u00f9 recenti.\nLa storionicoltura non si \u00e8 dedicata solo alle tre specie pi\u00f9 conosciute provenienti dal Caspio e ha reso disponibili altre specie di storione, ottenendo anche alcuni ibridi commerciali. I primi tipi ad affermarsi sul mercato sono stati:\nGastronomia.\nIl caviale si apprezza in purezza, dato il pregio, il costo e il fine aroma; cucinare con il caviale \u00e8 sconsigliabile e non permette di gustarlo appieno. Eventualmente pu\u00f2 essere accostato, in piatti freddi o leggermente tiepidi, ad amidi dal sapore leggero quali quelli delle patate, del riso e della pasta: \u00e8 celebre la preparazione di Gualtiero Marchesi con gli spaghetti. L'alimento, che un tempo raggiungeva il mercato senza la protezione della refrigerazione durante il trasporto, quindi caratterizzato da sapori pi\u00f9 intensi e talvolta sgradevoli, veniva spesso accompagnato da pane e burro, limone a spicchi o servito all'uso russo con bliny e panna acida o al cartoccio con una noce di burro o con uova alla coque. Altri modi di servire le qualit\u00e0 meno pregiate sono accompagnarle con cipolline fresche tritate o uova sode tritate.\nSi serve mantenendolo ben freddo e, per questo scopo, si trovano contenitori appositi fatti in modo che la ciotola di servizio resti immersa in un letto di ghiaccio tritato. Per il contatto con il caviale vengono usati utensili e contenitori in osso, corno, madreperla, cristallo o vetro, evitando materiali metallici non rivestiti, tradizionalmente si accompagna con vini spumanti brut o Vodka ben ghiacciata. Il caviale andrebbe consumato il giorno stesso nel quale il contenitore viene aperto; se questo non fosse possibile, si consiglia di ricoprirlo con pellicola posta direttamente sopra, in modo da evitare il pi\u00f9 possibile il contatto con l'aria e di metterlo in frigo, immergendo il contenitore nel ghiaccio. Non si deve surgelare per non alterare la consistenza e l'integrit\u00e0 dei grani."}
{"id": "426618", "revid": "60481", "url": "https://it.wikipedia.org/wiki?curid=426618", "title": "Reportistica", "text": ""}
{"id": "426621", "revid": "2108263", "url": "https://it.wikipedia.org/wiki?curid=426621", "title": "Enrico II di Baviera", "text": " Fu lui che fece sottrarre Ottone III, di appena tre anni, da poco consacrato re ad Aquisgrana, all'imperatrice Teofano, vedova di Ottone II.\nBiografia.\nEgli fu coinvolto nella guerra dei tre Enrichi.\nEnrico \"il Litigioso\" era un parente prossimo di Ottone III, poich\u00e9 figlio del fratello di Ottone I, Enrico I di Baviera, e quindi cugino di Ottone II; il rapimento del figlio del cugino fu eseguito perch\u00e9 egli voleva la tutela sul re-bambino. I sassoni rapitori lo consegnarono a Guerino/Warin, arcivescovo di Colonia, il quale lo consegn\u00f2 (insieme alle insegne imperiali), allo zio Enrico \"il Litigioso\", da poco liberato dalla prigionia in cui lo aveva tenuto Ottone. Enrico II mirava ora a sostituirlo sul trono di Germania.\nMa il mondo franco si indign\u00f2 per il suo comportamento, lo dichiar\u00f2 \"rei publicae hostis\" come si legge in una lettera scritta da Gerberto di Aurillac (futuro papa Silvestro II) per conto dell'arcivescovo Adalberto di Reims, dove Gerberto era stato destinato dall'imperatrice madre Adelaide.\nTietmaro ci fornisce una cronaca di quegli eventi:\n\u00abEnrico, guadagnati a s\u00e9 tutti i vescovi di Baviera e alcuni conti, accompagnato da essi raggiunse i confini del territorio dei Franchi e si accamp\u00f2 sui prati di Bisistindi per contattare i Grandi del territorio. Si recarono col\u00e0 Willigis arcivescovo di Magonza col duca Corrado e gli altri Grandi. Enrico tent\u00f2 in tutti i modi possibili di tirarli dalla sua parte, ma quando si accorse che la loro posizione era unanime e che essi erano disposti a morire pur di restare fedeli al loro re e al giuramento prestatogli, per il timore di dover combattere con loro, fu obbligato a giurare che il 29 giugno si sarebbe recato nel luogo chiamato Rara e avrebbe restituito il bambino alla madre e ai Franchi stessi. Dopodich\u00e9 ognuno torn\u00f2 a casa propria, lieti gli uni, tristi gli altri.\u00bb\nDopo alcune vicende Tietmaro conclude:\n\u00abLe imperatrici, che avevano fino ad allora implorato da Dio di essere consolate, si recarono a Rara e vi confluirono anche tutti i Grandi dell'Impero e del Regno. Enrico mantenne fedelmente la promessa.\u00bb Enrico il Litigioso che \"in id elationis prorupit ut et rex dici et in regem benedici appeteret\", prendeva realisticamente atto che il suo tentativo era fallito.\nFatic\u00f2 ancora in seguito per recuperare almeno il Ducato di Baviera, gi\u00e0 in suo possesso prima che Ottone II lo imprigionasse per alto tradimento e dovette ancora una volta recarsi a Bisistindi per trattare coi Grandi lotaringi di Aquisgrana. Finir\u00e0 col vedersi riconosciuto il possesso della Baviera, favorito dal fatto che sua moglie Gisla (o Gilda, a seconda dei traduttori) era figlia di Corrado III re di Borgogna e quindi nipote dell'imperatrice Adelaide.\nMatrimonio e discendenza.\nNel 972 Enrico spos\u00f2 Gisella di Borgogna dalla quale ebbe:\nEbbe anche un figlio naturale:"}
{"id": "426622", "revid": "1573940", "url": "https://it.wikipedia.org/wiki?curid=426622", "title": "Salmo (zoologia)", "text": "Salmo (), \u00e8 un genere di pesci appartenenti alla famiglia Salmonidae, che include molte specie di salmoni e trote. \nDistribuzione e habitat.\nQueste specie sono presenti in tutto il continente europeo, in Nordafrica, in Asia minore e in tutti i settori freddi o temperati dell'Asia e della Siberia fino a Cina, Corea e Giappone.\nSono pesci che vivono sia in mare che nelle acque dolci. Quelli che vivono in mare tornano comunque a riprodursi nei fiumi, il che dimostra la loro origine dulcacquicola. Sono tutti amanti delle basse temperature e delle acque molto ossigenate e infatti non si trovano nelle regioni tropicali.\nDescrizione.\nLe specie del genere \"Salmo\" presentano un corpo fusiforme, piuttosto compresso ai lati, con bocca grande e dotata di denti anche sulla lingua. Sono tutti dotati di una pinna adiposa ben visibile, di pinna caudale a bordo dritto o quasi, di pinne ventrali inserite molto indietro (talvolta posteriormente alla pinna dorsale). Nella livrea sono spesso presenti macchiette e punti di vario colore."}
{"id": "426623", "revid": "119383201", "url": "https://it.wikipedia.org/wiki?curid=426623", "title": "Grandi Antichi", "text": "I Grandi Antichi sono creature semidivine immaginarie create dalla penna dello scrittore H. P. Lovecraft. Lovecraft fu inventore della maggior parte di queste creature, mentre altre sono scaturite dall'immaginazione di autori suoi amici, influenzati o galvanizzati dal Solitario di Providence. Dopo la morte di Lovecraft i suoi esegeti hanno aggiunto altre figure a questo pantheon, e venne coniato il termine di \"Miti di Cthulhu\" per descrivere l'universo immaginario \u2013 a cui contribuiscono oramai schiere di autori pi\u00f9 o meno famosi\u00a0\u2013 in cui questo pantheon orrendo esiste. \nNella finzione, i Grandi Antichi sono adorati da schiere di adepti umani e non-umani, affiliati a diversi culti. L'universo narrativo creato da Lovecraft e altri autori \u00e8 poi stato utilizzato nei decenni successivi anche per ambientarvi diversi giochi di ruolo e videogiochi, e le creature che vi compaiono, tra cui i Grandi Antichi, sono spesso state citate in altre ambientazioni. Sono da non confondere con gli Dei Esterni, che rappresentano vere e proprie divinit\u00e0.\nNatura dei Grandi Antichi.\nI Grandi Antichi sono creature extraterrestri dall'immenso potere, spesso di dimensioni colossali. Queste entit\u00e0 sembrano avere una forma fisica, ma essendo forme di vita provenienti da altre dimensioni spazio-temporali non sono composti dalla materia a noi conosciuta. I Grandi Antichi sono adorati da culti blasfemi i cui seguaci sono sia esseri umani, sia razze non-umane spesso citate nei Miti di Cthulhu.\nQueste antiche creature sono attualmente imprigionate sul nostro pianeta (nelle profondit\u00e0 degli oceani, o sotto la crosta terrestre) oppure in distanti sistemi planetari; il motivo della loro cattivit\u00e0 non \u00e8 noto, anche se i vari autori che li hanno utilizzati in racconti, romanzi e giochi, hanno spesso avanzato due teorie al riguardo: \nIn base alla prima teoria, i Grandi Antichi sono correlati con gli Dei Esterni. Avendo commesso qualche blasfemia sconosciuta, queste enormi entit\u00e0 aliene vennero imprigionate in vari punti dell'universo. I Grandi Antichi attendono con impazienza il giorno in cui verranno liberati, bramando vendetta nei confronti di chi li ha catturati.\nIn base alla seconda teoria, i Grandi Antichi stanno intenzionalmente riposando, come fossero animali in letargo, in attesa del ciclo cosmico adatto per risvegliarsi. Ci\u00f2 significherebbe che queste creature, sotto la spinta di forze universali, periodicamente cadono in uno stato di morte apparente.\nPadre Set.\nNegli scritti di Robert E. Howard, autore di Conan il Barbaro e amico di Lovecraft, \u00e8 presente un malvagio dio-serpente chiamato \"Padre Set\", adorato dall'infame Thoth-Amon. Padre Set deve il suo nome a un omonimo personaggio della mitologia egizia, mentre deve il suo aspetto serpentesco al demone Apophis, anch'esso appartenente ai miti dell'antico Egitto. "}
{"id": "426624", "revid": "26601", "url": "https://it.wikipedia.org/wiki?curid=426624", "title": "Passo Falzarego", "text": ""}
{"id": "426625", "revid": "122849355", "url": "https://it.wikipedia.org/wiki?curid=426625", "title": "Sciopero della fame", "text": "Uno sciopero della fame \u00e8 una forma di protesta nonviolenta caratterizzata dal digiuno degli scioperanti.\nStoria antica.\nIl digiuno fu usato come metodo di protesta gi\u00e0 nell'Irlanda pre-cristiana, dove fu conosciuto come \"Troscad\" o \"Cealachan\u00ec\u00ec\". \u00c8 descritto dettagliatamente nei codici civili contemporanei, e ha regole specifiche secondo cui debba essere usato. Lo sciopero della fame \u00e8 spesso svolto vicino agli obiettivi contro cui si lotta, anche per dare visibilit\u00e0 all'operazione. In India, la pratica del \"dharna\", una forma di sciopero della fame dove il manifestante digiuna di fronte alla porta dell'obiettivo, fu abolita nel 1861 dal governo; questo indica l'esistenza del fenomeno gi\u00e0 da prima di questa data.\nGandhi.\nMahatma Gandhi fu incarcerato nel 1922, nel 1930, nel 1933 e nel 1942. A causa dell'importanza acquisita da Gandhi nel mondo, \u00e8 chiaro che le autorit\u00e0 britanniche non desideravano permettergli di morire durante la sua custodia carceraria. Gandhi partecip\u00f2 a due famosi scioperi della fame. Col primo protest\u00f2 contro le regole inglesi in India, col secondo protest\u00f2 contro le regole autocratiche della nuova India indipendente.\n\"Suffragette\" inglesi.\nAll'inizio del XX secolo le suffragette portarono spesso avanti scioperi della fame nelle prigioni inglesi. Marion Dunlop fu la prima, nel 1909: fu rilasciata poich\u00e9 le autorit\u00e0 non volevano che diventasse una martire. Anche altre suffragette intrapresero in prigione scioperi della fame. Le autorit\u00e0 penitenziarie le obbligarono al nutrimento forzato, che fu categorizzato come una forma di tortura. Nel 1913 il \"Prisoner's Temporary Discharge of Ill Health Act\" (soprannominato \"Cat and Mouse Act\", l'Atto del gatto e del topo) cambi\u00f2 la propria politica. Gli scioperi della fame erano tollerati ma, al sopraggiungere di problemi di salute, le prigioniere venivano rilasciate per ricevere cure mediche; al termine del ricovero, esse venivano riportate in prigione per terminare di scontare la pena.\nRepubblicani Irlandesi.\nQuesta tattica fu usata anche dai repubblicani irlandesi fin dal 1917 e successivamente durante la Guerra Anglo-Irlandese negli anni venti; il pi\u00f9 famoso caso fu quello del sindaco di Cork Terence MacSwiney, che mor\u00ec durante il suo sciopero nella prigione di Brixton nell'ottobre 1920.\nI primi casi di scioperi della fame furono neutralizzati grazie al nutrimento forzato che culmin\u00f2 nel 1917 con la morte di Thomas Ahse nel carcere di Mountjoy, a Dublino. Il libro del Guinness dei primati riporta, come record mondiale, uno sciopero della fame, senza nutrimento forzato, lungo 94 giorni, raggiunto dall'11 agosto al 12 novembre 1920 da John e Peter Crowley,\nThomas Donovan, Michael Burke, Michael O'Reilly, Christopher Upton, John Power, Joseph Kenny e Se\u00e1n Hennessy alla prigione di Cork. Dopo la fine della Guerra civile irlandese nel 1923, oltre 8000 prigionieri dell'IRA fecero uno sciopero della fame per protestare contro la loro detenzione continua. Comunque, gli scioperi furono revocati senza la morte di nessuno.\nTra il 1980 e il 1981 ci furono due scioperi della fame nel carcere nordirlandese di Long Kesh, conosciuto anche come Maze. Il primo sciopero della fame dur\u00f2 dal 27 ottobre 1980 al 18 dicembre 1980 mentre il secondo sciopero della fame dur\u00f2 dal 1\u00ba marzo 1981 al 3 ottobre 1981.\nBobby Sands fu il primo di dieci prigionieri repubblicani irlandesi, militanti dell'IRA e dell'INLA, a morire durante il secondo sciopero della fame irlandese nel 1981. Questo sciopero della fame fu una protesta contro la revoca del governo inglese dello stato di prigionieri di guerra per i prigionieri paramilitari nell'Irlanda del Nord.\nCi fu un sostegno diffuso, per l'iniziativa degli scioperanti, da parte dei repubblicani Irlandesi e, in generale, nella comunit\u00e0 nazionalista irlandese all'interno dell'intera isola.\nAlcuni degli scioperanti della fame furono eletti nei parlamenti irlandesi e inglesi da un elettorato che voleva registrare il proprio disgusto all'intransigenza del governo inglese.\nGli uomini sopravvissero senza cibo per dieci settimane in media, ingerendo solo acqua e sale.\nGli scioperi della fame causarono un aumento della popolarit\u00e0 dell'IRA e del Sinn F\u00e9in, il suo braccio politico.\nPrigionieri politici in Turchia.\nIspirati dai repubblicani irlandesi, i prigionieri politici turchi svilupparono una tradizione di scioperi della fame che continua ancora oggi. Dopo la soppressione dei nascenti movimenti civili socialisti, per via di un colpo di Stato nel 1980, molti militanti, come anche attivisti civili, vennero imprigionati in condizioni inumane. In risposta alle torture e ai maltrattamenti dei prigionieri politici, il primo sciopero della fame venne lanciato nel 1984, e cost\u00f2 la vita di 4 militanti del Dev-Sol: Abdullah Meral, Haydar Ba\u015fba\u011f, Fatih \u00d6kt\u00fclm\u00fc\u015f and Hasan Telci.\nNegli anni seguenti, i movimenti socialisti sono stati sempre pi\u00f9 marginalizzati e costretti a nascondersi. Comunque, molti gruppi Marxisti/Leninisti militanti sono sopravvissuti. Per questo motivo, il numero di prigionieri politici \u00e8 sempre stato alto. Nel 1996, quando il ministro nazionalista del governo Islamista/Conservatore avvi\u00f2 una politica di isolamento dei prigionieri politici, cominci\u00f2 un nuovo sciopero della fame, con la partecipazione di diversi gruppi militanti di sinistra. Lo sciopero dur\u00f2 69 giorni e cost\u00f2 12 vite, e l'atteggiamento indifferente del governo provoc\u00f2 una forte protesta pubblica. Come risultato, grazie all'iniziativa di intellettuali come Ya\u015far Kemal, Z\u00fclf\u00fc Livaneli e Orhan Pamuk, venne raggiunto un accordo tra governo e prigionieri. Questi ultimi riacquistarono molti dei loro diritti, il che fu da loro considerata una vittoria.\nL'ultima ondata di scioperi della fame in Turchia, che \u00e8 diventata cronica negli ultimi anni, venne avviata contro le prigioni di \"tipo F\", progettate per una efficiente segregazione dei prigionieri politici. Il progetto venne sviluppato a partire dal 1997, e gli scioperi iniziarono il 20 ottobre del 2000, con la richiesta che non venissero aperte le prigioni \"tipo F\", da parte di una grossa coalizione di gruppi militanti, che questa volta comprendevano i separatisti curdi del Partito dei Lavoratori del Kurdistan (PKK). Il risultato fu tragico. Il 19 dicembre 2000, la nuova coalizione di governo decise di spezzare lo sciopero con la forza, in un'operazione battezzata \"Ritorno alla vita\". Tale operazione fu contrastata da una resistenza ben organizzata da parte dei prigionieri, che provoc\u00f2 la morte di 28 prigionieri e 2 soldati. Da allora, le prigioni \"tipo F\" e gli scioperi della fame ad esse correlati sono diventati un argomento quotidiano. Secondo l'organizzazione dei parenti dei prigionieri, 101 prigionieri sono morti e oltre 400 hanno sofferto per malattie irrecuperabili, in particolare la sindrome di Wernicke-Korsakoff. I governi turchi hanno sempre negato le accuse di maltrattamento dei prigionieri, e il presidente Ahmet Necdet Sezer ha graziato dei prigionieri malati, solo per essere poi criticato dall'estrema destra, dato che molti dei militanti rilasciati sono stati catturati o uccisi nel corso di scontri con le forze di sicurezza. Secondo il governo 189 scioperanti hanno ricevuto la grazia presidenziale dal 2000.\nGwynfor Evans.\nNel 1980, il politico nazionalista gallese Gwynfor Evans minacci\u00f2 di attuare uno sciopero della fame, allo scopo di costringere l'appena eletto governo conservatore a mantenere la promessa elettorale di creare un canale televisivo in lingua gallese. Il governo capitol\u00f2 e il canale inizi\u00f2 le trasmissioni entro la fine dell'anno.\nDiritti degli animali.\nL'attivista animalista britannico Barry Horne mor\u00ec il 5 novembre 2001 dopo una serie di quattro scioperi della fame, il pi\u00f9 lungo dei quali dur\u00f2 68 giorni (dal 6 ottobre al 13 dicembre 1998) lasciandolo parzialmente cieco e con danni ai reni.\nIl \"Movimento cittadino\" in Cabilia.\nNel corso degli avvenimenti della primavera nera del 2001 in Cabilia (Algeria), nacque e si svilupp\u00f2 un \"Movimento cittadino\" che traduceva in un'organizzazione democratica alternativa alle istituzioni dello Stato le istanze di libert\u00e0 e di democrazia della popolazione della regione. Il Movimento si organizz\u00f2 secondo strutture ancestrali (gli \"Aarch\") e stil\u00f2 un documento di rivendicazioni (la piattaforma di El Kseur). Il duro confronto con le autorit\u00e0 conobbe diverse fasi. Da parte dei Cabili fu costante il boicottaggio totale di ogni scadenza elettorale, e dopo l'ennesimo scacco nelle elezioni locali dell'autunno 2002, cominci\u00f2 una campagna di arresti dei \"delegati\" dei villaggi nel Movimento cittadino. Per tutta risposta, i delegati arrestati ricorsero a una serie di scioperi della fame, che raggiunsero anche una durata preoccupante e portarono diversi prigionieri a rischiare seriamente la propria vita.\nIl 26 novembre inizi\u00f2 uno sciopero della fame a Bugia (27 detenuti di cui 7 delegati), il 3 dicembre a Tizi-Ouzou (5 detenuti: Tahat Alik, Ly\u00e8s Makhlouf, Mohamed Nekkah, Mouloud Chebheb, Rachid Allouache e Bela\u00efd Abrika), il 6 dicembre a Bouira (7 detenuti: Arezki Lalmi, Hidouche Akkal, Idir Derbal, Farid Derbal, Amar Bahmed, Ahmed Bouchneb e Amar Berkane). Lo sciopero dei prigionieri di Tizi Ouzou si concluse il 13 gennaio 2003, dopo 41 giorni, vista l'impossibilit\u00e0 di piegare la cinica indifferenza del governo algerino, che non avrebbe esitato a lasciar morire gli scioperanti (dopo un mese di sciopero l'unico commento del ministro degli interni, Zerhouni, era stato che si meravigliava che fossero ancora in vita), e vista anche la totale assenza di sostegno internazionale, a causa della mancanza di copertura mediatica degli avvenimenti.\nIn Italia.\nMarco Pannella in Italia ha utilizzato in pi\u00f9 occasioni questo strumento di lotta nonviolenta. Pannella ha sempre legato i suoi scioperi (nei quali si alimentava solo con alcuni cappuccini) a rivendicazioni legate al rispetto del diritto da parte delle autorit\u00e0 pubbliche.\nPrima di lui Danilo Dolci e Aldo Capitini hanno utilizzato in Italia questo strumento di lotta politica.\nL'indipendentista sardo Salvatore Meloni \u00e8 morto il 17 luglio 2017, dopo 66 giorni di sciopero della fame, nel carcere di Uta (Cagliari).\nSituazione legale nel mondo.\nL'associazione mondiale dei medici nell'articolo 6 della dichiarazione di Tokyo del 1975 dichiara che i medici non devono intraprendere l'alimentazione forzata in alcune circostanze: \"Quando un prigioniero rifiuta l'alimentazione ed \u00e8 considerato dal medico come capace di formare un giudizio oggettivo e razionale riguardo alle conseguenze di tale rifiuto, sul prigioniero o sulla prigioniera non sar\u00e0 eseguita alcuna operazione. La decisione relativa alla capacit\u00e0 del prigioniero di formare un tal giudizio dovrebbe essere confermata da almeno un medico indipendente. Le conseguenze del rifiuto di alimentazione saranno spiegate dal medico al prigioniero.\"\nQuesto principio fu ribadito nel 1998 dalla World Health Organization adottato nello stesso anno dal Consiglio dei ministri della Comunit\u00e0 Europea (CE.98.008, art. 60/63) dove si esplicita per\u00f2 che se le condizioni dello scioperante peggiorano significativamente i medici devono fare rapporto all'autorit\u00e0 appropriata che prender\u00e0 provvedimenti in accordo con la legislazione nazionale.\nLa associazione medica americana \u00e8 un membro dell'associazione medica del mondo, ma i membri dell'AMA non sono tenuti a eseguire ci\u00f2 che dice l'AMM e non c'\u00e8 nessun rapporto convenzionale che li lega.\nAkbar Gangi.\nAkbar Gangi \u00e8 un giornalista iraniano, prigioniero politico nella prigione di Evin a Teheran dal 22 aprile 2000 al 18 marzo 2006. Gangi \u00e8 stato in sciopero della fame tra il 19 maggio 2005 e i primi di agosto 2005, eccetto per un periodo di 12 giorni di permesso premio che gli furono concessi 30 maggio 2005 prima della nona elezione presidenziale Iraniana il 17 giugno 2005. \u00c8 stato rappresentato da un gruppo di avvocati, compreso il Premio Nobel per la Pace 2003 Shirin Ebadi. Mentre era in sciopero della fame, Gangi scrisse due lettere dirette alle persone libere di tutto il mondo, spingendo, nel 12 giugno 2005, il presidente degli Stati Uniti George W. Bush a chiedere all'Iran il rilascio immediato e senza condizioni di del giornalista. Nonostante in patria la notizia non si diffuse a causa della censura, lo sciopero della fame di Gangi sollev\u00f2 un movimento di solidariet\u00e0 internazionale e si interruppe solo dopo 50 giorni consecutivi, con il ricovero del giornalista ormai in punto di morte. Ripresosi, l'uomo fin\u00ec di scontare la sua pena e venne liberato, lasciando l'Iran pochi mesi pi\u00f9 tardi."}
{"id": "426626", "revid": "1386670", "url": "https://it.wikipedia.org/wiki?curid=426626", "title": "Rosal\u00ec", "text": "Rosal\u00ec, insieme ai quartieri Sal\u00ecce, Catona e Villa San Giuseppe, fa parte della VIII circoscrizione del comune di Reggio Calabria.\nPosto a circa 130 metri s.l.m., Rosal\u00ec fu fondato nel tardo medioevo con lo scopo di essere un primo luogo di rifugio fortificato per gli abitanti dei centri costieri (principalmente Catona e Gallico) durante le scorribande dei pirati saraceni.\nOggi \u00e8 un centro di produzione agrumaria e vinicola.\nIl toponimo.\nPotrebbe derivare dall'arabo \"Ras'Al\u00ec\" = \"altura di Al\u00ec\", composto da \"Ras\" (capo, testa, in senso geografico ma probabilmente anche sinonimo di altura, elevazione o collina), e \"Al\u00ec\" (un diffuso nome islamico maschile).\nL\"'Altura di Al\u00ec\" dunque sarebbe stata cos\u00ec denominata probabilmente per perpetrare il ricordo di un feroce corsaro saraceno (tale Al\u00ec appunto) che avrebbe razziato le sottostanti coste dello Stretto, e che evidentemente riusc\u00ec a raggiungere tali contrade collinari, per sfuggire alle controffensive dei reggini o per depredarne i territori."}
{"id": "426633", "revid": "1410376", "url": "https://it.wikipedia.org/wiki?curid=426633", "title": "Stadio Giovanni Celeste", "text": "Lo stadio comunale Giovanni Celeste \u00e8 uno stadio ubicato nella citt\u00e0 italiana di Messina.\nInaugurato nel 1932, ha ospitato gli incontri casalinghi del fino al 2004, allorch\u00e9 venne sostituito dal nuovo e pi\u00f9 capiente stadio San Filippo.\nDal 2010 al 2014 \u00e8 stato utilizzato come campo interno del Citt\u00e0 di Messina, seconda squadra peloritana.\nStoria.\nL'impianto nacque col nome di Campo \"Nuovo\" di via Oreto, rione Gazzi che \u00e8 il quartiere dove sorge. Gi\u00e0 qualche anno prima era nata l'esigenza di costruire un nuovo stadio che ospitasse le partite del Messina, la squadra infatti nel campionato di Prima Divisione 1931-1932 aveva ottenuto la prima promozione nel campionato cadetto. L'enorme numero di tifosi accorsi nella vecchia struttura dell'Enzo Geraci, presso la Cittadella, aveva ormai fatto capire quanto il vecchio stadio fosse obsoleto ed insufficiente alle nuove esigenze. L'area individuata fu quella del rione Gazzi e l\u00ec appunto sorse il nuovo stadio. La prima partita fu un'amichevole disputata nel settembre 1932 tra il ed il Catania, terminata con un pareggio per 1-1. La prima partita ufficiale fu disputata il 9 ottobre 1932, in occasione dell'esordio casalingo del in campionato: l'incontro col coincise anche con la prima vittoria, 2-0 il punteggio.\nNel luglio 1948, per iniziativa del giornale \"L'eco dello Sport\", lo stadio di Gazzi venne intitolato, con delibera del Consiglio Comunale, alla memoria del tenente di vascello della Regia Marina nonch\u00e9 alla bandiera della storica Peloro Giovanni Celeste. Il record d'incasso risale al primo periodo d'oro del Messina in Serie A, durante la partita del 2 febbraio 1964 contro il Milan, che vide sugli spalti un pubblico di circa 28.000 paganti. Al 1983 risale l'ultima importante ristrutturazione del \"Giovanni Celeste\": i vecchi banconi di legno e i tubi in ferro che componevano la struttura principale dello stadio vennero sostituiti da strutture in cemento armato, molto pi\u00f9 sicure e funzionali. Agli anni ottanta risale il record di numero di partite consecutive senza sconfitte: per ben 58 partite i tifosi del non videro la loro squadra battuta in casa. Questo record venne stabilito a partire dalle ultime tre partite del campionato di Serie C1 1983-1984, fino alle prime due partite del campionato di Serie B 1987-1988. In mezzo tre campionati consecutivi senza sconfitte casalinghe, in totale 58 partite giocate, 43 vittorie, 15 pareggi, 89 gol fatti e solo 22 subiti. Il 5 giugno 1982 il Giovanni Celeste ospit\u00f2 la partita fra Malta e Islanda, finita 2-1 e valida per le qualificazioni al Campionato europeo di calcio 1984. La scelta dello stadio di Messina venne fatta poich\u00e9 lo stadio di G\u017cira non era adeguato allo svolgimento di quella gara. Nella stagione 1986-1987 il sfior\u00f2 la promozione in Serie A e l'enorme pubblico accorso in quelle partite (circa 30.000 persone, ammassate all'inverosimile) fece intravedere l'esigenza di costruire un nuovo stadio molto pi\u00f9 funzionale e capiente.\nNel 1989 venne finanziata la nuova struttura ed iniziarono i nuovi lavori nell'area di San Filippo, sembr\u00f2 imminente l'abbandono della struttura di Gazzi, ma una serie di intoppi fecero s\u00ec che per ben 15 anni i lavori si fermassero, rallentassero e riprendessero di continuo, facendo ritardare la consegna dell'opera. Il cammino del dovette quindi proseguire sempre nel vecchio catino di viale Gazzi. I lavori del nuovo impianto vennero ulteriormente ritardati dalla radiazione dai campionati professionistici del , che costrinsero la nuova societ\u00e0 cittadina a diverse stagioni nelle categorie dilettantistiche. Il 17 giugno 2001 durante la finale delle eliminatorie per la promozione in Serie B contro il Catania, rimase ucciso, da un petardo lanciato dalla tribunetta Valeria, il giovane tifoso messinese Tonino Curr\u00f2, e a tutt'oggi nessun colpevole \u00e8 stato mai arrestato. In seguito a quei tragici fatti un'altra modifica venne apportata alla struttura dello stadio: fu modificata la tribuna \"Valeria\", sede dei tifosi ospiti, con strutture che la resero pi\u00f9 sicura e separarono la tifoseria ospite da quella locale. La stessa biglietteria, prima presente all'interno dell'impianto sportivo, fu spostata in via Fermi a circa 800 metri dallo stadio. Nel giugno 2002 per ricordare la prematura scomparsa del tifoso giallorosso, la curva nord venne intitolata alla memoria di \"Tonino Curr\u00f2\". Ad oggi, dopo tutti gli interventi architettonici e la messa in sicurezza dello stadio secondo le normative, la capienza totale si \u00e8 ridotta a 12.000 posti. La penultima partita del disputatasi nell'impianto di viale Gazzi ha sancito la seconda promozione in Serie A dei giallorossi con un perentorio 3-0 ai danni del ."}
{"id": "426648", "revid": "2153076", "url": "https://it.wikipedia.org/wiki?curid=426648", "title": "Devils &amp; Dust", "text": "Devils &amp; Dust \u00e8 il ventunesimo album di Bruce Springsteen, il tredicesimo in studio.\nDescrizione.\nBruce Springsteen negli ultimi anni si \u00e8 schierato apertamente e duramente contro la politica di George W. Bush, in particolar modo per la politica estera riferita ai conflitti in Iraq nel 2003 pubblicando \"Devils &amp; Dust\" per narrare le sensazioni di un soldato statunitense in guerra. L'album include alcune canzoni scartate dall'album \"The Ghost of Tom Joad\" e si inserisce nel filone di album pi\u00f9 acustici di Springsteen insieme allo stesso \"The Ghost of Tom Joad\" e \"Nebraska\".\nTracce.\nTutte le canzoni sono state scritte da Bruce Springsteen:"}
{"id": "426649", "revid": "599013", "url": "https://it.wikipedia.org/wiki?curid=426649", "title": "John Hicks", "text": ""}
{"id": "426650", "revid": "228587", "url": "https://it.wikipedia.org/wiki?curid=426650", "title": "Cutting (sport)", "text": "Il cutting \u00e8 uno sport a cavallo, una specialit\u00e0 della equitazione americana (o western). \nNata per un'esigenza pratica dei mandriani che dovevano dividere i capi della mandria per la loro marchiatura o cattura, si \u00e8 trasformata in seguito in una vera e propria specialit\u00e0 sportiva oggetto di gare.\nQuesta disciplina \u00e8 caratterizzata da un'elevata spettacolarit\u00e0 per i movimenti velocissimi del cavallo che costringono il cavaliere a reggersi alla sella per non essere sbalzato.\nIl Cutting \u00e8 uno sport particolarmente indicato per le razze americane, in particolare il Quarter Horse.\nRegole.\nL'obiettivo del cutting \u00e8 isolare un capo dalla mandria senza spaventare il resto degli animali. Una volta separato, il cavallo deve impedire al vitello di rientrare nella mandria parandoglisi contro. L'aiuto con le redini da parte del cavaliere equivale a 1 punto di penalit\u00e0, mentre l'aiuto delle gambe \u00e8 permesso solo se impartito correttamente dietro le spalle (speronate sulle spalle vengono punite con 3 punti di penalit\u00e0) e in maniera non cruenta. La durata della prova \u00e8 di 2 minuti e mezzo.\nUn comportamento aggressivo del cavallo verso il vitello comporta una penalit\u00e0 di 3 punti, mentre il maltrattamento del cavallo da parte del cavaliere porta alla squalifica. Inoltre i giudici tengono conto della determinazione del bovino nel rientrare nella mandria stessa."}
{"id": "426653", "revid": "18379", "url": "https://it.wikipedia.org/wiki?curid=426653", "title": "Pope", "text": ""}
{"id": "426655", "revid": "287204", "url": "https://it.wikipedia.org/wiki?curid=426655", "title": "Opole", "text": "Opole (in slesiano \"Uopole\", in tedesco \"Oppeln\", in ceco \"Opol\u00ed\") \u00e8 una citt\u00e0 polacca nel voivodato di Opole. Ricopre una superficie di 96,55 km\u00b2 e nel 2019 contava 128.035 abitanti.\nGeografia fisica.\nSi trova nel sudovest del paese, sulle rive del fiume Oder, nella regione geografica della Slesia, tra Breslavia e Katowice.\nStoria.\nOpole \u00e8 stato a lungo il centro principale dell'Alta Slesia, nell'ambito del Sacro Romano Impero. Con la guerra di successione austriaca entr\u00f2 nel Regno di Prussia e tra le due guerre mondiali fu capoluogo della provincia dell'Alta Slesia. Alla fine della seconda guerra mondiale pass\u00f2 alla Polonia.\nCultura.\nUniversit\u00e0.\nIn citt\u00e0 si trovano l'Universit\u00e0 di Opole (con la prima facolt\u00e0 cattolica di tutta la Polonia), il Politecnico, una scuola di arte e musica cos\u00ec come diversi istituti scientifici.\nMusica.\nA Opole dal 1963 si svolge ogni anno il Festival nazionale della canzone polacca.\nGeografia antropica.\n\u00c8 sede di una diocesi cattolica ed \u00e8 il centro della regione dove \u00e8 presente la minoranza tedesca in Polonia."}
{"id": "426683", "revid": "77358", "url": "https://it.wikipedia.org/wiki?curid=426683", "title": "Logo CE", "text": ""}
{"id": "426703", "revid": "547034", "url": "https://it.wikipedia.org/wiki?curid=426703", "title": "Paolo Maffei", "text": "Astronomo di fama internazionale, fu tra i pionieri della ricerca nell'astronomia dell'infrarosso. Nel 1968 scopr\u00ec, proprio mediante l'analisi all'infrarosso, due galassie, altrimenti non osservabili poich\u00e9 la loro luce nelle frequenze del visibile \u00e8 trattenuta dalle polveri che caratterizzano il piano della Via Lattea, a cui venne dato il suo nome: Maffei 1 (una galassia che, se direttamente osservabile, diverrebbe uno degli oggetti pi\u00f9 visibili del cielo) e Maffei 2. Le due galassie sono le principali costituenti dell'insieme noto come Gruppo di galassie di Maffei 1.\nBiografia.\nNato da una nota famiglia folignate, almeno fino agli studi universitari visse sempre a Foligno, da cui poi, per ragioni professionali, fu spesso lontano.\nConsegu\u00ec la laurea a Firenze nel 1952, dopodich\u00e9 lavor\u00f2 negli osservatori di Arcetri, Bologna, Asiago, Amburgo e Catania, dedicandosi soprattutto allo studio del Sole, delle comete, delle nebulose e delle stelle variabili.\nDal 1963 al 1975 insegn\u00f2 all'Universit\u00e0 \"La Sapienza\" di Roma, nel 1975 fu nominato direttore dell'Osservatorio astrofisico dell'Universit\u00e0 degli Studi di Catania, dal 1980 ricopr\u00ec l'incarico di professore ordinario di Astrofisica presso il dipartimento di Fisica dell'Universit\u00e0 degli Studi di Perugia. Nel 1987 fond\u00f2 l'Associazione Astronomica Umbra.\nMor\u00ec a 83 anni a Foligno la mattina del 1\u00ba marzo 2009.\nOnorificenze.\nGli \u00e8 stato dedicato un asteroide: 18426 Maffei .\nNel 2002 ha ricevuto il Premio GB Lacchini.\nGli \u00e8 stata intitolata un'associazione di astrofili."}
{"id": "426710", "revid": "78273", "url": "https://it.wikipedia.org/wiki?curid=426710", "title": "The Elder Scrolls - Oblivion", "text": ""}
{"id": "426719", "revid": "1646297", "url": "https://it.wikipedia.org/wiki?curid=426719", "title": "Feticismo (sessualit\u00e0)", "text": "Il feticismo \u00e8 una parafilia consistente nello spostamento della meta sessuale dalla persona viva nella sua interezza a un suo sostituto; ci\u00f2 che la sostituisce pu\u00f2 essere o una parte del corpo stesso, una qualit\u00e0, un indumento, un'azione o qualsiasi altro oggetto inanimato. In sostanza, quindi, il feticista \u00e8 colui che prova attrazione sessuale per qualcosa che fuoriesce dai canoni della sessualit\u00e0 tradizionale che presuppone i genitali quali oggetti libidici primari.\nLa quinta edizione del sistema \"DSM\" distingue il comportamento feticistico, che non causa alcun detrimento alla vita sociale e relazionale del soggetto, dal disturbo feticistico vero e proprio il quale \u00e8 connotato da una compulsione e da un significativo disagio clinico.\nIl feticismo \u00e8 normalmente caratterizzato da una supervalutazione psicologica dell'oggetto sessuale che si estende a ogni cosa a esso associato. Un certo grado di feticismo rientra abitualmente nell'ambito della sessualit\u00e0 normale, specialmente quando il desiderio di intrattenere un rapporto sessuale con la persona amata non \u00e8 immediatamente esaudibile (cos\u00ec, ad esempio, chi si trova lontano dalla persona amata pu\u00f2 assurgere a feticcio un indumento intimo di colei/colui). La condizione diventa patologica solo quando il feticcio arriva a sostituirsi completamente al coito, o a maggior ragione, quando esso si distacca da qualsiasi determinata persona e diventa per s\u00e9 solo l'oggetto sessuale.\nLa preferenza dettata dai gusti personali, invece, per quanto apparentemente bizzarra o inconsueta, nel caso di una relazione sessuale, non toglie al soggetto la consapevolezza che si sta relazionando con una persona e quindi non toglie nel soggetto la sensibilit\u00e0, l'empatia, la comunicazione con l'altra persona. Peraltro le pratiche feticiste possono anche rientrare nei preliminari sessuali o inserirsi direttamente all'interno di un rapporto sessuale.\nIl feticismo \u00e8 largamente prevalente negli uomini rispetto alle donne. Dopo un lungo studio sulle fantasie erotiche e sul comportamento sessuale, lo psichiatra Robert Stoller concluse che per gli uomini \"feticizzare \u00e8 normale\": essi risultano molto pi\u00f9 propensi ad associare una certa carica erotica a una particolare zona prediletta del corpo della donna.\nOrigine del termine.\nL'etimo della parola viene dalla lingua portoghese; i mercanti di schiavi usavano questo termine per riferirsi agli indigeni africani che adoravano \"feticci\", ovvero oggetti ritenuti sacri dalle popolazioni locali.\nManifestazioni.\nIl feticismo pu\u00f2 manifestarsi in una persona in varie forme; Alfred Binet, uno psicologo e ipnotista francese che asser\u00ec come l'\"amore normale\" sia il risultato di una complicata forma di feticismo, sugger\u00ec la classificazione dei feticismi o come \"amore spirituale\" o come \"amore plastico\". La prima categoria occupava la devozione per specifici fenomeni mentali, come i comportamenti, le classi sociali o i ruoli, mentre la seconda si riferiva alla devozione verso oggetti materiali come animali, parti del corpo od oggetti inanimati.\nIl concetto di \"amore plastico\" \u00e8 quello pi\u00f9 conosciuto: per alcuni feticisti, vedere, sentire, annusare, inghiottire o palpare l'oggetto della propria attrazione \u00e8 importante almeno quanto il coito ordinario. Il concetto di \"amore spirituale\" non \u00e8 globalmente accettato perch\u00e9 \u00e8 impossibile darne una definizione esaustiva. Comportamenti, classi sociali e attitudini sono tutte cose verso le quali \u00e8 possibile essere ossessionati, ma \u00e8 difficile da provare che l'ossessione in questione sia a sfondo sessuale. \u00c8 anche difficile incorporare una \"idea\" all'interno di un atto sessuale. Tuttavia, l'ossessione mentale pu\u00f2 progredire verso l'\"amore plastico\". Per esempio, l'ossessione verso un dato comportamento sociale potr\u00e0 introdurlo al gioco delle parti.\nIl sessuologo tedesco Magnus Hirschfeld sostenne che l'attrazione sessuale non si origina mai in una persona nel suo complesso ma \u00e8 sempre il prodotto dell'interazione di caratteristiche individuali. Afferm\u00f2 che quasi tutti hanno un interesse speciale e sono quindi affetti da una forma non patologica di feticismo, che si pu\u00f2 invece ravvisare quando si ha il distacco e la sopravalutazione di una singola caratteristica. La teoria di Hirschfeld viene spesso menzionata nel contesto del comportamento specifico nel ruolo di genere: le donne presentano stimoli sessuali mettendo in evidenza parti del loro corpo, vestiti o accessori, mentre gli uomini reagiscono a essi.\nIl feticcio pu\u00f2 anche essere determinato da un'associazione simbolica inconscia, non sempre indipendente dalle esperienze sessuali dell'infanzia. Ad esempio il piede \u00e8 un antichissimo simbolo sessuale che compare perfino nella mitologia, la pelliccia contiene un'associazione con la peluria del monte di Venere e cos\u00ec via.\nIl feticismo pu\u00f2 essere concettualizzato attribuendo vari gradi di intensit\u00e0 al suo manifestarsi: \nIn relazione al modo in cui il feticismo si esprime \u00e8 possibile distinguere tre categorie di feticisti:\nForme di feticismo.\nEsistono svariate pratiche feticistiche raggruppabili in base al canale sensoriale coinvolto principalmente oppure in base alla natura del feticcio.\nIl canale visivo, oltre a essere alla base del voyeurismo, ha molto spesso un ruolo primario: si pensi ad esempio al diffuso feticismo del piede o della scarpa (in particolare al \"dangling\", cio\u00e8 quando si fa dondolare al piede una calzatura parzialmente indossata, oppure al \"crush fetish\"), ma anche ad altre forme di feticismo che riguardano altre parti del corpo come le natiche. La visione entra pure in gioco procurando piacere nell'assistere ad alcuni atti corporei quali l'urinare, defecare, starnutire oppure ad altri atti come il fumare. L'olfatto e il gusto sono pi\u00f9 direttamente implicate nell'urofilia, coprofilia, o nell'adorazione di varie parti del corpo umano. Il canale tattile svolge un ruolo principale in alcune forme di feticismo come quello che porta a indossare abiti in latex o PVC (\"seconda pelle\"), ha un ruolo anche nelle pratiche di schiacciamento come il trampling. Molto pi\u00f9 raramente risulta il coinvolgimento dell'udito, al quale \u00e8 legato ad esempio lo scatenarsi di una serie di sensazioni ed emozioni quando viene fatto scoppiare un palloncino.\nRiguardo alla natura del feticcio, si distinguono innanzitutto tre diverse categorie da cui questo pu\u00f2 derivare: da specifiche parti del corpo umano (parzialismo), da fluidi o escreti biologici, e da alcuni oggetti inanimati quali possono essere gli indumenti. Le parti del corpo umano assunte come feticcio sono comunemente il seno, le natiche, i piedi, le mani e le gambe, ma anche altre parti meno consuete tra cui le ascelle, il naso, i peli e l'ombelico. Tra i fluidi ed escreti biologici figurano il sangue, il sudore, la saliva, l'urina e le feci. Tra gli indumenti classicamente associati al feticismo figurano la biancheria intima, le calze, i guanti, le scarpe e gli stivali. Gli oggetti inanimati, in modo considerevolmente pi\u00f9 raro, possono anche non essere associati a nessuna parte del corpo (per esempio, i piatti sporchi e le candele).\nIl feticismo pu\u00f2 essere inoltre legato ad alcune caratteristiche fisiche particolari quali la donna incinta, la presenza di mutilazioni o deformazioni, corpi muscolosi, il sovrappeso (BBW) oppure l'appartenenza a un dato gruppo etnico. Pu\u00f2 includere altres\u00ec uno specifico comportamento delle persone, come il fumare, emettere rutti o l'essere impegnati in una lotta.\nLe uniformi, accompagnate dal carico di fascinazione collegata al ruolo sociale o al tipo di attivit\u00e0 che simboleggiano, hanno un ruolo di rilevanza nell'immaginario feticista: basti pensare alle infermiere, agli appartenenti a forze militari o di polizia, alle cheerleader, all'abbigliamento stereotipato dell'insegnante o della segretaria sessualmente attraente e cos\u00ec via. Questo genere di feticismo pu\u00f2 essere messo in pratica con giochi di ruolo.\nIl feticismo pu\u00f2 consistere in una pura fascinazione immaginaria, come nel caso della macrofilia o della vorarefilia, oppure la fantasia feticistica sfociare in un atto pratico. Tutte le tipologie di feticisti possono agire secondo tre diverse modalit\u00e0: una modalit\u00e0 \"attiva\" in cui il feticcio viene attivamente usato dal feticista, una modalit\u00e0 \"passiva\" in cui \u00e8 un'altra persona a usare il feticcio sul feticista, e una modalit\u00e0 \"contemplativa\" in cui il feticista si limita a trarre piacere dalla contemplazione dei feticci collezionati.\nCause.\nIl feticismo solitamente diventa evidente durante la pubert\u00e0, anche se pu\u00f2 svilupparsi prima di questo periodo. Non \u00e8 stata determinata alcuna causa definitiva per il feticismo.\nAlcune teorie si basano sul riflesso condizionato. Durante diversi esperimenti, un gruppo di uomini \u00e8 stato condizionato registrando il livello di eccitazione raggiunta dopo la somministrazione di stimoli quali stivali, forme geometriche o vasi portamonete accoppiati con un contenuto erotico convenzionale. Il solo condizionamento non \u00e8 in grado di spiegare il feticismo, dato che esso non sfocia nel feticismo per la maggior parte delle persone. \u00c8 stata suggerita una possibile combinazione tra il riflesso condizionato e altri fattori, come un'anormalit\u00e0 nel processo di apprendimento sessuale.\nLe teorie sull'imprinting sessuale sostengono che gli esseri umani imparano a riconoscere le caratteristiche e attivit\u00e0 sessualmente desiderabili durante l'infanzia. Il feticismo potrebbe essere provocato da un imprinting sul bambino con un concetto eccessivamente ristretto o scorretto di un oggetto sessuale. L'imprinting sembra verificarsi durante le prime esperienze accompagnate da eccitazione e desiderio vissute dal bambino, ed \u00e8 basato su \"una valutazione egocentrica di una caratteristica saliente legata a ricompensa o piacere che differisce da un individuo all'altro\".\nLe differenze neurologiche possono svolgere un ruolo in alcuni casi. Vilayanur S. Ramachandran not\u00f2 che la regione cerebrale adibita all'elaborazione degli impulsi sensoriali provenienti dai piedi \u00e8 posta immediatamente vicina alla regione addetta all'elaborazione degli stimoli genitali, e sugger\u00ec che un collegamento casuale tra queste regioni potesse spiegare la prevalenza del feticismo del piede. In un caso insolito, una lobectomia temporale anteriore in un paziente affetto da epilessia ha portato giovamento nei confronti di una forma di feticismo per le spille di sicurezza.\nVarie spiegazioni sono state cercate per giustificare la rarit\u00e0 delle donne feticiste. Si pensa che ci\u00f2 sia dovuto principalmente al fatto che gli uomini siano pi\u00f9 sessualmente sensibili agli stimoli visivi. Roy Baumeister ritiene che la sessualit\u00e0 maschile \u00e8 immutabile, eccezion fatta per un breve periodo nell'infanzia durante il quale potrebbe stabilirsi il feticismo, mentre la sessualit\u00e0 femminile resta fluida per tutta la vita.\nSpiegazione psicoanalitica.\nLa psicoanalisi freudiana spiega il feticismo ricorrendo alla teoria dello sviluppo psicosessuale. Secondo Sigmund Freud il bambino nella fase edipica, per superare l'angoscia di castrazione derivante dalla paura del padre e soprattutto dalla vista dei genitali femminili privi del pene, si crea un feticcio, ovvero un oggetto volto a sostituire il pene mancante nelle bambine. Se queste ultime sono prive di fallo, infatti, significa che sono state punite (evirate) per qualcosa che hanno commesso, quindi anche il bambino rischia l'evirazione a causa dei suoi desideri incestuosi verso la madre. Il piede, la scarpa e qualsiasi oggetto feticistico permettono cos\u00ec al bambino, fungendo da \"fallo femminile\", di attenuare la sua angoscia derivante dalla constatazione che le bambine non hanno il pene.\nDa parte sua Donald Winnicott considera il feticcio alla stregua di un oggetto transizionale, il quale per\u00f2 viene investito di libido. Sempre secondo altre teorie psicoanalitiche, il feticismo potrebbe derivare dalla scissione dell'Io e dalla proiezione, talvolta derivante anche dal diniego (meccanismo di difesa che consiste nel rifiuto di riconoscere qualcosa di traumatizzante avvenuto nella realt\u00e0).\nDiffusione.\nLa prevalenza del feticismo non \u00e8 nota con certezza, mentre \u00e8 risaputo che la maggior parte dei feticisti sono uomini. In uno studio del 2011, il 30% degli uomini ha riferito fantasie feticistiche, e il 24,5% ha messo in pratica atti feticistici. Di quelli che hanno ammesso le fantasie, il 45% ha detto di esserne intensamente eccitato sessualmente. In un altro studio del 2014, il 26,3% delle donne e il 27,8% degli uomini ha ammesso una qualsiasi fantasia riguardante \"fare sesso con un feticcio o un oggetto non sessuale\". Un'analisi del contenuto delle fantasie favorite del campione ha riscontrato che il 14% delle fantasie maschili riguardava il feticismo (inclusi piedi, oggetti non sessuali e abbigliamenti specifici), e il 4,7% si \u00e8 concentrato su una parte specifica del corpo diversa dai piedi. Nessuna delle fantasie favorite delle donne era basata su temi feticistici. Un altro studio ha riportato che il 28% degli uomini e l'11% delle donne ha riferito di essersi eccitati feticisticamente (piedi, tessuti, e oggetti come scarpe, guanti o giocattoli di peluche).\nEntrando pi\u00f9 nello specifico sulla prevalenza dei singoli tipi di feticismi, una ricerca del 2007 si \u00e8 basata sull'analisi del contenuto di una serie di gruppi di discussione in lingua inglese del portale internet Yahoo!, aventi attinenza con il feticismo sessuale. All'interno di questi gruppi si \u00e8 proceduto a registrare la preferenza degli oltre 150.000 membri nominali mostrata rispettivamente per parti o caratteristiche del corpo e per oggetti associati al corpo, ovvero le principali categorie in cui risultano suddivise le stesse espressioni di preferenza. Tra le preferenze sessuali per una parte o caratteristica del corpo spicca il 47% relativo ai piedi, seguono nettamente distanziati i fluidi corporei e la dimensione corporea con il 9% delle preferenze, peli e capelli (7%), e i muscoli (5%); le restanti preferenze sono tutte inferiori al 5%. Riguardo invece alle preferenze per oggetti associati al corpo, spiccano gli indumenti che si associano a gambe e natiche (calze, gonne, ecc.) con il 33% delle preferenze e le calzature al 32%, seguono gli indumenti intimi (12%), abiti che coprono il corpo intero (costumi, pellicce, ecc.) e indumenti che si indossano sul torso (giacche, gilet, ecc.) entrambi con il 9% delle preferenze; anche in questo caso le restanti opzioni hanno una preferenza inferiore al 5%.\nIl ruolo prominente che esercitano piedi e scarpe nel feticismo non sorprende, dato che \u00e8 ben nota l'attenzione erotica maschile manifestata verso questi due oggetti nel corso della storia indipendentemente dalle culture considerate. Ad esempio, in Cina a partire dal X secolo si diffuse la tradizione del Loto d'oro che consisteva nel fasciare i piedi delle donne, fin dalla tenera et\u00e0, costringendoli ad assumere una dimensione piccola e una forma caratteristica molto apprezzata dagli uomini cinesi.\nUna teoria suggerisce un nesso tra l'aumento delle malattie sessualmente trasmissibili e una maggiore centralit\u00e0 sessuale assunta dal piede come forma di sesso sicuro. A sostegno di tale teoria, esiste una correlazione tra l'esplosione delle epidemie di gonorrea e sifilide in Europa e un maggiore riferimento in poesia e letteratura al piede femminile, oltre alla popolarit\u00e0 assunta nell'immaginario sessuale da calzature come le \"poulaine\" e le chopine, fino a giungere alla nascita di bordelli specializzati in atti sessuali riguardanti i piedi nel XIX secolo. In tempi pi\u00f9 recenti, in concomitanza dei casi di AIDS verificatisi tra gli anni 1980 e 1990, \u00e8 stato altres\u00ec notato un incremento del feticismo del piede.\nUn'altra coincidenza storica legata a una maggiore carica erotica attribuita al piede e alle scarpe consiste in epoche e luoghi dove il piede viene rigorosamente nascosto, come nel caso dell'epoca vittoriana quando il piede femminile veniva coperto dalle scarpe e nascosto sotto lunghi strati di abiti. Bastava scorgere una caviglia affinch\u00e9 molti uomini si eccitassero.\nIl feticismo in letteratura.\nDonatien Alphonse Fran\u00e7ois de Sade, dal cui nome deriva il termine sadismo, nel suo romanzo \"Le 120 giornate di Sodoma\" (1785) tra le pratiche a cui sono dediti i dissoluti protagonisti alla ricerca esasperata del piacere sessuale libertino descrive numerose situazioni che fanno riferimento all'urofilia e alla coprofilia, all'interno di un vero e proprio campionario orgiastico di perversioni.\nRestif de la Bretonne si sofferma in diverse sue opere su temi feticisti e in particolare sul feticismo dei piedi, che proprio in riferimento alla sua opera viene talvolta chiamato \"retifismo\". In \"Le notti di Parigi\" (1788-1794), per esempio, Bretonne narra dell'insana passione che porta alcuni uomini a rubare le scarpe di signore sorprese a passeggiare lungo le strade della capitale francese; in \"Le Pied de Fanchette\" (1768, opera che non conosce ancora traduzione italiana) protagonista \u00e8 una donna che si serve del fascino delle sue estremit\u00e0 per avvantaggiarsi socialmente.\nUn altro autore che ha lasciato opere considerevoli su questi temi \u00e8 lo scrittore Tanizaki Junichiro, maestro della letteratura giapponese del Novecento. Il giovanile, primissimo racconto \"Il Tatuaggio\" (1909, \"Shisei\" in lingua originale) esprime chiaramente, in poche righe, la centralit\u00e0 dei piedi nel simbolismo erotico dello scrittore: piedi che hanno un'anima e si impongono come strumento di sottomissione dell'uomo nei confronti dell'onnipotente ricca carica sessuale ed esistenziale femminile. Nel romanzo \"I piedi di Fumiko\" un giovane aspirante artista scopre la smodata passione di un parente per i piedi di una ragazza che egli mantiene nella propria casa. Perfino negli ultimi giorni della propria vita non rinuncia ad assorbire il poco cibo che \u00e8 in grado di mangiare dalle estremit\u00e0 di Fumiko.\nLa figura dell'anziano folle di passione ritorna nel libro che \u00e8 considerato tra i maggiori capolavori di Tanizaki: \"Diario di un vecchio pazzo\". Un uomo, al termine della propria esistenza, tra ricordi e riflessioni, vive e racconta la propria debolezza per i piedi della nuora. Tokusuke arriver\u00e0 a fare incidere l'impronta dei piedi della donna sulla sua tomba. Con la scusa di riprodurre un Bussokuseki (impronte di Buddha), egli stesso far\u00e0 una litografia dei piedi della giovane Satsuko usando inchiostro rosso. L'operazione con la verniciatura, la manipolazione, l'asciugatura dei piedi, costituisce un'occasione per avvicinare l'oggetto desiderato. \"Poi, quando sar\u00f2 morto, non potr\u00e0 non pensare: Quello stupido vecchio dorme sotto questi piedi bellissimi. Sto ancora calpestando le ossa di quel povero vecchio sotto terra\".\nSubcultura feticista.\nLa subcultura feticista, che estende la propria influenza nella moda e nell'arte, rappresenta una cultura basata sul genere e sull'identit\u00e0 sessuale che prende spunto dall'interesse verso le varie forme di feticismo. Al riguardo esistono riviste specializzate, blog, forum e siti internet che permettono di mettere in contatto la gente che presenta gli stessi gusti. Tra i pionieri della divulgazione del feticista, a partire dagli anni 1940 figurano i nomi di Irving Klaw, che con la sua rivista \"Movie Star News\" lanci\u00f2 diversi illustratori e fumettisti divenuti poi celebri in questo campo, e John Willie che nel 1946 vendette tutte le prime 5.000 copie del suo \"Bizarre\" nell'arco di due settimane.\nAppositi locali organizzano spesso degli eventi a tema a cui partecipare o assistere, dedicati comunemente all'adorazione del piede o di particolari calzature come nel caso degli \"sneaker party\". I munch, incontri svolti periodicamente in luoghi pubblici, invece non prevedono la messa in atto di alcuna attivit\u00e0 feticista, non richiedono nessuno dresscode specifico, e hanno solamente lo scopo di offrire un momento di convivialit\u00e0 e socializzazione consentendo al contempo anche ai neofiti e ai semplici curiosi di approcciarsi al feticismo. Gli eventi destinati a ospitare incontri fra adulti consenzienti, finalizzati all'esecuzioni di pratiche riguardanti il feticismo o BDSM, vengono definiti \"play party\". I locali in cui si svolgono i play party, che possono richiedere una tenuta rigorosa a tema, sono normalmente suddivisi in differenti aree dove, rispettivamente, si possono consumare bevande e socializzare, assistere a particolari esibizioni, e potere praticare all'interno dell'apposita area di \"gioco\".\nEsiste anche un relativo filone pornografico e un florido commercio di immagini e video via web, anche di natura amatoriale, che testimonia un certo interesse verso il feticismo nelle sue varie forme. Solitamente le pratiche feticiste sono inserite all'interno di un pi\u00f9 ampio contesto di umiliazione e sottomissione. Un ristretto mercato rivolto agli appassionati permette di acquistare tipici \"feticci\" quali calze, biancheria intima e scarpe usate.\nLa moda feticista, abbastanza comune anche nel convenzionale, \u00e8 classicamente costituita da abiti appariscenti realizzati con materiali quali la pelle, latex o PVC, calze in nylon e scarpe con tacco molto alto o stivali di vario tipo. Il colore predominante \u00e8 il nero, in minor misura viene anche utilizzato il rosso. Viene riscontrato anche l'utilizzo del corsetto, e talvolta di uniformi o divise varie. Una delle pi\u00f9 note modelle feticiste \u00e8 stata Bettie Page, divenuta celebre grazie alla raccolta fotografica realizzata da Irving Klaw. Il fotografo Helmut Newton \u00e8 invece noto per avere \"reso il feticismo chic\", introducendo gli elementi e temi caratteristici del feticismo nella moda convenzionale con le sue serie fotografiche pubblicate su \"Vogue\" durante gli anni 1970.\nUna delle icone dell'immaginario feticista collettivo, con il suo abito aderente in pelle di colore nero e armata di frusta, \u00e8 il personaggio di \"Catwoman\".\nPsichiatria.\nDiagnosi.\nL'ICD-10 definisce il feticismo come una dipendenza da oggetti non viventi per ottenere l'eccitazione e il soddisfacimento sessuale. \u00c8 considerato un disturbo solamente quando le attivit\u00e0 feticistiche sono la principale fonte di soddisfacimento sessuale, e diventa cos\u00ec irresistibile o inaccettabile tanto da causare disagio o interferire col normale rapporto sessuale. Le linee guida dell'ICD richiedono che la preferenza debba persistere per almeno sei mesi e debba causare considerevole disagio o essere messa in atto in modo notevole.\n\u00c8 stata proposta una campagna per l'abolizione completa della diagnosi ICD per evitare la stigmatizzazione dei feticisti. Il sessuologo Odd Reiers\u00f8l sostiene che il disagio associato col feticismo \u00e8 spesso causato dalla vergogna, e che l'essere sottoposto a diagnosi esacerba solamente tale vergogna. Egli suggerisce che, nei casi in cui l'individuo fallisca nel controllo del comportamento dannoso, al soggetto si debba invece diagnosticare un disturbo di personalit\u00e0 o del controllo degli impulsi.\nIn base al DSM-5, il feticismo viene descritto come eccitazione sessuale derivante da oggetti o da una specifica parte del corpo che non \u00e8 tipicamente considerata erotica. Tra gli oggetti vanno esclusi gli abiti impiegati nel crossdressing e i giocattoli sessuali, appositamente prodotti per la stimolazione dei genitali. Spesso segue un senso di colpa. I criteri diagnostici si basano sulla persistenza per almeno sei mesi di stimoli sessuali focalizzati su una parte del corpo deversa dai genitali, su un oggetto inanimato, o su un altro stimolo, e inoltre ci\u00f2 deve provocare disagio o un danneggiamento di importanti aree della vita quotidiana. Deve essere posta una diagnosi differenziale per altre parafilie come il feticismo di travestimento e il masochismo sessuale. Occorre pure tenere conto che il disturbo feticistico pu\u00f2 associarsi contemporaneamente all'ipersessualit\u00e0 o ad altre parafilie, pi\u00f9 raramente pu\u00f2 anche presentarsi nel contesto di un disturbo neurologico.\nDal punto di vista epidemiologico il disturbo feticistico vero e proprio sembra essere raro, con meno dell'1% dei pazienti psichiatrici che presentano come loro problema principale il feticismo. Il feticismo inoltre \u00e8 poco comune anche all'interno della popolazione carceraria.\nTrattamento.\nSecondo l'Organizzazione mondiale della sanit\u00e0, le fantasie feticistiche sono comuni e dovrebbero essere trattate come un disturbo solamente quando danneggiano il normale funzionamento o causano disagio. Gli scopi del trattamento possono includere l'eliminazione dell'attivit\u00e0 criminale, la riduzione della dipendenza dal feticcio per il soddisfacimento sessuale, il miglioramento delle abilit\u00e0 relazionali, o il tentativo di rimuovere completamente l'eccitazione deviante. L'evidenza dell'efficacia del trattamento \u00e8 limitata e largamente basata su studi di caso, e non esiste alcuna ricerca sul trattamento delle donne feticiste.\nLa terapia cognitivo comportamentale \u00e8 un approccio diffuso. Il terapista insegna al paziente come identificare ed evitare i presupposti del comportamento feticistico, e sostituire le fantasie che coinvolgono il feticcio con altre fantasie non feticistiche. Mediante il metodo dell'implosione (\"flooding\") il paziente viene indotto a masturbarsi in continuazione usando il feticcio o la fantasia feticistica, finch\u00e9 non si ha la perdita del suo effetto eccitatorio. Si pu\u00f2 fare ricorso pure alla psicoterapia introspettiva, la quale mira alla risoluzione di un conflitto inconscio. Infine la terapia dell'avversione, che associa sensazioni sgradevoli allo stimolo sessuale feticistico, pu\u00f2 ridurre il feticismo nel breve termine ma \u00e8 improbabile che abbia un effetto permanente.\nTra le terapie farmacologiche si possono prescrivere gli antiandrogeni e gli inibitori selettivi della ricaptazione della serotonina per diminuire il desiderio sessuale. Il ciproterone acetato \u00e8 l'antiandrogeno pi\u00f9 comunemente utilizzato, tranne negli Stati Uniti d'America dove non sempre \u00e8 disponibile. In letteratura vi \u00e8 un'ampia evidenza sul suo effetto di ridurre in modo generale le fantasie sessuali. Gli effetti collaterali possono includere osteoporosi, disfunzione epatica e femminilizzazione. Studi di caso hanno provato che l'antiandrogeno medrossiprogesterone acetato \u00e8 in grado di ridurre l'interesse sessuale, ma pu\u00f2 avere effetti collaterali che includono osteoporosi, diabete, trombosi venosa profonda, femminilizzazione e aumento di peso. Alcuni ospedali usano leuprolide acetato e goserelina acetato per ridurre la libido, e nonostante esistano poche prove della loro efficacia, questi due farmaci hanno minori effetti collaterali rispetto agli altri antiandrogeni. Diversi studi supportano l'utilizzo degli inibitori selettivi della ricaptazione della serotonina, che possono essere preferibili nei confronti degli antiandrogeni a causa dei loro pi\u00f9 lievi effetti collaterali. Nessuno di questi farmaci cura il feticismo sessuale, ma essi possono semplificarne la gestione.\nIl counseling relazionale pu\u00f2 tentare di ridurre la dipendenza dal feticcio e migliorare la comunicazione con il partner usando tecniche come la focalizzazione sensoriale. La coppia pu\u00f2 acconsentire a includere il feticcio in modo controllato e limitato nel tempo, oppure stabilire solo certi giorni per praticare il feticismo. Se il feticista non \u00e8 in grado di sostenere un'erezione senza l'oggetto feticcio, il terapista pu\u00f2 raccomandare il ricondizionamento orgasmico o la sensibilizzazione nascosta per aumentare l'eccitazione derivata da stimoli normali (sebbene vi siano poche prove sull'efficacia di queste tecniche).\nFeticismo negli altri animali.\nIl feticismo umano \u00e8 stato comparato col riflesso condizionato della risposta sessuale negli altri animali. Nei ratti, sia nei maschi sia nelle femmine, si pu\u00f2 indurre artificialmente l'attrazione sessuale verso partner profumati se quei profumi, perfino quelli dannosi, sono associati alle loro prime esperienze sessuali. Iniettando morfina o ossitocina in un ratto maschio durante la sua prima esposizione alle femmine profumate si produce lo stesso effetto. I ratti svilupperanno inoltre preferenze sessuali per ci\u00f2 che \u00e8 stato coinvolto nelle loro prime esperienze sessuali, e possono essere condizionati a mostrare una maggiore eccitazione in presenza di oggetti come un pesce di plastica giocattolo. Un esperimento ha trovato che i ratti ai quali viene fatta indossare una stretta giacca in velcro durante le loro esperienze sessuali formative mostrano un severo deficit nella prestazione sessuale quando non indossano la giacca. Un condizionamento sessuale simile \u00e8 stato dimostrato nei pesci gourami, nelle marmose e nelle quaglie del Giappone.\nUn possibile feticismo dello stivale \u00e8 stato riportato in due differenti primati provenienti dallo stesso parco zoologico. Nel primo caso, ogni volta che si piazzava uno stivale vicino a uno scimpanz\u00e9 comune nato in cattivit\u00e0 quest'ultimo inevitabilmente lo guardava in modo fisso, lo toccava, aveva un'erezione, strofinava il suo pene contro lo stivale, si masturbava, e infine eiaculava. Nel secondo caso, un babbuino della Guinea aveva un'erezione mentre si strofinava allo stivale e lo annusava, ma non si masturbava e nemmeno lo toccava con il suo pene."}
{"id": "426727", "revid": "228587", "url": "https://it.wikipedia.org/wiki?curid=426727", "title": "Stagnazione", "text": "Con stagnazione o economia stagnante si intende una situazione economica caratterizzata dal persistere di modeste variazioni del prodotto interno lordo e del reddito procapite.\nSi distingue dalla recessione, nella quale per pi\u00f9 periodi la produzione complessiva e/o pro capite diminuisce, e dalla stagflazione, nella quale la stagnazione si accompagna ad un'inflazione pi\u00f9 elevata di quella compatibile con una crescita economica molto lenta. \u00c8 poco usata la forma arcaica del termine \"stagnanza\", che risale al tardo medioevo, periodo nel quale, chi legiferava si rifaceva all'antico diritto romano. Si intende quindi per stagnazione o \"stagnanza\" quel lento processo sia economico sia politico che si ha per mancanza di una maggioranza politica, o una potenza economica divisa tra soci con intenti incompatibili\nEsempio: il Giappone.\nNel corso degli anni novanta il Giappone ha registrato un lungo periodo di stagnazione.\nDopo il boom azionario degli anni ottanta, il mercato azionario giapponese \u00e8 crollato per effetto dello sgonfiamento di una rilevante bolla speculativa. I valori elevati dei titoli azionari e degli immobili hanno sostenuto l'indebitamento delle imprese e dei cittadini, e messo in crisi il sistema bancario quando imprese e cittadini sovraindebitati non sono stati in grado di rimborsare i prestiti ricevuti.\nL'eccessivo indebitamento ha quindi ridotto la capacit\u00e0 delle imprese di sostenere gli investimenti, recuperando competitivit\u00e0 attraverso l'offerta di nuovi beni e servizi e dei cittadini di sostenere la domanda attraverso l'espansione dei consumi.\nIl tentativo di sostenere i consumi, gli investimenti e di impedire i fallimenti nel sistema bancario giapponese \u00e8 avvenuto attraverso la diminuzione del tasso di sconto, che ha raggiunto livelli vicini allo zero, la svalutazione dello yen e la crescita della spesa pubblica, con un debito cresciuto ben oltre il 100% del PIL."}
{"id": "426732", "revid": "161374", "url": "https://it.wikipedia.org/wiki?curid=426732", "title": "Aminoacidi", "text": ""}
{"id": "426750", "revid": "118675870", "url": "https://it.wikipedia.org/wiki?curid=426750", "title": "Villa Pitignano", "text": "Villa Pitignano \u00e8 una frazione di 2.976 abitanti del comune di Perugia (PG).\nIl nucleo storico (Villa Pitignano Alta) del paese si sviluppa in cima a una collina di media altezza, che domina la valle Tiberina centrale, a cui si affianca la nuova parte del paese, nata ai piedi della collina (Villa Pitignano Bassa). La frazione si trova a circa 12\u00a0km a est di Perugia, e fa parte dell'are sub-comunale ex Circoscrizione VI Ponte Felcino.\nStoria.\nUna prima traccia del nome (\"Pago Paetiniano\") si trova in una placca di bronzo, scoperta intorno al 1870 dal prof. Adamo Rossi nei pressi della chiesa di Villa Pitignano. La placca \u00e8 incisa in lettere tratteggiata e ha anche un manico a forma d'anello. Il testo recita:\nSecondo lo storico Annibale Mariotti, il nome va fatto risalire a quello di \"Petinius\", un console romano che si stabil\u00ec nel territorio.\nNel 1262 e nel 1380 si hanno notizie di due paesi distinti, \"Villa Sanctae Mariae Petegnani\" e \"Villa Petegnani\", che possiamo far coincidere con l'odierno nucleo collinare (il primo) e con la zona attualmente denominata Colle di Santa Croce (il secondo).\nLa chiesa di Santa Maria di Pitignano venne affidata nel 1387 ad alcuni monaci benedettini di San Pietro di Perugia, a cui si deve probabilmente la costruzione di un monastero, i cui resti sono ben visibili nella struttura del borgo.\nNel 1428 vengono nominate le figure dei capitani del contado e nel 1552 alcuni abitanti ottennero la cittadinanza perugina dietro pagamento di un tributo annuale.Nel 1900 era solo un piccolo paese di campagna chiuso nelle mura dell'antico castello medioevale; poche case lungo la strada che scendeva al piano: ora il Villaggio. Questo paese si \u00e8 mantenuto quasi uguale fino al 1980 circa, quando sono sorte le prime case lungo la strada che va a Ponte Felcino. Al piano, numerose erano le case dei contadini, spesso raggruppate in fattorie o piccoli gruppi di case coloniche: tra cui le \"Corbine\" e il \"Giordano\"; ma alcune avevano nomi diversi da quelli segnati nella cartina, come i \"Tre Contadini\" e il \"Disco\". \nEconomia.\nIl territorio \u00e8 circondato dalla campagna, per cui l'agricoltura ha sempre giocato un ruolo cruciale nello sviluppo del paese. Nel XIX secolo la costruzione di una fornace per laterizi ha segnato l'avvio di una lieve industrializzazione.\nSagre e feste.\nA Villa Pitignano si tengono alcune sagre e manifestazioni durante l'anno, di cui la pi\u00f9 importante \u00e8 la sagra estiva denominata \"Villa Pitignano in festa - Sagr\u00e0 del Baccal\u00e0\" (la denominazione fino al 2011 era \"Petinius 2000\") che si svolge in genere nel periodo tra la fine di agosto e l'inizio di settembre fin dal 1999.\nAltri appuntamenti sono:"}
{"id": "426755", "revid": "124880136", "url": "https://it.wikipedia.org/wiki?curid=426755", "title": "Spazio economico europeo", "text": "Lo Spazio economico europeo o Area economica europea (SEE; in inglese: EEA, \"European Economic Area\") nacque il 1\u00ba gennaio 1994 in seguito a un accordo (firmato il 2 maggio 1992) tra l'Associazione Europea di Libero Scambio (AELS) e l'allora Comunit\u00e0 europea (oggi Unione europea) con lo scopo di permettere ai Paesi AELS di partecipare al Mercato europeo comune senza dover essere membri dell'Unione.\nMembri.\nCon un referendum la Svizzera decise di non prendere parte al SEE, ma il Paese \u00e8 comunque legato all'Unione europea con vari accordi bilaterali.\nI membri attuali sono 30: tre dei quattro Paesi aderenti all'Associazione Europea di Libero Scambio (AELS) (Islanda, Liechtenstein e Norvegia, senza la Svizzera) e i 27 Stati membri dell'Unione europea.\nLibert\u00e0 dello Spazio.\nLo Spazio si basa su quattro \"libert\u00e0\": la libera circolazione di merci, persone, servizi e capitali.\nLeggi.\nI Paesi membri non appartenenti all'UE hanno accettato di attuare una legislazione simile a quella dei 27 in campi come la politica sociale, la protezione dei consumatori, l'ambiente, le leggi sulle imprese e le statistiche.\nIstituzioni.\nUna commissione congiunta fra i membri non UE e la Commissione europea ha il compito di estendere i modelli legislativi dell'Unione agli altri Stati.\nOgni anno ci sono riunioni del Consiglio del SEE per governare le relazioni complessive tra i membri, rappresentati da una parte dall'AELS e dall'altra dall'UE nelle loro istituzioni esecutive."}
{"id": "426764", "revid": "1226", "url": "https://it.wikipedia.org/wiki?curid=426764", "title": "Genghiz Khan", "text": ""}
{"id": "426782", "revid": "1568601", "url": "https://it.wikipedia.org/wiki?curid=426782", "title": "Maresca (torrente)", "text": "Il torrente Maresca \u00e8 un affluente di sinistra del Fiume Reno, il cui bacino idrografico si sviluppa interamente nella Provincia di Pistoia. Origina dalla confluenza del Rio Forconale e del Fosso Mandriacci.\nPercorso.\nIl Rio Forconale nasce dal Poggio dei Malandrini (1.662 m s.l.m.), spartiacque principale che separa il bacino adriatico del Reno da quello tirrenico del Serchio, ha lunghezza di circa 2,5\u00a0km e drena buona parte della Foresta Demaniale del Teso, piantata a conifere. Il Fosso Mandriacci, invece, lungo 1,5\u00a0km, nasce dal Monte Maceglia (1.424\u00a0m s.l.m.), sul medesimo spartiacque principale, e drena il versante orientale del Piano di Pratorsi. \nDalla confluenza dei suddetti corsi d'acqua, e dal Rio Gonfienti, il Maresca percorre, con direzione prevalente N-S, una magnifica e verdeggiante vallata, dapprima abbastanza incassata, selvaggia e per nulla antropizzata (anche se meno alpestre di quella contermine del torrente Orsigna), poi, con direzione prevalente O-E, pi\u00f9 ampia e punteggiata d'insediamenti urbani e, addirittura, industriali (questi ultimi di grande rilevanza nel settore metalmeccanico): Maresca, Campo Tizzoro e Pontepetri, localit\u00e0 nella quale confluisce nel Fiume Reno, raddoppiandone, in pratica, la portata in ogni stagione, non senza prima avere ricevuto da destra, immediatamente a valle di Campo Tizzoro, il tributo del Rio Bardalone che, col suo affluente Rio Occhiali, drena il versante settentrionale del massiccio Le Lari.\nIl Maresca ha lunghezza del corso propriamente detto di 6,7\u00a0km (che divengono 9,2 dalla sorgente del Rio Forconale), superficie di bacino di 19,8\u00a0km\u00b2 e portata media di circa 2\u00a0m\u00b3/s, con minimi dell'ordine di 0,5\u00a0m\u00b3/s e massimi dell'ordine di 40\u00a0m\u00b3/s ed anche pi\u00f9 nelle piene centennali.\nEconomia.\nLa valle del Maresca \u00e8 caratterizzata da un clima relativamente mite in inverno (molto pi\u00f9 mite della vicina valle dell'Orsigna) e fresco in estate, cosa che ha favorito l'insediamento umano; inoltre la presenza di una zona pianeggiante nella sua parte terminale (il Campo Tizzoro) vi ha favorito l'insediamento industriale della S.M.I. (oggi La Metalli Industriale) che ha un imponente sistema di stabilimenti industriali (realizzati prevalentemente fra le due guerre mondiali) collegati anche da gallerie sotterranee e che opera nel settore metalmeccanico. \nPeraltro, la tradizione industriale della vallata, favorita dall'abbondanza di acque (che un tempo dovevano essere ancora pi\u00f9 copiose) risale al '600, quando la famiglia Appiani (originaria di Piombino) impiant\u00f2 a Maresca una ferriera. Oggi di quel passato resta solo il \"vicolo Medievale\", la chiesa dedicata a San Gregorio Magno, La ferriera, con i suoi magli in legno e con il meccanismo spinto dall'acqua del torrente e il \"Palazzo\" Appiani-Rospigliosi costruito a partire dal 1550 e ricostruito dopo la seconda guerra mondiale. Tutto il resto del paese fu distrutto nel settembre del 1944 da un raid aereo alleato che aveva come obiettivo il comando strategico d'area tedesco della linea gotica.\nFino alla met\u00e0 degli anni sessanta del XX secolo, la valle era servita dalla Ferrovia Alto Pistoiese (F.A.P.), oggi completamente smantellata, eccetto che parte delle sedi dei binari, e le caratteristiche stazioncine. \nLa F.A.P., a scartamento ridotto, traeva origine nell'importante stazione di Pracchia e, dopo avere risalito la valle del Reno, poi quella del Maresca (stazioni di Pontepetri, Campo Tizzoro, Maresca), valicava lo spartiacque appenninico principale poco sopra il Passo dell'Oppio (821\u00a0m s.l.m.) per discendere nella valle del torrente Limestre (affluente del Fiume Lima, quindi nel bacino del Fiume Serchio), toccando l'abitato di Gavinana e, infine, il capolinea di San Marcello Pistoiese.\nL'etimologia del toponimo verosimilmente \u00e8 dovuta agli alberi di ciliegie amarene, in vernacolo amaraschi, coltivati da sempre nella valle.\nVerosimilmente nella piana fra Campo Tizzoro e Pontepetri, nel 62 a.C., secondo molti storici, si svolse la battaglia (detta impropriamente di Pistoia e pi\u00f9 propriamente di Campo Tizzoro) nella quale perse la vita Lucio Sergio Catilina ad opera delle milizie del console Gaio Antonio.\nStoria.\nNei pressi della vallata, in comune di Gavinana, sull'altopiano di Monte Oppio, appena oltre lo spartiacque fra Reno e Serchio, si svolse il 3 agosto 1530 la famosa e strenua Battaglia di Gavinana fra le milizie della Repubblica Fiorentina, guidate da Francesco Ferrucci (che, gi\u00e0 ferito a morte, fu spietatamente finito per mano di Fabrizio Maramaldo forse pronunciando la celebre frase \u00abVile, tu uccidi un uomo morto!\u00bb), e le truppe imperiali."}
{"id": "426809", "revid": "6066", "url": "https://it.wikipedia.org/wiki?curid=426809", "title": "Bonagiunta da Lucca", "text": ""}
{"id": "426822", "revid": "1935652", "url": "https://it.wikipedia.org/wiki?curid=426822", "title": "Giuseppe Betori", "text": "Biografia.\n\u00c8 nato a Foligno, sede vescovile in provincia di Perugia, il 25 febbraio 1947.\nFormazione e ministero sacerdotale.\nHa compiuto la formazione sacerdotale prima presso il Pontificio seminario regionale umbro e successivamente presso il Pontificio istituto biblico dove \u00e8 stato allievo di Carlo Maria Martini.\nIl 26 settembre 1970 \u00e8 stato ordinato presbitero dal vescovo Siro Silvestri. \nIn seguito \u00e8 stato docente di sacra scrittura nell'Istituto Teologico di Assisi dove ha avuto come allievo Giulio Michelini. Durante il suo ministero sacerdotale ha ricoperto vari altri incarichi tra i quali spicca il ruolo di parroco di San Michele Arcangelo in Cave (Foligno), direttore dell'Ufficio Catechistico Nazionale, sottosegretario della Conferenza Episcopale Italiana e organizzatore della Giornata Mondiale della Giovent\u00f9 di Roma in occasione del Giubileo del 2000. Dal febbraio 1984 fino al maggio 2001 \u00e8 stato canonico del capitolo della cattedrale di San Feliciano. \u00c8 stato inoltre segretario generale del sinodo diocesano di Foligno celebratosi dal gennaio 1986 al maggio 1991 e presieduto dal vescovo Giovanni Benedetti.\nA livello regionale \u00e8 stato dal 1977 al 1991 membro della segreteria del \"Centro regionale umbro di pastorale\", che ha retto come direttore dal 1981 al 1985. La collaborazione con la Conferenza Episcopale Italiana, iniziata nella stesura dei catechismi elaborati dall'Ufficio Catechistico Nazionale, si \u00e8 estesa poi alla segreteria generale, negli studi preparatori e nella redazione di diversi documenti. Dal 1986 al 1991 \u00e8 stato membro del comitato per gli istituti di scienze religiose.\nDal 1980 \u00e8 socio ordinario dell'\"Accademia fulginia di lettere scienze e arti di Foligno\" e, dal 1998, socio della \"Societ\u00e0 internazionale di studi francescani\". Dal 1995 al 2008 \u00e8 stato membro della commissione di vigilanza del Pontificio seminario lombardo in Roma. \u00c8 stato coordinatore della segreteria del terzo convegno ecclesiale nazionale celebratosi a Palermo nel 1995. Ha fatto parte del comitato preparatorio del ventitreesimo congresso eucaristico nazionale di Bologna (1997) come membro della commissione teologica.\nHa speso gran parte del suo mandato sacerdotale come assistente dell'Istituto San Carlo di Foligno aiutando i giovani della diocesi a diventare adulti nella fede e cittadini responsabili.\nMinistero episcopale e cardinalato.\nSegretario generale della CEI.\n\u00c8 stato nominato da papa Giovanni Paolo II all'incarico di segretario generale della CEI il 5 aprile 2001 con lettera del Cardinale segretario di Stato, Angelo Sodano n. 477945/P del 2 aprile 2001 e, allo stesso tempo, vescovo titolare di Falerone. Fu consacrato vescovo il 6 maggio 2001 nella cattedrale di San Feliciano a Foligno dal cardinale vicario Camillo Ruini, allora presidente della CEI, co-consacranti gli arcivescovi Ennio Antonelli (oggi cardinale) ed Antonio Buoncristiani, i vescovi della diocesi folignate Giovanni Benedetti ed Arduino Bertoldo e concelebranti altri vescovi dell'Umbria.\nHa rivestito gli incarichi di presidente della Commissione Presbiterale Italiana, presidente del Centro Universitario Cattolico e presidente del consiglio di amministrazione della Fondazione di Religione Santi Francesco d'Assisi e Caterina da Siena.\nIl 6 aprile 2006 papa Benedetto XVI lo ha riconfermato nell'incarico di segretario generale della CEI, per un ulteriore quinquennio.\nArcivescovo di Firenze.\nL'8 settembre 2008 lo stesso papa lo ha nominato arcivescovo di Firenze.\nHa fatto il suo ingresso nell'arcidiocesi fiorentina domenica 26 ottobre 2008, dopo aver ricevuto il pastorale dal cardinale Ennio Antonelli suo predecessore.\nIl 29 giugno 2009, giorno della solennit\u00e0 dei santi Pietro e Paolo, papa Benedetto XVI gli ha concesso il pallio, segno distintivo degli arcivescovi metropoliti.\n\u00c8 presidente della Conferenza episcopale toscana dal 10 febbraio 2009.\nIl 4 novembre 2011, a Firenze, ha sub\u00ecto un attentato da parte di uno sconosciuto, che ha ferito il suo segretario con un colpo di pistola e poi avrebbe tentato di uccidere lo stesso Betori.\nPapa Benedetto XVI lo ha creato cardinale nel concistoro del 18 febbraio 2012, assegnandogli il titolo di San Marcello. Fino alla creazione del cardinale Pietro Parolin \u00e8 stato il porporato italiano pi\u00f9 giovane.\nIl 17 maggio 2014 papa Francesco lo ha nominato membro del Pontificio consiglio per i laici. Il 9 giugno lo stesso papa lo ha nominato membro della Congregazione per il clero. Dopo essere stato membro della Congregazione per l'Educazione Cattolica, del Pontificio Consiglio per i Laici e del Pontificio Consiglio per la Cultura, al momento \u00e8 membro della Congregazione per il Clero e della Congregazione per le Cause dei Santi.\nSu sua richiesta Papa Francesco ha tolto nell'aprile 2014 la proibizione di stampa e di diffusione del libro \"Esperienze Pastorali\" di don Lorenzo Milani. Nella Visita del Pontefice alla Tomba di Don Milani a Barbiana (20 giugno 2017), ha condiviso il riconoscimento della esemplarit\u00e0 della figura del prete fiorentino, pur escludendo l'ipotesi di apertura di una causa di beatificazione..\nIl 14 dicembre 2017, su istanza del Comune di Sesto Fiorentino, ha siglato un protocollo di intesa con il Comune di Sesto, l'UCOII di Firenze e l'ateneo locale per la cessione di un'area di circa 8.3 ettari di propriet\u00e0 dell'arcidiocesi alla comunit\u00e0 islamica. La Curia ha contestualmente sottoscritto l'impegno ad acquistare una superficie di 2.5 ettari dall'Universit\u00e0 di Firenze. Il centro si rivolge alla comunit\u00e0 islamica di Sesto (circa cento persone) e a quella fiorentina.\nSi tratta di uno dei primi accordi di questo tipo stipulati in Italia, tesi a dare attuazione alla libert\u00e0 religiosa e di culto sancite dal Concilio Vaticano II e a supportare concretamente le altre religioni abramitiche attraverso l'aiuto materiale necessario a dare effettivit\u00e0 a tale diritto. Al 2019, l'edificazione non era ancora stata avviata.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "426827", "revid": "426330", "url": "https://it.wikipedia.org/wiki?curid=426827", "title": "Associazione Calcio Virtus", "text": "L'Associazione Calcio Virtus, meglio nota come Virtus o anche come Virtus Acquaviva, \u00e8 una societ\u00e0 calcistica sammarinese con sede nel castello di Acquaviva.\nOltre al calcio 11, fanno parte del gruppo Virtus anche il Futsal Calcio a 5 che prende parte al Campionato Sammarinese di Futsal, la Virtus Bike squadra di Cicloamatori e la Virtus di Pallavolo, inoltre va ricordato che la Virtus organizza anche delle piccole manifestazioni all'interno del Castello di Acquaviva.\nStoria.\nLa prima societ\u00e0 del castello nacque nella seconda met\u00e0 degli anni cinquanta con il nome Robur e il giallo e il nero come colori sociali, ma fu sostituita nel 1964 dalla Virtus, che prese ispirazione dal per i colori sociali: il verde e il nero.\nOrganico.\nRosa.\n "}
{"id": "426839", "revid": "2230232", "url": "https://it.wikipedia.org/wiki?curid=426839", "title": "Nazionale di calcio dell'Uruguay", "text": "La nazionale di calcio dell'Uruguay (in spagnolo \"Selecci\u00f3n de f\u00fatbol de Uruguay\") \u00e8 la rappresentativa calcistica dell'Uruguay ed \u00e8 posta sotto l'egida dell'Asociaci\u00f3n Uruguaya de F\u00fatbol.\nSoprannominata \"La Celeste\", \u00e8 la nazionale di calcio pi\u00f9 titolata al mondo con 19 trofei in bacheca, nonch\u00e9 la prima ad aver organizzato e vinto un campionato mondiale di calcio. Nel palmar\u00e8s della nazionale uruguaiana figurano 2 campionati mondiali, 15 Coppe America (primato insieme all') e 2 tornei olimpici. Nelle 2 Confederations Cup a cui ha partecipato, nel 1997 e nel 2013, ha ottenuto il quarto posto. La nazionale uruguaiana ha inoltre raggiunto per 3 altre volte la semifinale del mondiale (1954, 1970 e 2010) e in Coppa America ha ottenuto 6 secondi posti, 9 terzi posti e 5 quarti posti, per un totale di 35 piazzamenti nei primi quattro posti (uno in meno dell'Argentina) in 45 partecipazioni alla competizione (primato).\nLa nazionale uruguaiana detiene anche un primato molto particolare: ha vinto tutti i tornei internazionali organizzati in casa, ovvero il Mondiale del 1930 e le Coppe America del 1917, 1923, 1924, 1942, 1956, 1967 e 1995, oltre al Mundialito del 1980-1981. A livello giovanile le nazionali uruguaiane hanno ottenuto due secondi posti nella Coppa del mondo Under-20 (1997, 2013) ed uno nella Coppa del mondo Under-17 (2011).\nI migliori risultati a livello internazionale li ha ottenuti tra gli anni venti e gli anni cinquanta del XX secolo, quando vinse due mondiali e due tornei olimpici, oltre a svariati titoli continentali. Nel 2010 chiuse il mondiale sudafricano al quarto posto, risultato che non raggiungeva da quarant'anni. Nel 2011 vinse la Coppa America sedici anni dopo il suo ultimo successo.\nNella graduatoria FIFA, in vigore dall'agosto 1993, occupa il 17\u00ba posto.\nStoria.\nGli albori.\nGli esordi della nazionale uruguagia coincidono con l'inizio della storia del calcio internazionale in Sudamerica. Nel 1901, per la prima volta in America latina (e anche nel mondo, al di fuori delle Isole britanniche), si affrontano due nazionali di calcio: il 16 maggio l'Uruguay sfida l', che si impone di misura (2-3). La prima partita ufficiale per l'Uruguay \u00e8 Uruguay-Argentina, giocata il 20 luglio 1902 a Montevideo e vinta per 6-0 dagli argentini.\nNegli anni a venire le sfide con la selezione \"albiceleste\" sarebbero state numerosissime, dando vita a quella fiera rivalit\u00e0 che avrebbe sempre diviso le due nazionali: teatro dei confronti tra Uruguay e Argentina sono soprattutto la Copa Lipton e la Copa Newton, contese tra le due selezioni rispettivamente dal 1905 e dal 1906. Quando nel 1916 si disputa per la prima volta la Coppa America, l'Uruguay ha all'attivo 35 partite giocate, di cui 34 contro gli argentini. La sola gara fino ad allora disputata contro una squadra diversa era stato l'incontro della Copa Centenario Revoluci\u00f3n de Mayo contro il , giocatosi il 2 maggio 1910 a Buenos Aires e vinto 3-0 dalla \"Celeste\".\nGli anni dieci: i primi titoli internazionali.\nGli anni dieci del XX secolo portano notevoli progressi nel panorama calcistico in Uruguay. Il campionato nazionale \u00e8 ancora dilettantistico, ma i maggiori club uruguaiani dell'epoca (Montevideo Wanderers, River Plate, Nacional e C.U.R.C.C., il futuro Pe\u00f1arol) gi\u00e0 arricchiscono le proprie file di giocatori di spicco. Calciatori come Alfredo Foglino, Isabelino Grad\u00edn, Jos\u00e9 Piendibene e \u00c1ngel Romano (tanto per citarne alcuni), nomi divenuti leggendari nella storia del calcio uruguaiano, andranno a formare l'ossatura della \"Celeste\", che nel 1916 gioca il suo primo grande torneo internazionale.\nQuell'anno la CONMEBOL organizza la prima edizione della Coppa America (che all'epoca prende il nome di \"Campeonato Sudamericano de Football\") in Argentina. Vi prendono parte le nazionali delle quattro federazioni all'epoca affiliate alla CONMEBOL, cio\u00e8 Uruguay, Argentina, e Cile. L'Uruguay, guidato dall'allenatore-giocatore Foglino, esordisce con un sonante 4-0 ai danni del Cile, grazie alle doppiette di Grad\u00edn e di Piendibene. Sconfigge quindi il Brasile 2-1 (gol di Grad\u00edn e di Tognola), per poi amministrare il vantaggio di 1 punto in classifica sull'Argentina (che aveva battuto i cileni, ma pareggiato coi brasiliani) con uno 0-0. Si tratta del primo grande successo della \"Celeste\", oltretutto ottenuto in casa della grande rivale Argentina.\nL'anno dopo l'Uruguay viene incaricato di ospitare l'edizione 1917 del Campeonato Sudamericano de Football. La \"Celeste\", passata ora sotto la guida di Ram\u00f3n Platero, pu\u00f2 contare sulla classe di Romano e dei fratelli Carlos ed H\u00e9ctor Scarone e vince nettamente il torneo, battendo le avversarie (le solite di un anno prima) e chiudendo prima con 3 vittorie su 3 e 9 gol fatti contro nessuno subito.\nI due successi consecutivi elevano l'Uruguay al rango di grande potenza calcistica sudamericana. Due anni dopo, nel 1919, la \"Celeste\" sfiora il terzo trionfo consecutivo in Brasile, ma viene superata dai padroni di casa nello spareggio, dopo ben 4 tempi supplementari.\nI gloriosi anni venti.\nIl secondo decennio del Novecento si apre con un nuovo successo della \"Celeste\". Nel 1920 il Cile organizza la quarta edizione del Campeonato Sudamericano de Football e l'Uruguay si presenta nuovamente come grande favorita. La \"Celeste\", che nel frattempo si \u00e8 arricchita anche dell'estro della giovane ala Jos\u00e9 P\u00e9rez, impatta all'esordio 1-1 contro l'Argentina, ma poi si impone sul Brasile, infliggendo alla \"Sele\u00e7\u00e3o\" una pesante sconfitta, un perentorio 6-0. L'Uruguay non \u00e8 ancora sazio e nella terza ed ultima partita supera per 2-1 i padroni di casa del Cile. Il successo vale il primo posto e la terza vittoria continentale.\nNel Campeonato Sudamericano de Football 1921 \u00e8 l'Argentina a vincere il torneo. Nell'edizione del 1922 in Brasile, l'Uruguay, pur giunto primo nel girone unico a pari merito con il Brasile e il Paraguay, abbandona il torneo (cos\u00ec rinunciando a disputare il play-off per il titolo) in segno di protesta contro Pedro Santos, arbitro brasiliano della partita contro i paraguaiani.\nIl riscatto della \"Celeste\" arriva per\u00f2 ben presto. Nel 1923 il Campeonato torna in Uruguay. La \"Celeste\", allenata da Leonardo De Lucca, si \u00e8 nel frattempo arricchita di grandi campioni che la renderanno una delle nazionali pi\u00f9 forti di sempre: Pedro Cea, Andr\u00e9s Mazali, Pedro Petrone, Jos\u00e9 Nasazzi e Jos\u00e9 Leandro Andrade, unitamente al veterano H\u00e9ctor Scarone. Essi costituiranno la base di una squadra destinata a dominare, negli anni seguenti, il calcio sudamericano e mondiale. Il Campeonato Sudamericano de Football 1923 \u00e8 un monologo dei padroni di casa, che vincono nuovamente tutte le partite e si aggiudicano il trofeo per la quarta volta nella loro storia.\nIl successo continentale d\u00e0 inoltre all'Uruguay il visto per giocare la sua prima grande rassegna del calcio mondiale, il torneo di calcio ai Giochi olimpici di Parigi 1924. Se a livello continentale la \"Celeste\" \u00e8 all'epoca la massima potenza calcistica, nel resto del mondo, specie nella vecchia Europa, \u00e8 pressoch\u00e9 sconosciuta. Grande \u00e8, dunque, l'occasione per mostrare anche al mondo la classe dei giocatori uruguaiani.\nIl primo titolo olimpico nel 1924.\nIl primo problema per la nazionale uruguaiana, in vista del torneo olimpico del 1924, non \u00e8 la levatura degli avversari d'oltreoceano, ma la mancanza di denaro. All'epoca i viaggi transoceanici si fanno in nave e sono assai costosi. Per di pi\u00f9 i giocatori sono ancora dilettanti e scarsi sono i mezzi di cui le formazioni calcistiche dispongono, in un'epoca nella quale si gioca pi\u00f9 che altro per passione ed amore di questo sport.\nNonostante la scarsezza di mezzi, l'AUF non vuole impedire ai propri calciatori di partecipare al torneo olimpico. Il maggiore sforzo lo fa Atilio Narancio, dirigente federale e delegato del Nacional, che costituisce un'ipoteca sulla propria casa per acquistare i biglietti (di terza classe) per il viaggio in nave dall'Uruguay alla Spagna. Una volta arrivati qui, gli uruguaiani dovranno guadagnarsi il viaggio fino a Parigi, facendo tappa in varie citt\u00e0 dove dovranno giocare e vincere contro rappresentative locali. La \"Celeste\" riesce nell'impresa (9 vittorie in altrettante gare disputate) e giunge a Parigi in tempo per l'apertura dei giochi.\nLa formula del torneo olimpico prevede un primo turno ad eliminazione diretta, poi ottavi, quarti di finale, semifinali e finali (per il bronzo e per l'oro). L'Uruguay dovr\u00e0 giocare fin dal primo turno e viene abbinato alla , una delle migliori selezioni europee del tempo. Gli slavi godono dei favori del pronostico, ma per non rischiare brutte sorprese inviano alcuni osservatori a visionare l'allenamento dell'Uruguay. I calciatori uruguaiani se ne accorgono e iniziano a fingere di commettere errori clamorosi, sbagliando passaggi, scontrandosi tra s\u00e9 e calciando malamente il pallone. Gli osservatori se ne vanno soddisfatti gi\u00e0 dopo pochi minuti: \u00ab\"Fanno tenerezza, questi poveri ragazzi venuti da tanto lontano\"\u00bb, riferiranno al loro ritorno all'allenatore slavo.\nLo storico esordio della \"Celeste\" (guidata ora da Ernesto F\u00edgoli) al torneo olimpico di calcio va in scena il 26 maggio allo stadio olimpico Yves du Manoir (meglio noto come \"Colombes\") di Parigi. Prima della partita si concretizza l'ennesima prova della scarsa reputazione dell'Uruguay in Europa: sul pennone la bandiera nazionale viene issata al contrario, mentre la banda suona addirittura l'inno brasiliano. Ma una volta scesi in campo, calciatori della \"Celeste\", ribaltano completamente ogni pronostico e stravincono contro la Jugoslavia con un pesantissimo 7-0.\nQuattro giorni dopo, agli ottavi, la \"Celeste\" batte anche gli (3-0) e ottiene cos\u00ec il lasciapassare per i quarti, dove affronter\u00e0 i padroni di casa della . I transalpini sono tra i favoriti per l'oro, ma gli uruguaiani dimostrano di essere di tutt'altra pasta: Scarone, Petrone (autori di una doppietta ciascuno) e Romano fissano il punteggio su un nettissimo 5-1 per la \"Celeste\".\nIn semifinale l'Uruguay supera 2-1 i , proiettandosi cos\u00ec in finale. Qui, il 9 giugno, la \"Celeste\" trova la di Max Abegglen, ma anche qui si dimostra pi\u00f9 forte: Petrone, Cea e Romano fissano il punteggio finale sul 3-0, che regala all'Uruguay la prima medaglia d'oro (e, in generale, la prima medaglia olimpica) della sua storia.\nMentre gli uruguaiani celebrano il trionfo, gli avversari sono increduli. Le contromosse per bloccare questa nuova potenza calcistica, capace di superare con tanta facilit\u00e0 le nazionali europee, partono anche da assunti poco veritieri. Ne danno la prova , , e , che accusano l'Uruguay di essere stato in ritiro per oltre 2 mesi, sostenendo grosse spese e violando per questo il requisito, all'epoca fondamentale ai Giochi Olimpici, del dilettantismo. Le 4 nazionali suddette non parteciperanno per protesta alla successiva edizione del torneo olimpico di calcio, ma le loro accuse sono infondate: se il ritiro uruguaiano \u00e8 durato cos\u00ec tanto, \u00e8 stato per la lunga traversata oceanica; e lo stesso denaro speso \u00e8 stato frutto delle gare disputate dall'Uruguay nel suo viaggio dalla Spagna a Parigi, senza le quali i sudamericani non avrebbero avuto i mezzi per raggiungere la capitale francese.\nI nuovi successi continentali (1924-1928).\nIl 1924 non ha ancora finito di regalare successi alla \"Celeste\". Dal 12 ottobre al 2 novembre l'Uruguay \u00e8 di nuovo Paese organizzatore del Campeonato Sudamericano, anche se le spese di questa edizione sono a carico del Paraguay (incaricato dell'organizzazione dalla CONMEBOL, ma privo delle infrastrutture necessarie). Gli uruguaiani, sulla cui panchina siede ora Ernesto Meliante, esordiscono con un netto 5-0 sul Cile, per poi battere 3-1 il Paraguay nella seconda partita. La \"Celeste\" giunge all'ultima sfida con un punto in pi\u00f9 dell'Argentina e le basta un pareggio per vincere il titolo: il \"match\" si chiude sullo 0-0 e l'Uruguay fa suo il quinto titolo continentale.\nL'anno seguente per la prima volta l'Uruguay non prende parte al Campeonato: pesanti dissidi interni all'AUF (degenerati addirittura nella creazione, a seguito della scissione da parte di 32 club, di un'altra federazione, la \"Federaci\u00f3n Uruguaya de F\u00fatbol\") fanno bloccare il campionato e costringono il ritiro della nazionale dal torneo continentale.\nL'Uruguay torna comunque nell'edizione 1926 in Cile, quando pu\u00f2 contare sull'apporto di un altro grande della storia del calcio mondiale, H\u00e9ctor Castro. \"El Manco\" sigla 6 gol nel torneo continentale e, insieme a Scarone (anch'egli autore di 6 gol), guida la \"Celeste\" nella sua marcia inarrestabile: 4 vittorie in altrettante partite e sesto titolo sudamericano.\nNella successiva edizione, nel 1927 in Per\u00f9, l'Uruguay trova una fiera avversaria nell'Argentina di Luna e Carricaberry. Le due nazionali giungono alla gara decisiva a pari punti e a 5 minuti dal termine pareggiano 2-2. All'85' un autogol del proprio difensore centrale Canavessi fa perdere l'Uruguay.\nFortunatamente per la \"Celeste\", per il torneo di calcio alle Olimpiadi di il Sudamerica ha diritto a 3 posti, che vengono assegnati alle prime due classificate (Argentina, Uruguay), pi\u00f9 un'altra squadra (Cile).\nIl secondo titolo olimpico nel 1928.\nLa seconda avventura olimpica della \"Celeste\", sulla cui panchina \u00e8 nel frattempo giunto Primo Giannotti, prende avvio il 30 maggio 1928. Allo Stadio Olimpico di Amsterdam i primi avversari sono i padroni di casa: il fattore campo non basta ai \"tulipani\", che vengono superati per 2-0 dall'Uruguay.\nIl 3 giugno la \"Celeste\" estromette nei quarti la (4-1), mentre in semifinale, quattro giorni dopo, \u00e8 l' a cadere di fronte ai sudamericani, salvi anche grazie ad un fallo di mani in area non fischiato. Gli \"azzurri\" riescono a segnare due gol con Baloncieri e Levratto, ma Cea, Campolo e Scarone fissano il punteggio sul 3-2 che porta la \"Celeste\" alla sua seconda finale olimpica consecutiva.\nAd attendere l'Uruguay nella finalissima del 10 giugno c'\u00e8 proprio la grande rivale Argentina. In una delle pi\u00f9 avvicenti e combattute finali olimpiche di sempre, l'Uruguay prende l'iniziativa e nel primo tempo va in gol con Petrone. Nella ripresa tuttavia l'Argentina ritrova il pari con Ferreira, costringendo cos\u00ec la finale ad essere decisa ai supplementari. Il risultato per\u00f2 non si sblocca neanche qui e la gara viene ripetuta 3 giorni dopo, il 13 giugno. Le squadre hanno sulle gambe i 120 minuti della prima sfida, ma nessuna vuole perdere: la ripetizione si apre all'insegna dei gol, con l'uruguaiano Figueroa e l'argentino Monti (futuro \"azzurro\") che fissano il punteggio sull'1-1. Nel secondo tempo entra in scena Scarone, che batte Bossio e regala all'Uruguay il 2-1 finale e la seconda medaglia d'oro olimpica. L'Uruguay rimarr\u00e0 l'unica nazionale sudamericana ad aver vinto l'oro olimpico per 76 anni (dal 1928 al 2004), prima che l'Argentina vincesse ad Atene con la Nazionale olimpica, successo ripetuto nel 2008 a Pechino. Nel 2016 c'\u00e8 stato il primo oro olimpico della nazionale olimpica brasiliana, ottenuto in casa, a Rio de Janeiro, poi bissato nel 2021 in Giappone (edizione posticipata di un anno per la pandemia da Covid 19). L'Uruguay torner\u00e0 a partecipare ad un torneo olimpico nel 2012, dopo ottantaquattro anni di assenza, con la propria nazionale olimpica. La squadra uruguaiana \u00e8 stata eliminata in tale edizione al primo turno della competizione. I due ori ottenuti nel calcio dalla nazionale uruguaiana negli anni venti del ventesimo secolo rappresentano, ad oggi, gli unici ori olimpici conquistati da atleti uruguaiani.\nIl primo titolo mondiale nel 1930.\nGi\u00e0 nello stesso 1928, la FIFA decide l'istituzione del Campionato del mondo di calcio, e l'anno dopo affida l'organizzazione della prima edizione, in programma nel 1930, proprio all'Uruguay.\nIl Paese sudamericano costruisce per l'occasione lo Stadio del Centenario, all'epoca capace di ospitare oltre 100.000 spettatori. L'Uruguay, guidato da Alberto Horacio Suppici, \u00e8 inserito nel terzo dei quattro gironi iniziali e il 18 luglio esordisce contro il : Castro \u00e8 il protagonista del giorno, segnando il gol partita (vinta 1-0 dall'Uruguay), il primo realizzato dalla \"Celeste\" al \"Centenario\".\nTre giorni dopo l'Uruguay torna in campo contro la . La sfida \u00e8 decisiva per vincere il girone e passare il turno: la giovane ala destra Dorado e i bomber Scarone, Anselmo e Cea permettono alla \"Celeste\" di imporsi senza problemi con un perentorio 4-0.\nIn semifinale l'Uruguay ritrova la che stavolta ha imparato la lezione di 6 anni prima e affronta la \"Celeste\" con la massima attenzione. Al 4' Sekuli\u0107 porta in vantaggio gli slavi, ma \u00e8 solo un'illusione: una tripletta di Cea, una doppietta di Anselmo e un gol di Iriarte fissano il punteggio sul definitivo 6-1 per i padroni di casa.\nLa finale si disputa il 30 luglio al \"Centenario\" e di fronte all'Uruguay c'\u00e8, manco a dirlo, l'Argentina. La partita, oltre che per l'elevata posta in palio, \u00e8 sentitissima anche per la rivalit\u00e0 tra le due nazionali rioplatensi: cos\u00ec, mentre l'arbitro belga Langenus pretende un'assicurazione sulla vita in favore della propria famiglia e una nave pronta a salpare per l'Europa entro un'ora dal fischio finale, l'attaccante uruguaiano Anselmo, tra i pi\u00f9 attesi alla vigilia, scappa dallo stadio, colpito da un attacco di panico. La gara si accende gi\u00e0 al 12' minuto, quando Dorado porta in vantaggio l'Uruguay, beffando il portiere argentino Botasso con un tiro che gli passa sotto le gambe. L'Argentina reagisce e a met\u00e0 primo tempo ribalta il punteggio con Peucelle e St\u00e1bile. Il primo tempo si chiude con l'Argentina avanti 2-1, ma nella ripresa l'Uruguay \u00e8 trasformato. Guidato dal suo leader Jos\u00e9 Leandro Andrade, l'Uruguay coglie il pari al 57' con Cea, portandosi in vantaggio 11 minuti dopo con Iriarte. A 1 minuto dalla fine Castro realizza il 4-2 finale che issa l'Uruguay sul tetto del mondo.\nI nuovi trionfi e la crisi degli anni quaranta (1930-1950).\nSubito dopo i mondiali del 1930, tra le federazioni calcistiche di Argentina e Uruguay i rapporti si raffreddano notevolmente. In particolare, gli argentini denunciano un clima intimidatorio che si sarebbe venuto a creare nei loro confronti, estrinsecatosi perfino con minacce di morte ai giocatori la notte prima della partita. In ogni caso le tensioni che nella prima met\u00e0 degli anni trenta infiammano i rapporti tra le due maggiori potenze calcistiche sudamericane rendono difficile il lavoro della CONMEBOL, che solo nel 1935 riesce ad organizzare una nuova edizione del Campeonato Sudamericano in Per\u00f9. La \"Celeste\" \u00e8 di nuovo la grande favorita: pur avendo perduto parte dei campioni di 5 anni prima, \u00e8 ancora guidata dal veterano H\u00e9ctor Castro e tra gli innesti pu\u00f2 contare sulla classe del giovane An\u00edbal Ciocca, stella, insieme a Castro, del Nacional di Montevideo, che in quegli anni domina il campionato uruguaiano. L'Uruguay esordisce con un successo di misura sui padroni di casa del Per\u00f9 (1-0), poi rifila un 2-1 al Cile. Grande avversaria \u00e8 di nuovo l'Argentina, che la \"Celeste\" incontra nella gara conclusiva: ambedue le nazionali sono a punteggio pieno, ma nella sfida decisiva al vecchio \"Estadio Nacional\" di Lima, l'Uruguay regola la questione gi\u00e0 nel primo tempo. Castro, Toboada e Ciocca fissano il punteggio finale sul 3-0, che regala alla \"Celeste\" il settimo titolo continentale.\nGli anni a seguire, per\u00f2, saranno sterili di successi per l'Uruguay. L'anno dopo non pu\u00f2 difendere il titolo olimpico ai Giochi di Berlino (nel 1932 ai Giochi di Los Angeles non si era disputato il torneo calcistico), poich\u00e9, pur avendone pieno diritto (grazie alla vittoria del Campeonato Sudamericano de Football 1935), la federazione uruguaiana decide di non mandare la squadra per motivi economici.\nAnalogo destino era accaduto due anni prima, nel 1934, in occasione dei mondiali italiani: l'AUF, per protesta contro la scarsa presenza delle nazionali europee ai mondiali disputati in Uruguay nel 1930, aveva deciso di non mandare la nazionale in Italia: sarebbe stata l'unica volta nella storia del mondiale di calcio nella quale si registrava l'assenza della squadra campione in carica.\nE pure nel 1938, in vista dei mondiali francesi, l'Uruguay non si presenter\u00e0 ai nastri di partenza delle qualificazioni mondiali, rinviando ulteriormente il proprio ritorno al torneo iridato.\nIn Sudamerica le cose non vanno meglio. Dopo il Campeonato 1937 in Argentina, l'Uruguay sembra poter tornare al successo nell'edizione 1939 in Per\u00f9. Guidata dai gol di Severino Varela, l'Uruguay giunge a punteggio pieno all'ultima sfida, quella decisiva con i padroni di casa peruviani. Sulla carta non c'\u00e8 confronto, ma il fattore campo stavolta gioca un ruolo decisivo: il Per\u00f9 si impone a sorpresa per 2-1 e fa suo il trofeo continentale per la prima volta.\nNel 1941, nell'edizione in Cile, l'Uruguay fallisce nuovamente nel tentativo di riconquistare il Campeonato Sudamericano. La squadra \u00e8 forte, con Severino e Obdulio Varela, Gambetta, Porta e Rivero che formano l'ossatura della selezione allenata dalla vecchia gloria Pedro Cea. L'Uruguay perde una sola gara, quella contro l'Argentina (0-1) ma per la \"Celeste\" quel risultato risulter\u00e0 decisivo.\nNel 1942 l'Uruguay torna ad organizzare il Campeonato Sudamericano. Stavolta la \"Celeste\", che ripropone grosso modo la squadra di due anni prima, con l'aggiunta delle stelle del Nacional Zapirain, Paz e Ciocca, parte da grande favorita. Dopo l'esordio a valanga (6-1 sul Cile), l'Uruguay rifila 7 gol all' e batte di misura (1-0) il Brasile. Liquida quindi Paraguay (3-1) e Per\u00f9 (3-0), prima di giocarsi il titolo nell'ultima gara in programma. Questa va in scena il 7 febbraio e al \"Centenario\" di Montevideo si rinnova l'eterna lotta con l'Argentina: al 57' una stoccata di Zapirain d\u00e0 all'Uruguay il trionfo, l'ottavo a livello continentale.\nIl prosieguo degli anni quaranta, per\u00f2, non porta nessun altro successo alla \"Celeste\". Nelle tre edizioni seguenti del Campeonato, l'Uruguay non \u00e8 pi\u00f9 all'altezza dei fasti del passato, malgrado nel 1945 possa schierare il prolifico attaccante (argentino naturalizzato uruguaiano) del Nacional Atilio Garc\u00eda, 8 volte capocannoniere della prima divisione uruguaiana. Ne approfitta l'Argentina, che vince 3 edizioni consecutive: l'ultima, quella del 1947, consente agli albicelesti lo storico sorpasso sull'Uruguay, essendosi aggiudicati per la nona volta il Campeonato.\nNon va meglio nel 1949 in Brasile: la nazionale uruguaiana rimedia una nuova figuraccia, finendo il Campeonato addirittura al sesto posto. Il torneo viene vinto, seppur dopo uno spareggio contro il Paraguay, dalla \"Sele\u00e7\u00e3o\" padrona di casa, che si mostra fortissima e grande favorita in vista dei mondiali di calcio in programma per l'anno dopo proprio in Brasile.\nIl secondo titolo mondiale nel 1950.\nAi mondiali di l'Uruguay torna a calcare la scena del torneo iridato. La \"Celeste\", allenata da Juan L\u00f3pez Fontana, schiera un'ottima formazione, in cui spiccano il capitano Obdulio Varela, la punta Alcides Ghiggia e soprattutto il regista Juan Alberto Schiaffino.\nIl cammino della \"Celeste\" al mondiale brasiliano inizia con un colpo di fortuna. L'Uruguay \u00e8, infatti, sorteggiato nel girone eliminatorio con e (quest'ultima invitata in sostituzione di e , qualificatesi e successivamente rinunciatarie), ma, dopo il sorteggio, i transalpini rinunciano a partecipare. Essendo ormai tardi per modificare la composizione dei gironi, il gruppo dell'Uruguay si riduce ad un'unica gara tra la \"Celeste\" e i modesti boliviani, che vengono agevolmente battuti per 8-0. L'Uruguay si guadagna cos\u00ec, con appena una partita, l'accesso al girone finale a quattro squadre, la cui vincitrice sar\u00e0 campione del mondo (quella del 1950 fu, infatti, l'unica edizione della Coppa del Mondo in cui non fu disputata una finale).\nQui le avversarie sono la , la e il favoritissimo Brasile padrone di casa. L'Uruguay esordisce nel girone finale contro gli iberici il 9 luglio all\"'Est\u00e1dio do Pacaembu\" di San Paolo, ma non riesce ad andare oltre il 2-2. Quattro giorni dopo, nello stesso impianto, si trova di fronte la Svezia: passata per due volte in svantaggio, la \"Celeste\" riesce a strappare una sofferta vittoria per 3-2, grazie al gol di Varela e alla doppietta di M\u00edguez.\nLa gara finale del girone \u00e8 in programma il 16 luglio al \"Maracan\u00e3\" di Rio de Janeiro e di fronte all'Uruguay c'\u00e8 il lanciatissimo Brasile, che nelle precedenti sfide ha travolto sia la Svezia (7-1) che la Spagna (6-1). I 3 punti in classifica dell'Uruguay contro i 4 del Brasile consentono alla \"Celeste\" di poter ancora sperare, poich\u00e9 in caso di vittoria scavalcherebbe in classifica la \"Sele\u00e7\u00e3o\". Ma parlare di vittoria contro una squadra che pare invincibile come il Brasile suona come pura utopia: i brasiliani, cui basta un pareggio per conquistare il titolo mondiale, schierano grandi stelle del calibro di Ademir, Jair, Zizinho e Danilo, e sembrano destinati a travolgere anche la selezione uruguaiana. Tutto il Brasile \u00e8 ormai certo del titolo mondiale e il primo tempo \u00e8 in effetti appannaggio dei padroni di casa, che in apertura di ripresa trovano il gol con Fria\u00e7a. L'Uruguay tuttavia non si scompone: al 66' Ghiggia, dopo una lunga corsa sulla fascia, salta un avversario e serve Schiaffino, che spiazza Barbosa. Il Brasile, anzich\u00e9 difendere il risultato, si riversa in attacco per cercare il gol, lasciando cos\u00ec la difesa scoperta ai contropiede uruguaiani. E al 79' l'imprevisto si compie: Ghiggia, servito da P\u00e9rez, si trova a tu per tu con Barbosa e lo batte con un fendente diagonale. La rete sar\u00e0 decisiva: il Brasile non riesce a pareggiare e l'Uruguay scrive una delle pagine pi\u00f9 clamorose della storia del calcio. Il capitano Varela alza la coppa del mondo in un clima surreale, in uno stadio ammutolito, simbolo di un Paese che ricorder\u00e0 la clamorosa disfatta della propria nazionale come \"O Maracana\u00e7o\".\nGli anni cinquanta e l'inizio del declino.\nGli anni cinquanta si aprono con una nuova fase avara di successi per la \"Celeste\". Nel Campeonato Sudamericano 1953 l'Uruguay gioca un buon calcio, ma per appena un punto non riesce ad agguantare la prima posizione, insieme a Paraguay e Brasile, che gli avrebbe permesso di accedere allo spareggio per il titolo.\nL'anno dopo la \"Celeste\" torna al mondiale, precisamente a quello di Svizzera 1954, dove \u00e8 qualificata d'ufficio in quanto detentrice del titolo. L'Uruguay, che ripropone grosso modo la nazionale che 4 anni prima ha espugnato il \"Maracan\u00e3\", supera agevolmente il primo turno, dove batte (2-0) e (7-0). La vittoria del girone proietta la \"Celeste\" nei quarti, dove affronta l': Borges, Varela, Schiaffino e Ambrois confezionano il 4-2 finale con cui l'Uruguay liquida i \"maestri\" inglesi. In semifinale l'Uruguay trova l'ostacolo pi\u00f9 duro, la fortissima di Pusk\u00e1s: i magiari vanno avanti di due gol gi\u00e0 nel primo tempo, ma una doppietta di Hohberg nella ripresa riporta gli uruguaiani in gara. Nei supplementari l'Ungheria viene per\u00f2 fuori e una doppietta di Kocsis affonda la \"Celeste\". La conclusione dell'avventura uruguaiana \u00e8 resa ancor pi\u00f9 amara dalla sconfitta (1-3) nella finale per il 3\u00ba posto ad opera dell'.\nL'anno dopo l'Uruguay fallisce nuovamente nel Campeonato Sudamericano (vinto ancora dall'Argentina), ma nell'edizione 1956 la \"Celeste\" torna finalmente sul tetto del calcio latino-americano. La rassegna continentale va in scena proprio in Uruguay e per i padroni di casa le \"chance\" di vittoria sono tante: le reti di M\u00edguez ed Escalada sospingono l'Uruguay, che pareggia solo il \"match\" contro il Brasile e batte Paraguay (4-2), Per\u00f9 (2-0), Cile (2-1) e Argentina (1-0).\nAl nono trionfo non fanno per\u00f2 eco nuove vittorie. Nell'edizione 1957 del Campeonato Sudamericano la \"Celeste\" vince tutte le partite, tranne lo scontro diretto con l'Argentina di Maschio e Angelillo: alla fine l'Uruguay si piazza proprio a 2 punti dagli albicelesti.\nDi l\u00ec a poco l'Uruguay conosce la prima umiliante eliminazione durante le qualificazioni ai mondiali. In vista di Svezia '58 viene inserito nel raggruppamento, sulla carta abbordabile, contro Paraguay e , ma toppa nelle trasferte: contro i \"cafeteros\" non va oltre l'1-1, mentre in Paraguay viene addirittura sommerso 5-0 dai \"blanquirrojos\". Le due vittorie al \"Centenario\" sono ininfluenti: in Svezia vola il e l'Uruguay deve vedere i mondiali in televisione.\nNel 1959 torna in scena il Campeonato Sudamericano, di cui in quell'anno si giocano addirittura due edizioni. La prima, svoltasi in Argentina, se la aggiudicano i padroni di casa, ma nella seconda, organizzata dall'Ecuador, la spunta l'Uruguay. La \"Celeste\", che ha il suo uomo-gol in Mario Ludovico Bergara, fa in breve tempo il vuoto, vincendo matematicamente il suo decimo titolo gi\u00e0 nove giorni prima dell'ultima giornata.\nGli anni sessanta.\nDue anni dopo vanno in scena le qualificazioni per i mondiali cileni del 1962. Per il Sudamerica lo schema \u00e8 alquanto semplice: solo 6 squadre sono in lizza, essendo e sono gi\u00e0 qualificati (rispettivamente come campione in carica e Paese ospitante). Le altre sudamericane sono divise in gironi da 2, che si risolveranno sul doppio confronto di andata e ritorno. L'Uruguay pesca la e, nonostante la notevole differenza di valore tra le due squadre, fatica non poco per piegare la \"Verde\": all'andata, all\"'Hernando Siles\" di La Paz, l'altitudine (oltre 3600 metri) fa faticare la \"Celeste\", che passa in vantaggio a met\u00e0 primo tempo con Luis Cubilla, ma viene raggiunta nella ripresa. Nel ritorno al \"Centenario\" l'Uruguay parte bene e chiude il primo tempo avanti per 2-0; nella ripresa, per\u00f2, la Bolivia tenta il tutto per tutto, accorcia le distanze e sfiora ripetutamente il pareggio.\nL'avventura al mondiale cileno si chiude presto per la \"Celeste\". Sorteggiata nel gruppo A, dopo aver battuto 2-1 la all'esordio, perde contro (1-3) e (1-2): i 2 punti in classifica valgono solo il terzo posto, insufficiente per proseguire ai quarti di finale.\nLa successiva manifestazione in cui si cimenta l'Uruguay sar\u00e0 nuovamente il mondiale. Nel 1963 infatti non partecipa all'edizione del Campeonato in Bolivia, soprattutto per i problemi legati all'altura.\nI tifosi della \"Celeste\" rivedranno la propria nazionale in un torneo internazionale solo in occasione dei mondiali inglesi del 1966. Dopo aver agevolmente superato le qualificazioni contro e , l'Uruguay viene inserito nel gruppo A contro , e . La \"Celeste\", allenata da Ondino Viera, ottiene all'esordio un preziosissimo 0-0 contro i padroni di casa inglesi a \"Wembley\", merito soprattutto delle parate di Ladislao Mazurkiewicz. Batte quindi la Francia 2-1, per poi cogliere un nuovo 0-0, stavolta contro il Messico. I 4 punti in classifica regalano all'Uruguay il secondo posto e la qualificazione ai quarti contro la . I tedeschi passano dopo appena 11 minuti con Haller, ma l'Uruguay resiste. I sudamericani cercano ripetutamente il pareggio, ma alla fine, esausti, crollano sotto i colpi della Germania Ovest, che con Beckenbauer, Seeler e nuovamente Haller chiude il \"match\" con un perentorio 4-0.\nL'anno dopo torna il \"Campeonato Sudamericano\", per l'ultima volta sotto questo nome. L'edizione 1967 viene ospitata proprio dall'Uruguay. La \"Celeste\", nel frattempo passata sotto la guida di Juan Carlos Corazzo, si affida soprattutto su Mazurkiewicz, Oyarbide, Rocha e Urruzmendi per tornare al successo continentale. L'Uruguay parte bene e all'esordio batte con un secco 4-0 la Bolivia campione in carica, prima di superare il Venezuela con lo stesso punteggio. Al terzo incontro per\u00f2 rischia di compromettere il proprio cammino: contro il Cile infatti \u00e8 solo 2-2, mentre l'Argentina viaggia a punteggio pieno. L'Uruguay vince 2-0 contro il Paraguay la gara seguente, ma nell'ultima sfida deve assolutamente battere l'Argentina, avanti di 1 punto in classifica. Gli albicelesti, cui basta il pareggio per vincere il torneo, si difendono e l'Uruguay inizia a disperare: ma al 74' Rocha trova la stoccata vincente che d\u00e0 all'Uruguay l'undicesimo trionfo continentale.\nGli anni settanta.\nTre anni dopo l'Uruguay si rituffa in un'altra manifestazione internazionale, i mondiali di Messico 1970. La \"Celeste\", allenata ora da Juan Hohberg, supera con relativa facilit\u00e0 il girone eliminatorio contro ed e si accomoda nel gruppo B della fase finale, contro , e . La selezione uruguaiana, che pu\u00f2 schierare campioni del calibro di Mazurkiewicz, Esp\u00e1rrago e Cubilla, esordisce nel migliore dei modi, battendo 2-0 Israele. Nella seconda partita l'Italia di Gigi Riva \u00e8 un ostacolo assai pi\u00f9 duro e il punteggio finale \u00e8 di 0-0. I 3 punti in classifica consentono comunque alla \"Celeste\" di guardare con ottimismo la sfida finale contro la Svezia, ma la gara contro gli scandinavi rischia di trasformarsi in una clamorosa disfatta: al 90' infatti Grahn sorprende Mazurkiewicz, e solo la miglior differenza reti salva l'Uruguay dall'eliminazione.\nNei quarti la \"Celeste\" ha di fronte un ostacolo temibile, l', con cui va in scena una partita estenuante: sotto il sole di Citt\u00e0 del Messico le due squadre chiudono i tempi regolamentari sullo 0-0, poi, a 3 minuti dallo scadere del secondo tempo supplementare, Esp\u00e1rrago trova di testa la rete che vale il ritorno in semifinale dopo 16 anni. Qui l'avversario \u00e8 il pi\u00f9 forte di tutti, il di Pel\u00e9, favoritissimo per la vittoria finale. Gli uruguaiani, che hanno pure nelle gambe i 120 minuti del match contro i sovietici, passano al 19' con Cubilla e resistono alla \"Sele\u00e7\u00e3o\" quasi per un tempo. Poi al 45' Clodoaldo pareggia i conti e nella ripresa Jairzinho e Rivelino chiudono la contesa sul 3-1 per il Brasile. Nella finale per il 3\u00ba posto contro la , i tedeschi la spuntano per 1-0 con gol di Overath. Mazurkiewicz viene votato dalla critica come miglior portiere del torneo.\nQuattro anni dopo l'Uruguay torna al mondiale, disputato proprio in Germania Ovest. La \"Celeste\" denota gi\u00e0 qualche difficolt\u00e0 nelle qualificazioni, dove supera a fatica il raggruppamento contro Colombia ed Ecuador. Nella fase finale viene inserita nel gruppo C contro , e Svezia. Dopo la sconfitta iniziale contro i \"tulipani\", l'Uruguay cerca di rifarsi nelle partite successive. Invece il pareggio per 1-1 contro la Bulgaria e la sconfitta per 0-3 contro la Svezia fanno s\u00ec che la \"Celeste\" concluda all'ultimo posto e la conseguente eliminazione al primo turno.\nL'anno seguente torna la rassegna continentale sudamericana, che da questa edizione prende ufficialmente il nome di \"Coppa America\". Nessun Paese organizza questa edizione (n\u00e9 le due successive) e le partite si giocano tutte in sfide di andata e ritorno. L'Uruguay entra in gioco direttamente in semifinale, in quanto campione uscente, ma subisce una disfatta contro la Colombia, perdendo 0-3 fuori casa e non riuscendo a recuperare nel ritorno a Montevideo (solo 1-0).\nGli anni settanta proseguono con l'innesto di giocatori come Hugo de Le\u00f3n e Waldemar Victorino. Nel 1978 la squadra non riesce a qualificarsi per i mondiali argentini, uscendo battuto nel girone contro Bolivia e Venezuela.\nL'anno dopo in Coppa America l'Uruguay \u00e8 inserito nel girone iniziale contro Ecuador e Paraguay. La sconfitta iniziale proprio contro l'Ecuador, l'avversario pi\u00f9 debole, compromette il cammino della \"Celeste\".\nIl calcio uruguaiano vuole in fretta voltare pagina e chiudere il brutto decennio degli anni settanta, il primo in cui la \"Celeste\" non sia riuscita a vincere nulla.\nLa ripresa degli anni ottanta.\nGli anni ottanta portano subito una nuova vittoria nella bacheca nella nazionale uruguaiana. Tra il 30 dicembre 1980 e il 10 gennaio 1981 si disputa a Montevideo la Coppa d'Oro dei Campioni del Mondo (meglio nota come \"Mundialito\"), indetta in occasione del cinquantenario del primo campionato del mondo. Vi partecipano tutte le nazionali che hanno fino ad allora vinto almeno una volta il titolo mondiale, eccezion fatta per l'Inghilterra, che rifiuta l'invito e viene sostituita dai Paesi Bassi (finalista nelle ultime due edizioni del mondiale). Le squadre partecipanti sono in totale sei, divise in due gironi da tre squadre ciascuno. L'Uruguay gioca contro Paesi Bassi e Italia, battendole entrambe per 2-0 e vincendo il girone.\nIl 10 gennaio l'Uruguay trova in finale il Brasile, vincitore del gruppo B contro Argentina e Germania Ovest. Dopo un primo tempo a reti inviolate, al 50' Barrios porta in vantaggio l'Uruguay. Passano appena 12 minuti e l'arbitro austriaco Linemayr concede un rigore al Brasile: S\u00f3crates spiazza Rodolfo Rodr\u00edguez e per la \"Celeste\" \u00e8 tutto da rifare. A 10 minuti dal termine, per\u00f2, Victorino indovina di testa il gol partita e l'Uruguay fa suo il Mundialito.\nL'anno dopo l'Uruguay si cimenta nelle qualificazioni ai mondiali di Spagna '82 contro Per\u00f9 e Colombia. La \"Celeste\" vince a fatica la gara d'esordio contro la Colombia a Montevideo (3-2), ma esce clamorosamente battuta, sempre in casa, dal Per\u00f9 (1-2). La sconfitta inguaia la posizione in classifica della \"Celeste\", che nelle trasferte coglie due miseri pareggi. Per l'Uruguay \u00e8 secondo posto e inattesa eliminazione, mentre in Spagna vola il Per\u00f9.\nGli anni a seguire sono tuttavia migliori per la \"Celeste\", nelle cui file giungono di l\u00ec a poco i giovani attaccanti Enzo Francescoli, uno dei pi\u00f9 forti calciatori uruguaiani della seconda met\u00e0 del Novecento, e Carlos Aguilera.\nNel 1983 l'Uruguay punta nuovamente a vincere la Coppa America, in quella che sar\u00e0 l'ultima edizione senza Paese organizzatore. La \"Celeste\" affronta al primo turno Cile e Venezuela e parte con il piede giusto, vincendo le due gare iniziali in casa (2-1 ai cileni e 3-0 ai venezuelani). Nel ritorno a Santiago contro il Cile subisce per\u00f2 l'offensiva dei \"Rojos\" (che nel frattempo avevano battuto 5-0 il Venezuela), uscendo sconfitta 0-2. L'Uruguay rischia di non passare il turno e nel \"match\" di Caracas contro il Venezuela \u00e8 salvato solo da Aguilera, che sigla il gol partita ad appena 3 minuti dalla fine. Con una differenza reti nettamente migliore, al Cile basta vincere 1-0 contro i modesti venezuelani per superare il turno. Invece, il 21 settembre a Caracas, i \"Rojos\" non riescono a perforare il muro difensivo eretto dal Venezuela e, a sorpresa, vengono fermati sullo 0-0. L'Uruguay vince fortunosamente il girone ed avanza in semifinale, dove affronta il Per\u00f9.\nLa \"Celeste\" cerca il riscatto contro i peruviani, per l'eliminazione alle qualifazioni mondiali di 2 anni prima, e nella semifinale di andata, a Lima, strappa un pesante successo esterno (0-1) grazie al solito Aguilera. Al ritorno al \"Centenario\", il Per\u00f9 pareggia i conti con Mal\u00e1squez a met\u00e0 del primo tempo, ma in avvio di ripresa Cabrera realizza l'1-1 che proietta l'Uruguay in finale.\nIl 27 ottobre al \"Centenario\" di Montevideo va in scena la finale di andata: avversario dell'Uruguay \u00e8 il Brasile di J\u00fanior, \u00c9der e S\u00f3crates, grande favorito, se non altro per aver estromesso l'Argentina nel primo turno (anche se in semifinale ha avuto ragione del Paraguay campione uscente solo grazie al sorteggio benevolo). L'Uruguay tuttavia ha cuore a sufficienza per regolare la \"Sele\u00e7\u00e3o\": Francescoli e Diogo confezionano infatti il 2-0 con cui la \"Celeste\" pu\u00f2 guardare con relativa tranquillit\u00e0 al ritorno in Brasile.\nLa finale di ritorno si disputa il 4 novembre all\"'Est\u00e1dio da Fonte Nova\" di Salvador de Bahia. Il Brasile, partito forte in cerca della rimonta, trova il gol a met\u00e0 primo tempo con Jorginho. La \"Sele\u00e7\u00e3o\" tenta ripetutamente di trovare il 2-0 con cui pareggerebbe i conti, ma al 77' \u00e8 gelata da Aguilera: il futuro genoano batte di testa Le\u00e3o e l'Uruguay riconquista dopo 16 anni la Copa Am\u00e9rica, la dodicesima della sua storia.\nDue anni dopo, l'Uruguay torna nelle qualificazioni per i mondiali, stavolta in vista di Messico '86. La \"Celeste\" vince il girone contro Cile ed Ecuador, grazie alla vittoria finale contro i cileni al \"Centenario\" e torna al mondiale dopo 12 anni.\nLa squadra allenata da Borr\u00e1s, sorteggiata nel girone contro Germania Ovest, e Scozia, rimedia due pareggi e una sconfitta per 1-6 contro i danesi, piazzandosi terza e qualificandosi agli ottavi solo come quarta delle sei terze classificate. Al turno seguente il cammino degli uruguaiani si interrompe: contro l'Argentina futura campione del mondo, l'Uruguay subisce la rete di Pasculli a fine primo tempo e non riesce a pareggiare.\nLa magra rimediata in Messico produce l'immediato licenziamento di Borr\u00e1s, sostituito da Roberto Fleitas. In vista della Coppa America 1987 il nuovo commissario tecnico effettua nuovi innesti, a cominciare dai centrocampisti Bengoechea e Perdomo e dal giovane attaccante Ruben Sosa.\nIl torneo continentale va in scena in Argentina e i padroni di casa, campioni del mondo in carica, sono logicamente i grandi favoriti. L'Uruguay, essendo campione uscente del Sudamerica, entra direttamente in semifinale e si trova di fronte proprio l'Argentina di Maradona e Caniggia. Per nulla intimoriti dalla levatura degli avversari, gli uruguaiani sorprendono tutti, andando in gol con Alzamendi a fine primo tempo e difendendo il punteggio fino alla fine. L'Argentina \u00e8 beffata ed eliminata: sar\u00e0 l'Uruguay a sfidare in finale il lanciatissimo Cile, che nel primo turno ha rifilato un secco 4-0 al Brasile.\nIl 12 luglio, al \"Monumental\" di Buenos Aires, l'Uruguay piega i cileni grazie alla rete di Bengoechea al 56' e vince la sua tredicesima Coppa America, la seconda consecutiva.\nDue anni dopo, nell'edizione '89 in Brasile, gli uruguaiani, allenati ora da \u00d3scar Tab\u00e1rez, sfiorano il tris, piazzandosi secondi nel girone finale dietro ai padroni di casa. Nello stesso anno la \"Celeste\" stacca il biglietto per Italia '90, facendo immaginare che la nazionale sudamericana stia progressivamente tornando agli alti livelli di un tempo.\nGli anni novanta e il nuovo declino.\nInvece l'avvio del nuovo decennio infrange le illusioni dei tifosi uruguaiani. Ai mondiali in Italia l'Uruguay gioca al primo turno nel gruppo E, contro Spagna, e . L'esordio contro le \"furie rosse\" porta notevoli rimpianti alla \"Celeste\", che sbaglia un rigore con Ruben Sosa e alla fine non va oltre lo 0-0. Nel secondo confronto col Belgio di Scifo l'Uruguay non entra mai in partita, finendo battuto con un perentorio 1-3. Per il passaggio agli ottavi occorre una vittoria contro la Corea del Sud, obiettivo sulla carta abbordabile: invece l'Uruguay rischia grosso e solo un gol di testa del giovane Daniel Fonseca al 90' consente alla \"Celeste\" di agguantare il terzo posto.\nAgli ottavi l'Uruguay trova per\u00f2 un durissimo ostacolo, l'Italia di Tot\u00f2 Schillaci padrona di casa. Gli \"azzurri\" fanno la partita e nel secondo tempo chiudono la pratica con Schillaci e Serena: finisce 2-0 e l'Uruguay esce dal mondiale.\nNon saranno migliori gli anni a seguire. Nella Copa Am\u00e9rica 1991, in Cile, l'Uruguay neppure supera il primo turno: i \"celesti\", allenati da Luis Cubilla, pareggiano ben 3 gare su 4 e alla fine la differenza reti li condanna a vantaggio di Colombia e Brasile.\nNell'edizione 1993 in Ecuador, la \"Celeste\" gioca il primo turno contro i padroni di casa, gli USA e il Venezuela. Il girone appare relativamente facile, ma dopo uno striminzito 1-0 agli \"States\", l'Uruguay pareggia contro il Venezuela (2-2) ed esce battuto dalla sfida con gli ecuadoriani. Il secondo posto, dietro all'Ecuador, \u00e8 agguantato, ma agli ottavi il sogno finisce: contro la Colombia di Valderrama e Asprilla l'Uruguay pareggia 1-1 ed esce ai rigori.\nNello stesso anno la \"Celeste\" fallisce la qualificazione a USA '94: inserita nel girone contro Brasile, Bolivia, Ecuador e Venezuela, subisce la clamorosa forma dei boliviani, che strappano all'Uruguay la seconda posizione utile per qualificarsi, dietro al Brasile futuro campione del mondo.\nNel 1995 l'Uruguay organizza la Copa Am\u00e9rica: \u00e8 l'occasione per rivincere un grande torneo, se non altro contando sul fatto che l'Uruguay ha fino a quel momento sempre vinto nelle edizioni giocate in casa. La selezione di H\u00e9ctor N\u00fa\u00f1ez ha i suoi punti di forza in Franc\u00e9scoli, Fonseca, Ruben Sosa e Bengoechea e gioca un buon calcio per tutto il primo turno. Venezuela e Paraguay sono facilmente superati dalla \"Celeste\", che chiude prima il girone con il pareggio nella terza gara contro il .\nNei quarti si mette in luce il futuro vicentino Marcelo Otero, che con Fonseca confeziona la vittoria sulla Bolivia. In semifinale \u00e8 invece la Colombia a cadere (2-0), lasciando all'Uruguay via libera per la finale.\nQui, il 23 luglio al \"Centenario\" di Montevideo, l'Uruguay trova di fronte il Brasile campione del mondo in carica. La \"Sele\u00e7\u00e3o\" passa in vantaggio nel primo tempo con il promettente T\u00falio, ma nella ripresa una perfetta punizione calciata da Bengoechea si insacca a fianco di un Taffarel rimasto immobile.\nIl pareggio rimanda tutto ai rigori. Qui i primi due rigoristi per parte si mostrano freddissimi; poi, dopo la marcatura di Herrera, il portiere uruguaiano Alvez intercetta il tiro di T\u00falio. Dopo i gol di Guti\u00e9rrez e Dunga, si presenta sul dischetto Mart\u00ednez: il giovane attaccante uruguaiano spiazza Taffarel e regala all'Uruguay la sua quattordicesima Coppa America, pareggiando cos\u00ec il conto con i successi dell'Argentina.\nIl trionfo continentale non porta per\u00f2 sviluppi positivi in casa uruguaiana. Nell'edizione 1997 della Coppa America, disputata in Bolivia, la \"Celeste\" viene clamorosamente estromessa al primo turno, nonostante l'arrivo in squadra di \u00c1lvaro Recoba. Di l\u00ec a poco fallisce anche la qualificazione ai mondiali di Francia '98, classificandosi terzultima nel grande girone unico sudamericano, introdotto in quell'occasione dalla FIFA.\nNel 1999 la crisi della \"Celeste\" \u00e8 palese. All'edizione della Coppa America disputata quell'anno in Paraguay gran parte dei titolari fanno sapere di non voler partecipare, costringendo cos\u00ec l'allenatore V\u00edctor P\u00faa a convocare una squadra di giovani. Tra i selezionati gli \"italiani\" L\u00f3pez (del Cagliari) e Zalayeta (della , ma quell'anno in prestito all'Empoli), nonch\u00e9 future conoscenze della Serie A, quali Carini, Guigou e Magallanes.\nPochi scommetterebbero sul cammino del \"giovane\" Uruguay, che al primo turno strappa il terzo posto grazie alla vittoria di misura sull', cui fanno contorno le sconfitte contro le ben pi\u00f9 quotate e . Il tabellone \u00e8 impietoso e ai quarti i ragazzi uruguaiani sono contrapposti al padrone di casa, lanciatissimo alla caccia del terzo successo continentale. Al 15' Ben\u00edtez porta il Paraguay in vantaggio, ma a met\u00e0 ripresa l'Uruguay improvvisamente tira fuori la propria grinta: Zalayeta confeziona la rete del pareggio e la gara si decide ai rigori. Qui si erge a protagonista assoluto il diciannovenne portiere uruguaiano Carini, che intercetta il tiro di Ben\u00edtez. Magallanes dal dischetto batte Tavarelli e l'Uruguay \u00e8 a sorpresa in semifinale.\nQui l'avversario \u00e8 il Cile, che l'Uruguay affronta a viso aperto, portandosi in vantaggio a met\u00e0 primo tempo con Lembo. Il Cile pareggia per\u00f2 nella ripresa con Zamorano: anche in questo caso saranno decisivi i rigori per decidere chi passer\u00e0 in finale. Il copione si ripete: Carini para su Aros e Magallanes segna il rigore decisivo.\nIn finale per\u00f2 il sogno dei ragazzi di P\u00faa si infrange. Il Brasile di Ronaldo e Rivaldo \u00e8 troppo pi\u00f9 forte, e i due attaccanti siglano il 3-0 finale.\nL'avvio del nuovo millennio.\nIl terzo millennio inizia con l'Uruguay impegnato nella Copa Am\u00e9rica 2001 in Colombia. Il primo turno contro , e , regala inattese difficolt\u00e0 alla \"Celeste\", che si piazza terza dietro alle sorprendenti squadre centroamericane.\nNei quarti l'Uruguay ritrova i costaricani, ma stavolta la musica cambia e il 2-1 proietta la \"Celeste\" in semifinale contro il Messico. L'avventura in Colombia termina per\u00f2 mestamente, con i messicani che battono l'Uruguay. Nella finale per il terzo posto la \"Celeste\" si arrende anche di fronte all'Honduras, che vince ai rigori dopo il 2-2 ai tempi regolamentari.\nNel frattempo, la \"Celeste\", nelle cui file sono definitivamente entrati molti dei giovani reduci della Copa Am\u00e9rica 1999, si qualifica ai mondiali di Giappone e Corea del Sud 2002. Nel girone sudamericano l'Uruguay strappa sul filo di lana il quinto posto, giungendo a pari punti (27) con la Colombia, ma con una differenza reti migliore (+6 contro +5). La strada per i mondiali passa per lo spareggio contro l'. All'andata, il 20 novembre 2001 a Melbourne, i \"canguri\" passano 1-0 grazie al rigore siglato da Kevin Muscat nel secondo tempo, ma 5 giorni dopo, a Montevideo, le cose cambiano: Dar\u00edo Silva e \"el Chengue\" Morales fissano il 3-0 che riporta l'Uruguay al mondiale 12 anni dopo.\nAl torneo iridato per l'Uruguay ci sono la Francia campione in carica, la Danimarca e il . L'esordio \u00e8 amaro, 1-2 contro la Danimarca di Tomasson, ma anche il prosieguo non \u00e8 migliore. Dopo il pareggio a reti bianche con la Francia in crisi nera, l'Uruguay si gioca tutto contro il Senegal. A fine primo tempo gli africani sono gi\u00e0 avanti 3-0, ma la \"Celeste\" cerca disperatamente la vittoria: Morales, Forl\u00e1n e Recoba riescono a costruire il pareggio, ma il quarto gol, quello che servirebbe per qualificarsi, non arriva e l'Uruguay esce al primo turno.\nDue anni dopo, nella Copa Am\u00e9rica 2004 in Per\u00f9, l'Uruguay ha un sussulto. La squadra, passata sotto la guida di Jorge Fossati, stenta nuovamente al primo turno, dove pareggia col Messico (2-2), batte l'Ecuador (2-1) e viene sconfitta dall'Argentina (4-2), raggiungendo comunque il terzo posto. Ai quarti di fronte alla \"Celeste\" c'\u00e8 il Paraguay di Gamarra, che nel primo turno ha pure battuto il Brasile: l'Uruguay affronta la gara votato all'offensivit\u00e0 e batte gli avversari per 3-1.\nIn semifinale per\u00f2 l'avventura termina: la \"Celeste\" pareggia 1-1 col Brasile, che poi vince ai rigori, e si consola con il terzo posto conquistato a spese dei campioni in carica della .\nNel 2005 si disputano le qualificazioni ai mondiali di Germania 2006 e l'Uruguay sembra ripetere la \"performance\" di 4 anni prima. Si classifica nuovamente quinto, strappando la piazza di un soffio (stavolta 1 punto) alla Colombia e giocando lo spareggio contro l'. Stavolta per\u00f2 il \"match\" coi canguri finisce male: l'Uruguay vince 1-0 all'andata al \"Centenario\", ma al ritorno a Sydney l'Australia si impone con lo stesso punteggio e poi ha la meglio ai rigori, grazie alle prodezze del proprio estremo difensore Mark Schwarzer.\nDopo la mancata qualificazione torna in panchina Tab\u00e1rez, che guida i suoi alla Copa Am\u00e9rica 2007 in Venezuela. La \"Celeste\", che ha il suo uomo chiave in Diego Forl\u00e1n, \u00e8 inserita nel gruppo A contro i padroni di casa, il Per\u00f9 e la Bolivia. Nonostante le buone impressioni della vigilia, l'esordio \u00e8 pessimo: il Per\u00f9 di Claudio Pizarro affossa gli uruguaiani con un perentorio 3-0, facendo suonare pi\u00f9 di un campanello d'allarme per Tab\u00e1rez. L'Uruguay raddrizza le cose nella seconda partita contro la Bolivia, con cui ottiene un misero ma importante 1-0, grazie al gol nella ripresa di S\u00e1nchez. Il pareggio contro il sorprendente Venezuela, che vince il girone e per la prima volta si qualifica ai quarti, regala all'Uruguay il terzo posto e la qualificazione come miglior terza classificata.\nAi quarti la \"Celeste\" affronta nuovamente il Venezuela: all'iniziale gol di Forl\u00e1n risponde per i \"vinotintos\" Juan Arango, che manda le squadre all'intervallo sull'1-1. Nella ripresa per\u00f2 l'esperienza degli uruguaiani viene fuori e Garc\u00eda, C. Rodr\u00edguez e nuovamente Forl\u00e1n siglano il 4-1 finale, che d\u00e0 all'Uruguay la sua quarta semifinale consecutiva.\nL'avversario \u00e8 qui di nuovo il Brasile e come 3 anni prima la \"Sele\u00e7\u00e3o\" si impone ai rigori. L'avventura uruguaiana si chiude poi con la sconfitta per 3-1 contro il Messico nella finale per il terzo posto.\nGli anni duemiladieci.\nIl quarto posto al mondiale 2010.\nIl successivo appuntamento per la \"Celeste\" sono le qualificazioni per i mondiali di Sudafrica 2010.\nIl cammino dell'Uruguay inizia con un beneaugurante 5-0 inflitto a Montevideo alla Bolivia. Il prosieguo, per\u00f2, \u00e8 tutt'altro che facile: le successive 15 partite portano alla \"Celeste\" solo 4 vittorie, a fronte di 6 pareggi e 5 sconfitte. A due giornate dal termine gli uomini di Tab\u00e1rez sono al sesto posto, a un passo dall'eliminazione. Il 10 ottobre 2009 allo Stadio Atahualpa di Quito va in scena una partita delicatissima contro l'Ecuador, al momento quarto classificato e con due punti di vantaggio sull'Uruguay: la spunta la \"Celeste\" solo al 94', grazie a un rigore trasformato da Forl\u00e1n.\nQuattro giorni dopo si torna in campo, al \"Centenario\" contro l'Argentina allenata da Maradona, anch'essa a rischio eliminazione. Nell'ennesima edizione del derby rioplatense, i biancocelesti hanno la meglio con una rete di Mario Bolatti. L'Uruguay limita i danni grazie alla sconfitta dell'Ecuador in Cile e si piazza quinto, posto che gli vale la possibilit\u00e0 di giocarsi l'accesso ai mondiali con la quarta classificata della zona CONCACAF, ovvero la Costa Rica.\nL'andata, disputata il 14 novembre 2009 a San Jos\u00e9, finisce 1-0 per la \"Celeste\", grazie al gol del capitano Diego Lugano. Quattro giorni dopo, a Montevideo, all'Uruguay \u00e8 sufficiente il pareggio per 1-1 (gol di Abreu per l'Uruguay e di Centeno per i costaricani) per volare in Sudafrica. La \"Celeste\" torna cos\u00ec ai mondiali dopo otto anni.\nIl 4 dicembre 2009 il sorteggio di Citt\u00e0 del Capo inserisce l'Uruguay nel gruppo A, contro i padroni di casa del , il e la .L'11 giugno 2010, al Green Point Stadium di Citt\u00e0 del Capo, l'avventura mondiale degli uruguaiani inizia con un pareggio per 0-0 contro la Francia.\nLa successiva partita del 16 giugno al Loftus Versfeld di Pretoria, contro i padroni di casa del Sudafrica vede la \"Celeste\" trionfare per 3-0 con una doppietta di Diego Forl\u00e1n e il gol di \u00c1lvaro Pereira al 95'. Il 22 giugno, al Royal Bafokeng Stadium di Rustenburg, l'Uruguay conquista una nuova vittoria, superando il Messico per 1-0 con gol di Luis Su\u00e1rez. I sette punti in classifica consentono agli uruguaiani di vincere il gruppo A e di qualificarsi agli ottavi di finale.Qui, il 26 giugno, l'Uruguay affronta, al Nelson Mandela Bay Stadium di Port Elizabeth, la . Contro gli asiatici, la \"Celeste\" si porta rapidamente in vantaggio, dopo 8 minuti di gioco, con Su\u00e1rez. Gi\u00e0 al 23', per\u00f2, la Corea del Sud pareggia con Lee Chung-Yong, che realizza la prima rete subita dall'Uruguay al mondiale sudafricano. Al 35' del secondo tempo, con la gara che pare ormai avviata ai supplementari, Su\u00e1rez sigla il gol della vittoria per l'Uruguay, che torna cos\u00ec ai quarti di finale dopo 40 anni dall'ultima volta.\nNei quarti di finale, il 2 luglio al First National Bank Stadium di Johannesburg, l'avversaria dell'Uruguay \u00e8 il , vittorioso negli ottavi contro gli . Gli africani passano in vantaggio allo scadere del primo tempo con Muntari, ma l'Uruguay trova il pari con Forl\u00e1n al 10' della ripresa, fissando il punteggio sull'1-1, con cui si chiudono i tempi regolamentari. Ai supplementari, all'ultimo minuto del secondo \"extra-time\", il Ghana sfiora il gol vittoria, con la palla, indirizzata verso la porta uruguaiana, bloccata da un intervento di mano di Su\u00e1rez. L'arbitro, il portoghese Benqueren\u00e7a, espelle l'attaccante sudamericano e assegna un rigore ai ghanesi: Gyan, tuttavia, calcia il pallone sulla traversa e la partita si decide ai rigori. Qui risulta decisivo l'estremo difensore uruguaiano Muslera, che para i rigori di Mensah e Adiyiah, rendendo oltretutto ininfluente l'errore dal dischetto di Maxi Pereira. Il rigore decisivo per l'Uruguay \u00e8 trasformato da Abreu, che riporta cos\u00ec la \"Celeste\" tra le prime quattro del mondo dopo 40 anni.In semifinale, il 6 luglio al Green Point Stadium di Citt\u00e0 del Capo, l'Uruguay trova di fronte l'Olanda. In una partita molto equilibrata, i \"tulipani\" trovano il vantaggio al 19' con van Bronckhorst, ma la \"Celeste\" pareggia al 41' con Forl\u00e1n. Nella ripresa, tuttavia, l'Olanda si riporta in vantaggio al 70' con Sneijder e, appena tre minuti pi\u00f9 tardi, Robben sigla il 3-1 per gli olandesi, che di fatto chiude la partita. L'Uruguay tenta il tutto per tutto, ma l'assalto finale produce solo la rete di Maxi Pereira al secondo minuto di recupero.\nLa sconfitta in semifinale conduce la \"Celeste\" alla finale per il terzo e quarto posto, nella quale, il 10 luglio, al Nelson Mandela Bay Stadium di Port Elizabeth, i sudamericani si trovano di fronte la . Al 19' M\u00fcller porta in vantaggio i tedeschi, ma l'Uruguay pareggia al 28' con Cavani e ribalta il punteggio al 6' della ripresa con Forl\u00e1n. Dopo appena 5 minuti, tuttavia, la Germania pareggia con Jansen e all'85 Khedira d\u00e0 ai tedeschi la vittoria.\nL'Uruguay si classifica quarto per la terza volta, risultato che non coglieva dai mondiali di Messico '70. Inoltre, per la prima volta dopo Svizzera '54 (anche in quel mondiale giunse quarta), \u00e8 la squadra sudamericana meglio classificatasi in assoluto nel torneo mondiale (a Inghilterra '66 giunse ai quarti di finale insieme all'Argentina).Dal canto suo, Diego Forl\u00e1n viene eletto dalla FIFA miglior giocatore del torneo, divenendo il primo uruguaiano a conseguire tale riconoscimento. Tra l'altro, con 5 reti siglate, lo stesso Forl\u00e1n si posiziona al primo posto, insieme al tedesco M\u00fcller, all'olandese Sneijder e allo spagnolo Villa, nella classifica dei marcatori e, con le precedenti regole FIFA, l'attaccante sudamericano sarebbe stato anche il primo uruguaiano a laurearsi capocannoniere della fase finale di un mondiale. Tuttavia, il regolamento della FIFA riconosce tale solo M\u00fcller, in quanto autore di pi\u00f9 assist (3, contro 1 a testa degli altri).\nL'ottima prova ai mondiali sudafricani consente, inoltre, all'Uruguay di raggiungere il sesto posto nella classifica mondiale della FIFA del 14 luglio 2010, avanzando di 10 posizioni rispetto al ranking del 26 maggio precedente.\nLa quindicesima Coppa America nel 2011.\nL'anno successivo ai mondiali, l'Uruguay si cimenta nella Coppa America disputata in Argentina, per la quale il commissario tecnico Tab\u00e1rez conferma per gran parte la squadra convocata in Sudafrica.\nIl sorteggio inserisce la \"Celeste\" nel gruppo C contro , e .\nAll'esordio, il 4 luglio allo Stadio del Bicentenario di San Juan contro i peruviani, l'Uruguay ottiene un pareggio per 1-1 con reti di Guerrero per il Per\u00f9 e di Su\u00e1rez, per l'Uruguay, allo scadere del primo tempo.Con identico punteggio si conclude la seconda partita, l'8 luglio allo Stadio Malvinas Argentinas di Mendoza contro il Cile: all'iniziale gol, all'8' del secondo tempo, di \u00c1lvaro Pereira per l'Uruguay, risponde, undici minuti, dopo il cileno S\u00e1nchez.\nIl difficoltoso avvio della \"Celeste\" \u00e8 rimediato nella terza e ultima partita, il 12 luglio allo Stadio Ciudad de La Plata, contro il Messico, grazie alla vittoria per 1-0 con gol di \u00c1lvaro Pereira.\nI 5 punti in classifica consentono all'Uruguay di conquistare il secondo posto (dietro al Cile con 7 punti) e di qualificarsi ai quarti di finale, ove affronta l' padrona di casa.\nLa partita, disputata il 16 luglio allo Stadio Brigadier General Estanislao L\u00f3pez di Santa Fe, inizia bene per l'Uruguay, che passa in vantaggio dopo appena 5 minuti con Diego Fernando P\u00e9rez. L'Argentina pareggia 12 minuti dopo con Higua\u00edn e il punteggio non si sblocca dall'1-1 neppure ai tempi supplementari. Ai rigori, \u00e8 decisivo l'errore dell'argentino T\u00e9vez, il cui tiro \u00e8 parato da Muslera.\nL'Uruguay si qualifica cos\u00ec in semifinale per la quinta edizione consecutiva della Coppa America, ove affronta nuovamente il Per\u00f9. Il 19 luglio, a La Plata, la \"Celeste\" batte per 2-0 gli avversari con doppietta di Su\u00e1rez, raggiungendo dopo 12 anni la finale della Coppa America.\nIn finale, il 24 luglio, al Monumental di Buenos Aires, l'Uruguay affronta il (che, ai quarti di finale, aveva eliminato ai rigori il e, in semifinale, il ). La \"Celeste\" sfiora il gol in pi\u00f9 occasioni gi\u00e0 nei primi minuti di gara: l'Uruguay batte tre calci d'angolo nei primi 5 minuti, mentre, sempre a inizio partita, un colpo di testa di Lugano viene deviato in angolo dal difensore paraguaiano Ortigoza con la mano, non ravvisato dall'arbitro brasiliano S\u00e1lvio Fagundes.All'11', comunque, l'Uruguay trova la rete del vantaggio con Su\u00e1rez, raddoppiando a pochi minuti della fine del primo tempo con Forl\u00e1n.All'89', \u00e8 nuovamente l'attaccante dell' a siglare la rete che fissa il punteggio finale sul 3-0 per la \"Celeste\".\nL'Uruguay vince per la quindicesima volta la Coppa America, a distanza di 16 anni dall'ultima affermazione, e torna ad essere la squadra sudamericana con il maggior numero di titoli continentali in assoluto, staccando la nazionale argentina, ferma a quota quattordici dal 1993.\nConfederations Cup 2013.\nNel 2013 l'Uruguay partecipa alla FIFA Confederations Cup in Brasile da campione continentale: la squadra allenata da Tab\u00e1rez supera il girone con due vittorie (2-1 contro la e 8-0 contro ) dopo aver perso per 1-2 all'esordio contro la . Battuta in semifinale proprio dai brasiliani (per 2-1, con il capitano Forl\u00e1n che si fa parare un calcio di rigore da J\u00falio C\u00e9sar), la \"Celeste\" perde anche la finale per il terzo posto contro l' ai rigori (2-2 dopo i tempi supplementari, con gli uruguagi che avevano rimontato per due volte lo svantaggio, grazie alla doppietta di Edinson Cavani).\nMondiale 2014.\nLa \"Celeste\" riesce a qualificarsi al campionato del mondo del 2014 tramite i play-off, nei quali si impone contro la , vincendo per 5-0 nella gara di andata in trasferta e pareggiando per 0-0 nella gara di ritorno in casa. Per la fase finale \u00e8 sorteggiata in un difficile girone insieme a , e . \u00c8 proprio davanti a quest'ultima nazionale che gli uruguaiani cadono a sorpresa per 3-1 nella gara d'esordio; riscattatisi vincendo per 2-1 contro gli inglesi, i sudamericani, obbligati alla vittoria nell'ultima partita, prevalgono per 1-0 contro l'Italia, condannandoli all'eliminazione. Nel corso della partita Su\u00e1rez si rende protagonista di un grave episodio, un morso a Giorgio Chiellini non visto dall'arbitro ma rilevato nella prova televisiva, condotta antisportiva che coster\u00e0 al calciatore la squalifica per 4 mesi dal calcio e per 9 giornate con la maglia della nazionale. Privi del loro centravanti, gli uruguaiani saranno sconfitti agli ottavi di finale dalla per 2-0.\nCoppa America 2015.\nNella Copa Am\u00e9rica 2015 l'Uruguay di Tab\u00e1rez supera la prima fase in qualit\u00e0 di migliore terza con una vittoria, un pari e una sconfitta, ma viene eliminato dai padroni di casa del ai quarti di finale. Dopo la rissa nata tra gli occupanti delle panchine alla fine del match, Edinson Cavani e lo stesso CT rimediano una squalifica.\nCoppa America Centenario.\nNella Copa Am\u00e9rica Centenario, disputata negli Stati Uniti l'anno seguente, l'Uruguay di Tab\u00e1rez, nonostante l'assenza di Luis Su\u00e1rez per infortunio, \u00e8 tra le favorite per la vittoria finale, ma delude, rimediando una clamorosa eliminazione gi\u00e0 nella prima fase, con due sconfitte consecutive (1-3 contro il e 0-1 contro il ) e un'inutile vittoria (3-0) contro il fanalino di coda del girone, la . La stampa accusa il CT di non aver schierato, nel secondo e decisivo match perso contro i venezuelani, la stella Su\u00e1rez, presente in panchina seppur acciaccato e visibilmente contrariato per la scelta del suo allenatore, che rivendica la scelta di non impiegare giocatori infortunati. Si tratta di un risultato storico, in quanto l'Uruguay non era mai stato eliminato ai gironi della Copa Am\u00e9rica.\nMondiale 2018.\nL'Uruguay si qualific\u00f2 poi per il grazie al secondo posto ottenuto nel girone eliminatorio della CONMEBOL. Per la prima volta da quando fu introdotto il girone all'italiana per le qualificazioni ai mondiali nella zona CONMEBOL, l'Uruguay raggiunse la qualificazione al mondiale in modo diretto, senza passare per gli spareggi.\nIn Russia la squadra di Tab\u00e1rez, inserita in un girone con i padroni di casa della , ed , si qualific\u00f2 agli ottavi di finale come prima classificata del proprio raggruppamento e senza subire un gol, grazie a tre vittorie contro Egitto (1-0), Arabia Saudita (1-0) e Russia (3-0). Agli ottavi di finale ebbe la meglio sul Campione d'Europa in carica, battendolo per 2-1 con una doppietta di Edinson Cavani. Ai quarti di finale, privo di Cavani, infortunato e in panchina, l'Uruguay fu eliminato dalla (2-0).\nCoppa America 2019.\nNella Coppa America 2019 l'Uruguay vinse il girone ottenendo due vittorie contro (4-0) e (1-0), inframmezzate dal pareggio contro il (2-2), ma fu eliminato gi\u00e0 ai quarti di finale dal per 5-4 ai tiri di rigore, dopo lo 0-0 dei 90 minuti di gioco: decisivo fu il tiro fallito dal dischetto, al primo tentativo dei suoi, di Luis Su\u00e1rez, unico errore sui dieci tiri effettuati dalle due squadre.\nCoppa America 2021.\nStessa sorte ebbero gli uruguagi nella Coppa America 2021, dove esordirono con una sconfitta contro l' (1-0), seguita dal pari contro il (1-1) e dalle vittorie contro la (2-0) e il (1-0). Il secondo posto nel girone consent\u00ec la qualificazione ai quarti di finale, dove l'Uruguay ebbe la peggio (2-4) ai tiri di rigore contro la , dopo lo 0-0 maturato al termine dei 90 minuti di gioco.\nColori e simboli.\nL'uniforme.\nDal 1901, anno della prima partita, al 1910 la nazionale uruguaiana non ha avuto un'uniforme ufficiale.\nLa storica sfida contro l'Argentina del 16 maggio 1901 vede l'Uruguay scendere in campo con la maglia dell'Albion di Montevideo, dai colori blu e rosso. La scelta di questa divisa si lega alla volont\u00e0 di omaggiare quello che era stato il primo \"team\" uruguaiano a vincere una partita all'estero, nel 1896 contro gli argentini del Retiro a Buenos Aires.\nDopo una grande quantit\u00e0 di \"esperimenti\", nel 1910 avviene la scelta definitiva. Un altro grande club uruguaiano dell'epoca, il River Plate Football Club di Montevideo (poi scomparso), vince quell'anno il suo secondo titolo nazionale e subito dopo batte i fortissimi argentini dell'Alumni Athletic Club. La vittoria d\u00e0 un grande prestigio al calcio uruguaiano e l'AUF decide di adottare come uniforme ufficiale la stessa utilizzata dal River Plate in quell'occasione: maglietta celeste, pantaloncini e calzettoni neri (corrispondente alla casacca di riserva del River Plate). La divisa rester\u00e0 sempre tale, tranne i pantaloncini, divenuti blu tra il 1992 e il 1996, anno in cui tornarono neri. Tuttavia i pantaloncini e i calzettoni vengono utilizzati di colore celeste, come la maglia, in alcune partite in cui gli avversari possono avere la stessa combinazione cromatica.\nCirca invece la maglia di riserva, ormai da oltre settant'anni l'Uruguay adotta abitualmente una casacca rossa, accompagnata da pantaloncini e calzettoni bianchi. La scelta di tale divisa avviene nel 1935, in occasione del Campeonato Sudamericano de Football di quell'anno. Nell'ultima partita, disputata il 27 gennaio a Lima, l'Uruguay e l'Argentina decidono di affrontarsi utilizzando divise che rendano i giocatori pi\u00f9 distinguibili al pubblico, ma anche a s\u00e9 stessi: l'Argentina sceglie una maglia bianca, l'Uruguay quella rossa. Il rosso porta fortuna agli uruguaiani, che vincono 3-0. Da allora l'uniforme rossa sarebbe stata la tradizionale casacca di riserva della nazionale uruguaiana, per quanto l'AUF l'avrebbe adottata ufficialmente solo nel 1991.\nLa maglia rossa come seconda divisa non \u00e8 stata, comunque, costante, ricorrendo talora l'Uruguay a una maglia bianca, soprattutto in occasione dei mondiali di calcio: cos\u00ec \u00e8 avvenuto, ad esempio, ai mondiali di Messico '86, nelle partite contro la e l'; ai mondiali di Italia '90, nelle partite contro il , la e l'; e ai mondiali di Sudafrica 2010, nella partita contro i padroni di casa.\nDal 2006 fornitore tecnico \u00e8 la tedesca Puma.\nLo stemma.\nL'Uruguay ha vinto due campionati mondiali della FIFA, pi\u00f9 due tornei olimpici, organizzati anche essi dalla federazione massima, considerati come \"titoli mondiali\" amatoriali (il professionismo era agli albori) \u2013 nel gioco del calcio antecedente il 1930, infatti, la vittoria olimpica era ritenuta al pari di un successo mondiale; per questo, sullo stemma dell'AUF campeggiano quattro stelle. Si ricordi, in proposito, che le federazioni nazionali di calcio appongono tradizionalmente una stella dorata al proprio stemma per ogni mondiale vinto.\nDelle quattro stelle presenti sullo stemma dell'AUF, due fanno quindi riferimento alle vittorie mondiali del 1930 e 1950 (ottenute nelle due edizioni con tredici squadre partecipanti), e le altre due ai successi nei tornei olimpici del 1924 e 1928 (a cui parteciparono, rispettivamente, 22 e 17 nazionali): ci\u00f2 \u00e8 confermato nel sito ufficiale dell'AUF, ove, nella presentazione di apertura, compaiono i riferimenti a Colombes (Parigi 1924) e ad Amsterdam (1928); i quali sono riconosciuti dalla FIFA come \"titoli mondiali dilettantistici\" (secondo alcune fonti la decisione fu presa nel congresso del 1914, secondo la fonte FIFA, nel 1924), che li separa a livello giuridico (dilettantismo e professionismo) e statistico dai campionati mondiali di calcio, il cui computo parte dall'edizione del 1930. L'entit\u00e0 massima per\u00f2 parla di campionati (tornei) mondiali e non esplicitamente di \"titolo mondiale\" come qualifica attribuita al vincitore. La FIFA infatti approv\u00f2 un documento che sanciva che, se i futuri tornei olimpici fossero stati organizzati nel rispetto delle regole dell'entit\u00e0 massima, il torneo sarebbe stato riconosciuto come un campionato mondiale, ma che il primo campionato mondiale ufficiale (inteso come organizzato esclusivamente dall'entit\u00e0 massima) FIFA si sarebbe giocato nel 1930. Secondo alcune fonti, in un certificato del 1950, la FIFA attribuisce quattro titoli mondiali ufficiali (intesi come riconosciuti ufficialmente dalla federazione mondiale) all\u2019Uruguay, anche se solo due coppe Rimet.\nLa FIFA, per quanto riguarda le stelle celebrative, non aveva dato indicazioni specifiche prima del 2010 ma aveva semplicemente stabilito, per le federazioni vincitrici del mondiale, la possibilit\u00e0 di utilizzare un simbolo celebrativo, senza indicare quale; l'uso della stella \u00e8 stato \"convenzionale\" fino a quella data; il paragrafo 16.2 della sezione dedicata alle divise da gioco regola l'uso delle stelle per le nazionali maschili e femminili vincitrici del mondiale. Ci si \u00e8 chiesto se il riconoscimento della FIFA dei tornei mondiali implicasse l'assegnazione del titolo di \"campione del mondo\" visto che la parola ufficiale nel documento FIFA sulla Coppa del mondo lasciava spazio ad interpretazioni; il fatto che sia permesso alla nazionale celeste di sfoggiare 4 stelle sulla maglia, come avvenuto ai mondiali in Russia nel 2018, a differenza di altre squadre che solitamente appongono le stelle per evocare i trionfi continentali, come tradizionalmente fanno le nazionali africane, conferma l'ufficialit\u00e0 dei titoli mondiali della nazionale sudamericana.\nLa federazione mondiale inoltre ha stabilito, dopo un'accurata analisi, che i tornei olimpici dal 1908 al 1948 sono stati disputati dalle nazionali maggiori, mentre quelli dal 1952 in avanti sono stati giocati dalle nazionali olimpiche. La FIFA, sul suo sito ufficiale, nelle pagine dedicate alle varie federazioni, distingue tra \"Fifa World Cup\" (dal 1930, con indicazione del numero di partecipazioni e di piazzamenti nei primi quattro posti) ed \"Olympic Football Tournament\" (dal 1908, con indicazione, anche in questo caso, dei piazzamenti nei primi quattro posti). Il sito ufficiale \"www.fifa.com\" indica le vittorie olimpiche nella sezione \"FIFA Tournaments\".\nPartecipazioni ai tornei internazionali.\nCampionato Panamericano.\nLa selezione platense ha partecipato al primo dei tre Campionati Panamericani, ottenendo un terzo posto.\nCoppa Artemio Franchi.\nL'Uruguay ha disputato una Coppa Artemio Franchi nel 1985, perdendo contro la .\nGiochi panamericani.\nLa nazionale \"charr\u00faa\" ha partecipato ai Giochi panamericani in 7 occasioni. Tuttavia, data la natura dilettantistica della manifestazione, era impedita per regolamento la convocazione dei professionisti. Dunque fino al 2003 le selezioni erano costituite da giovani o calciatori di seconda fascia, mentre da tale data, vi \u00e8 l'obbligo di schierare le Under-20. Pertanto dalla prima edizione del 1951 a quella del 1999 la \"Celeste\" in tre partecipazioni ha collezionato una medaglia d'oro.\nCoppa d'Oro dei Campioni del Mondo.\nLa nazionale uruguaiana ha vinto inoltre il torneo noto come Mundialito, organizzato a Montevideo tra il dicembre 1980 e il gennaio 1981, ed ospitante le selezioni che fino a quel momento si erano aggiudicate almeno un Mondiale (l'Inghilterra rinuci\u00f2, e fu sostituita dall'Olanda, finalista nelle ultime due edizioni disputate fino a quella data).\nRosa attuale.\nLista dei giocatori convocati per le partite di qualificazioni ai mondiali 2022 contro e del 27 gennaio e 1 febbraio 2022.\n'Presenze e reti aggiornate al 2 febbraio 2022.\n! colspan=\"9\" style=\"background:#b0d3fb; text-align:left;\"|\n! colspan=\"9\" style=\"background:#b0d3fb; text-align:left;\"|\n! colspan=\"9\" style=\"background:#b0d3fb; text-align:left;\"|\nRecord individuali.\nTabella aggiornata al 2 febbraio 2022.\nln grassetto i giocatori ancora in attivit\u00e0 in nazionale.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica."}
{"id": "426841", "revid": "287204", "url": "https://it.wikipedia.org/wiki?curid=426841", "title": "Societ\u00e0 Polisportiva Cailungo", "text": "La Societ\u00e0 Polisportiva Cailungo, meglio nota come Cailungo, \u00e8 una societ\u00e0 calcistica sammarinese fondata nel 1974 e con sede nel castello di Borgo Maggiore. \nStoria.\nDopo Libertas e San Giovanni, la 3\u00aa e ultima societ\u00e0 del Castello di Borgo Maggiore nasce nel 1974. \u00c8 un regalo di alcuni padri ai loro figli.\nFino ad allora, i ragazzi del posto giocavano sparsi per la Repubblica, soprattutto nella Libertas e nella Virtus.\nIl loro desiderio pi\u00f9 grande era quello di formare insieme un'unica squadra per poter difendere i colori di casa.\nAldo Gasperoni, Mario Rondelli, Virgilio Mularoni accontentarono i figli nel Giugno del 1974. Promotore della nuova avventura \u00e8 Aldo Gasperoni appoggiato da Giancarlo Felici.\nAderisce alla fondazione anche Mario Rondelli, titolare del bar locale dove nasce l\u2019idea della fondazione della nuova societ\u00e0.\nIl suo locale viene adottato temporaneamente come sede sociale. Felici \u00e8 il Presidente della neonata societ\u00e0. Rimarr\u00e0 in carica per un solo anno.\nIl rosso e il verde come colori sociali sono decisi per distinguersi dal resto delle squadre sammarinesi, ma il rosso vuole anche ricordare il 1\u00ba maggio, la Festa dei Lavoratori.\nPer lo stemma sociale bisogna aspettare 10 anni, viene disegnato solo negli anni \u201980: \u00e8 un pallone (il motivo della fondazione della societ\u00e0) che contiene i simboli di altri sport\nin rappresentanza dell\u2019attivit\u00e0 polisportiva. Dal 2014 un grande e nuovo progetto con la nascita della Scuola Calcio sp Cailungo, proprio in quel piccolo centro sportivo di propriet\u00e0\ndenominato \" Piccolo Maracana \", centro del torneo di calcio sammarinese per non tessarati meglio conosciuto come \" Torneo Trofeo Piccolo Maracana \".\nColori e stemmi.\nColori.\nI colori sociali sono il rosso e il verde e sono legati alla festivit\u00e0 del 1\u00ba maggio ed alla libert\u00e0 e speranza.\nCailungo nell'impegno sociale.\nDalla fondazione nel 1974, la sp Cailungo \u00e8 sempre stata partecipe al campionato sammarinese come anche al torneo estivo della Coppa Titano e per diversi anni presente anche in categoria superiore. Tra le tante attivit\u00e0 vanta l'organizzazione del torneo di calcio denominato Torneo Trofeo \u201cPiccolo Maracan\u00e0\" arrivato alla sua XX edizione nel 2014.\nCome Polisportiva rappresenta anche l'insieme di persone che creano, organizzano iniziative a carattere sociale e ne son la riprova le tante manifestazioni in cartello ogni anno tra cui, \" befana in piazza\", per tutti i bambini, fuochi di San Giuseppe e della Madonna, sempre in piazza a Cailungo, proiezioni filmate primaverili estivi, gare di Ape cross inserite nel Campionato Ape Proto Evolution, Ape RR Show ed anche ApeLegendShow, la tradizionale Festa di San Rocco Cailungo nella seconda domenica di agosto ed infine impegni natalizi con Babbo Natale alla casa degli Anziani dell'Ospedale di Stato e alla Casa dei ragazzi Disabili, chiudendo l'anno o meglio aprendo il nuovo anno nuovamente con la Befana in piazza."}
{"id": "426857", "revid": "21371", "url": "https://it.wikipedia.org/wiki?curid=426857", "title": "Nazionale di calcio uruguaiana", "text": ""}
{"id": "426866", "revid": "2091520", "url": "https://it.wikipedia.org/wiki?curid=426866", "title": "Societ\u00e0 Sportiva Folgore/Falciano", "text": "La Societ\u00e0 Sportiva Folgore/Falciano, meglio nota come Folgore/Falciano o pi\u00f9 semplicemente Folgore, \u00e8 una societ\u00e0 calcistica sammarinese con sede nella curazia Falciano del castello di Serravalle mentre i suoi colori sociali sono il rosso, il giallo e il nero.\nStoria.\nFondata nel 1972, \u00e8 stata la prima squadra di San Marino a partecipare ai preliminari di Coppa UEFA nel 2001, affrontando il e perdendo per 5-1 in casa e 7-0 fuori casa, con l'unica rete storica segnata da Alessandro Zanotti. \nDopo anni in cui i risultati sportivi latitano, nel 2013-14, con l'arrivo in panchina del tecnico Nicola Berardi, la squadra di Falciano riesce a centrare la finale del campionato con La Fiorita perdendo 2-0 al San Marino Stadium. La finale, tuttavia, gli vale di diritto un posto per partecipare ai preliminari di Europa League dove incontra i montenegrini del Budu\u0107nost ed esce al primo turno perdendo 1-2 in casa, con rete di Francesco Perrotta, e 3-0 a Podgorica.\nL'anno successivo, nel 2014-15, centra uno storico Double vincendo sia la Coppa Titano sia il campionato. \nPrende parte ai preliminari di UEFA Europa League 2018-2019, ma il cammino viene subito interrotto dagli andorrani dell\u2019UE Engordany con una sconfitta per 2-1 rimediata in trasferta ed un pareggio tra le mura amiche.\nNella stagione 2020-2021 la Folgore torna a vincere il campionato sammarinese dopo sei stagioni. Dopo aver centrato il terzo posto durante la regular season, la formazione di Falciano, allenata da Omar Lepri, elimina Murata e Libertas nei playoff, prima di vincere la finalissima disputata contro La Fiorita grazie ad una rete di Fabio Sottile nei tempi supplementari.. \nNella UEFA Champions League 2021-2022 viene eliminata al turno Preliminare dai campioni kosovari dal Prishtina, con il risultato di 0-2. Ripescara in UEFA Europa Conference League 2021-2022, viene eliminata dai maltesi dell'Hibernians FC, perdendo 1-3 a San Marino e 4-2 a Malta.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2021-2022."}
{"id": "426876", "revid": "14263", "url": "https://it.wikipedia.org/wiki?curid=426876", "title": "Miguel de Cervantes Saavedra", "text": ""}
{"id": "426879", "revid": "125166725", "url": "https://it.wikipedia.org/wiki?curid=426879", "title": "Gwyneth Paltrow", "text": "Nel 1999 si \u00e8 aggiudicata un Premio Oscar e un Golden Globe come migliore attrice per il film \"Shakespeare in Love\".\nBiografia.\nNata a Los Angeles, California, figlia del regista Bruce Paltrow e dell'attrice Blythe Danner, suo padre era di origini aschenazite e giudeo-russe, mentre la madre \u00e8 una quacchera della comunit\u00e0 della Pennsylvania con lontane ascendenze inglesi, irlandesi e barbadiane. Il suo bis-bisnonno, il cui cognome era Paltrowicz, \u00e8 stato un rabbino di Nowogr\u00f3d, in Polonia. Ha un fratello minore, Jake Paltrow, di professione regista. \u00c8 cugina dell'attrice Katherine Moennig ed \u00e8 cugina di secondo grado della politica Gabrielle Giffords. Ha professato la religione ebraica paterna, celebrando per\u00f2 anche le feste cristiane.\n\u00c8 cresciuta a Santa Monica, dove ha frequentato la Crossroads School, prima di trasferirsi e di iscriversi alla Spence School, una scuola privata femminile di New York. In seguito ha studiato storia dell'arte all'Universit\u00e0 della California, Santa Barbara, ma solo per un breve periodo. All'et\u00e0 di 15 anni ha trascorso 7 settimane come studentessa di scambio a Talavera de la Reina (Spagna), dove ha imparato a parlare lo spagnolo. Paltrow ha stretto un forte legame con la famiglia che la ospit\u00f2, tanto da invitare i suoi \"genitori spagnoli\" alla consegna del suo primo Oscar.\nNel 2013 la rivista \"People\" l'ha eletta donna pi\u00f9 bella dell'anno.\nCinema e televisione.\nEsordisce sullo schermo a soli diciannove anni in \"Shout\" del 1991, dove recitava al fianco di John Travolta, a cui seguono altri film in cui l'attrice ha per\u00f2 ruoli secondari. Nel 1991 recita la parte della giovane Wendy Darling nel film \"Hook - Capitan Uncino\", diretto da Steven Spielberg. Nel 1995 ottiene un ruolo di supporto nel thriller di David Fincher \"Seven\", con Brad Pitt e Morgan Freeman, per la cui interpretazione ottiene una candidatura al Satellite Award. Ottiene il successo con il suo primo ruolo da protagonista nel film \"Emma\", adattamento cinematografico dell'omonimo romanzo di Jane Austen.\nIl 1998 \u00e8 un anno importante per la sua carriera, che la vede impegnata in varie pellicole di successo. Interpreta la sfortunata ragazza dal doppio destino in \"Sliding Doors\" di Peter Howitt, recita al fianco di Ethan Hawke, Robert De Niro e Anne Bancroft in \"Paradiso perduto\", basato su \"Grandi speranze\" di Charles Dickens, inoltre recita nel remake \"Delitto perfetto\", interpretando il ruolo che fu di Grace Kelly ne \"Il delitto perfetto\" di Alfred Hitchcock. Sempre nel 1998 recita nel film in costume \"Shakespeare in Love\" di John Madden, per cui si guadagna un premio Oscar e un Golden Globe, che la consacrano come grande attrice. In occasione della premiazione, l'attrice indoss\u00f2 un vestito rosa di Ralph Lauren, considerato una delle icone della moda nella storia del red carpet degli Oscar.\nNel 1999 viene diretta da Anthony Minghella ne \"Il talento di Mr. Ripley\", con Jude Law e Matt Damon. Nel 2000 viene diretta dal padre nel film \"Duets\", dove mostra anche le sue qualit\u00e0 canore, duettando con Babyface in \"Just My Imagination (Running Away With Me)\" e con Huey Lewis nel brano \"Cruisin\"' ed esibendosi in una \"cover\" di un brano di Jackie DeShannon, \"Bette Davis Eyes\", portata al successo ad inizio degli anni ottanta da Kim Carnes.\nDopo la vincita dell'Oscar per \"Shakespeare in Love\", il successo della Paltrow \u00e8 andato a diminuire, a causa di scelte sbagliate dettate dalla pressione e dalle aspettative dei media, consolidando una certa credenza che la vincita della statuetta sia una maledizione. Ci\u00f2 nonostante negli anni seguenti l'attrice si alterna tra il genere drammatico, partecipando a pellicole come \"Proof - La prova\" o \"Sylvia\", e quello pi\u00f9 brillante di commedie come \"I Tenenbaum\", \"Amore a prima svista\" o \"Una hostess tra le nuvole\". Per \"Proof - La prova\", basato sull'omonima pi\u00e9ce teatrale di David Auburn, la Paltrow ottiene la sua seconda candidatura al Golden Globe.\nNel 2004 appare nel film di fantascienza \"Sky Captain and the World of Tomorrow\" e nello stesso anno \u00e8 stata riconosciuta come una \"donna eccezionale\" nel campo dell'intrattenimento dal Women in Film Los Angeles con il Crystal Award. Nel 2006 recita nei film \"Infamous - Una pessima reputazione\" e \"Correndo con le forbici in mano\". Nel 2008 interpreta Pepper Potts, fidanzata di Tony Stark/Iron Man, in \"Iron Man\", ruolo che riprende anche nei successivi \"Iron Man 2\" (2010), \"The Avengers\" (2012), \"Iron Man 3\" (2013), ' (2017), ' (2018) e \"\" (2019).\nNel 2010 recita nel film musicale \"Country Strong\", per cui ha contribuito alla colonna sonora registrando il brano \"Country Strong\", distribuito come singolo nelle radio statunitensi a partire dall'agosto 2010. Durante l'83\u00aa edizione degli Academy Awards, la Paltrow si \u00e8 esibita con un altro brano della colonna sonora, \"Coming Home\", candidato nella categoria per la migliore canzone originale.\nNel 2011 prende parte al film di Steven Soderbergh \"Contagion\", insieme a Matt Damon, Kate Winslet e Jude Law.\nMusica.\nTra il 2010 e il 2011 partecipa come guest star ad alcuni episodi della serie televisiva della Fox \"Glee\", interpretando la supplente Holly Holliday (ruolo che la porta alla vittoria del premio Emmy). Durante la sua permanenza nella serie si \u00e8 esibita in diversi brani, come \"Forget You\" di Cee Lo Green, \"Kiss\" di Prince, un mash-up tra \"Singin' in the Rain\" e \"Umbrella\" di Rihanna, una versione acustica di \"Landslide\" dei Fleetwood Mac, \"Turning Tables\" di Adele, \"Do you wanna touch me\" di Joan Jett. Nel maggio del 2011 viene pubblicato l'album d'esordio dell'attore Matthew Morrison, con cui la Paltrow duetta in una cover del classico \"Somewhere Over the Rainbow\". Nel 2010 ha partecipato alla colonna sonora del film \"Country Strong\", cantando come artista principale.\nAttivit\u00e0 imprenditoriale e controversie.\nNel settembre 2008 Paltrow lanci\u00f2 la newsletter settimanale \"Goop\", incoraggiando i lettori a \"nutrirsi degli aspetti interiori\". Il successo della newsletter la port\u00f2 a fondare la societ\u00e0 di e-commerce Goop.com, curandosi di wellness, con l'occasionale apertura di negozi a tempo in collaborazione con altre marche di moda.\nAntivaccinista e negazionista della correlazione tra HIV e AIDS, si \u00e8 specializzata sulla vendita di prodotti e rimedi propri della medicina alternativa, promuovendo terapie e pratiche pseudoscientifiche, alcune delle quali ritenute pericolose dalla comunit\u00e0 medico-scientifica, tra cui il \"vaginal steaming\", il \"vaginal weightlifting\" tramite delle \"uova vaginali\" in vendita su Goop.com, per le quali la Food and Drug Administration ha avviato un'indagine e ha comminato una sanzione di 145.000 dollari.\nAltri prodotti oggetto di controversie sono un \"repellente per vampiri psichici\", le \"body vibes\", etichette adesive che dovrebbero \"riequilibrare l'energia e la frequenza nel nostro corpo\", che Paltrow sostiene siano realizzate da un materiale sviluppato dalla NASA, i clisteri al caff\u00e8 e le candele profumate all'odore di vagina.\nVita privata.\nTra il 1997 e il 2000 \u00e8 stata fidanzata con Ben Affleck. Il 5 dicembre 2003 sposa Chris Martin, leader dei Coldplay, da cui ha due figli: Apple Blythe Alison Martin, nata il 14 maggio 2004 a Londra, e Moses Bruce Anthony Martin, nato l'8 aprile 2006 a New York. La coppia annuncia la separazione nel marzo del 2014, e divorzia ufficialmente il 20 aprile 2015. Il divorzio \u00e8 stato perfezionato nel luglio 2016. Il 29 settembre 2018 l'attrice ha sposato il produttore Brad Falchuk, regista della celebre serie antologica \"American Horror Story\" (insieme a Ryan Murphy), conosciuto nel 2010 sul set della serie TV \"Glee\", e con il quale nel gennaio del 2018 era stato annunciato il fidanzamento.\nRiconoscimenti.\nEmpire Awards\nIndependent Spirit Awards\nMTV Movie Awards\nRazzie Awards\nSatellite Award\nScreen Actors Guild Award\nAltri riconoscimenti\nDoppiatrici italiane.\nNelle versioni in italiano dei suoi film, \u00e8 stata doppiata da:"}
{"id": "426886", "revid": "1234826", "url": "https://it.wikipedia.org/wiki?curid=426886", "title": "Sanji", "text": ", noto semplicemente come , \u00e8 uno dei protagonisti del manga \"One Piece\", scritto e disegnato da Eiichir\u014d Oda, e delle sue opere derivate.\nInizialmente un cuoco sul ristorante galleggiante Baratie, Sanji entra a far parte della ciurma di Cappello di paglia dopo aver assistito allo scontro tra Monkey D. Rufy e Creek, incoraggiato dai suoi colleghi e dal suo mentore Zef a prendere il mare per inseguire il suo sogno di trovare il leggendario All Blue. Per preservare le sue mani per cucinare, egli combatte ricorrendo esclusivamente alle sue gambe. Accanito fumatore, \u00e8 estremamente galante e attratto dal gentil sesso. Durante gli eventi di Zo e di Tottoland, viene rivelata la sua appartenenza alla famiglia Vinsmoke, un clan di assassini geneticamente modificati per migliorare le prestazioni del corpo umano.\nCreazione e sviluppo.\nL'aspetto iniziale previsto per Sanji era abbastanza simile all'attuale: le uniche differenze erano i capelli scuri, l'assenza del ciuffo, le sopracciglia normali e il fatto che combattesse con due pistole. L'aspetto attuale \u00e8 tratto dal personaggio di Mr. Pink, interpretato da Steve Buscemi, presente nel film \"Le iene\".\nCome rivelato dall'autore, inizialmente per il personaggio era stato pensato il nome Naruto, modificato poi in seguito alla pubblicazione del manga omonimo. Il nome poi utilizzato, \"Sanji\", fa riferimento al fatto che lui \u00e8 il terzo figlio maschio della famiglia Vinsmoke (\"\" significa appunto \"tre\").\nBiografia del personaggio.\nL'infanzia, il Mare Orientale e la prima met\u00e0 della Rotta Maggiore.\nSanji \u00e8 il quartogenito della famiglia Vinsmoke: al contrario dei suoi fratelli, cinici e violenti a causa degli esperimenti del padre Judge, egli era pacifico e con una passione innata per la cucina, ereditata dalla madre Sola. Maltrattato dai fratelli e disconosciuto dal padre decise di fuggire e, aiutato dalla sorella Reiju, si imbarc\u00f2 su una nave come aiuto cuoco. Tempo dopo, quella nave venne assaltata dai pirati di Zef: a causa di una tempesta Sanji cadde in acqua e Zef si tuff\u00f2 in mare per salvarlo, approdando su di uno scoglio. Qui Zef don\u00f2 al bambino una sacca che a suo dire conteneva un terzo dei viveri che era riuscito a recuperare, mentre lui avrebbe tenuto il resto. Dopo settanta giorni senza cibo, Sanji decise di rubare i viveri del pirata, scoprendo che la sua sacca era piena di oro e gioielli e che lui, per sopravvivere, si era amputato e mangiato una gamba. Zef gli rivela quindi perch\u00e9 l'ha salvato: entrambi sognano di trovare l'All Blue, un leggendario tratto di mare in cui si pu\u00f2 trovare qualsiasi tipo di pesce. Salvati, decisero di aprire insieme un ristorante galleggiante, il Baratie, e Zef insegn\u00f2 a Sanji a combattere con i calci, per preservare le mani per la sola cucina.\nAnni dopo, al Baratie giunge la neonata ciurma di Cappello di paglia, comprendente il capitano Monkey D. Rufy, lo spadaccino Roronoa Zoro, la ladra Nami e il cecchino Usop. Contestualmente giunge al ristorante Gin, secondo in comando della flotta di Creek, in procinto di morire di fame dopo che la flotta \u00e8 stata decimata da Drakul Mihawk nella Rotta maggiore. Nonostante Sanji decida di sfamare il pirata, questi porta al ristorante il suo capitano, intenzionato a rubare la nave ristorante: durante gli scontri Gin, in segno di riconoscenza, si sacrifica per salvare Sanji dal gas velenoso lanciato da Creek, mentre questi viene sconfitto da Rufy. Sanji si unisce quindi a Rufy e ai compagni in qualit\u00e0 di cuoco, ringraziando Zef per essersi preso cura di lui fino a quel momento. Assieme ai suoi nuovi compagni affronta la ciurma di Arlong e il capitano della marina Smoker, riuscendo a entrare nella Rotta maggiore. Qui conoscono la principessa di Alabasta Nefertari Bibi, scoprendo che il suo regno \u00e8 stato preso di mira dal membro della Flotta dei sette Crocodile. Giunti ad Alabasta la ciurma, cui si \u00e8 unito il medico di bordo TonyTony Chopper, si scontra con la Baroque Works, organizzazione capeggiata da Crocodile: nello specifico Sanji affronta e sconfigge Mr. 2. Dopo l'avventura nell'isola nel cielo, dove affronta il sacerdote di Ener Satori, e l'incontro con Foxy Sanji, Zoro e Rufy provano a fermare l'ammiraglio della Marina Aokiji dall'intento di catturare Nico Robin, archeologa e ex braccio destro di Crocodile unitasi nel frattempo alla ciurma. Quando Robin viene poi rapita dalla CP9 la ciurma, assieme al cyborg Franky, assalta l'isola di Enies Lobby per liberarla: Sanji, dopo aver neutralizzato sul Treno del mare il cuoco Wanze, giunto all'isola viene neutralizzato da Califa, rifiutandosi di colpirla in quanto donna, per poi riprendersi e eliminare Jabura. A seguito di ci\u00f2 la marina gli pone una taglia sulla testa, ma anzich\u00e9 tramite una foto viene rappresentato mediante un disegno non molto rassomigliante. A Thriller Bark la ciurma conosce lo scheletro musicista Brook e si imbatte nella ciurma di Gekko Moria: Sanji affronta Absalom, per poi tentare di sacrificarsi al posto di Zoro per proteggere Rufy da Orso Bartholomew, venendo per\u00f2 neutralizzato dal compagno. \nAll'arcipelago Sabaody, dopo aver conosciuto la sirena Kayme, incontra Duval, un cacciatore di taglie il cui volto \u00e8 identico alla foto sul manifesto da ricercato di Sanji: nonostante Duval tenti di ucciderlo, riesce a sconfiggerlo cambiandogli i connotati. Dopo che Rufy aggredisce un Nobile mondiale per difendere Kaymie vengono attaccati dall'ammiraglio Kizaru e nuovamente da Bartholomew, che spedisce i membri in varie parti del mondo: Sanji finisce a Momoiro dove incontra Emporio Ivankov, il quale, appreso che si tratta di un compagno di Rufy, decide di allenarlo per i due anni successivi.\nIl Nuovo Mondo.\nTornato alle isole Sabaody, Sanji si ricongiunge con la ciurma e, giunti all'isola degli uomini-pesce, contribuiscono a sventare una cospirazione ai danni del regno da parte di Hody Jones e dei suoi pirati. Giunti nel Nuovo Mondo, sbarcano a Punk Hazard, dove si alleano con la ciurma dei pirati Heart capitanata da Trafalgar Law al fine di rovesciare l'Imperatore Kaido. Qui catturano lo scienziato Caesar Clown, produttore di frutti del diavolo artificiali e protetto di Donquijote Do Flamingo, il quale si arricchisce vendendo tali frutti al mercato nero e in particolar modo proprio a Kaido. Incontrano inoltre il samurai Kin'emon e Momonosuke, che si uniscono a loro. A Dressrosa, dopo essere sfuggiti a Doflamingo, Sanji, Nami, Brook e Chopper vengono assaltati dalla nave dell'Imperatrice Big Mom, venendo obbligati a separarsi temporaneamente dalla ciurma. I quattro si dirigono a Zo, dove conoscono la trib\u00f9 dei visoni: qui Sanji viene rapito da Capone Bege, membro della ciurma di Big Mom, per costringerlo a sposarsi con Charlotte Pudding, figlia dell'imperatrice, per stipulare un'alleanza tra la famiglia Charlotte e i Vinsmoke.\nInizialmente Sanji, dopo un alterco con Rufy, acconsente all'unione a patto che i suoi compagni, giunti su Whole Cake Island per salvarlo, possano salpare sani e salvi; tuttavia, quando viene a sapere che tale matrimonio \u00e8 una farsa per eliminare tutti i Vinsmoke, Sanji chiede aiuto al suo capitano, ottenendolo. Grazie alla mediazione di Jinbe, formano quindi un'alleanza con Bege per eliminare Big Mom durante il matrimonio. Dopo aver mandato a monte il piano per l'eliminazione dei Vinsmoke, sono tuttavia costretti a ritirarsi per il fallimento del piano architettato da Bege. Sfuggiti miracolosamente all'imperatrice giungono a Wa, quartier generale di Kaido: qui scoprono la verit\u00e0 sulle origini di Kin'emon e compagni, venendo a conoscenza inoltre della storia di Kozuki Oden. Riunitisi, i pirati di Cappello di paglia e i samurai assaltano Onigashima, sede della ciurma di Kaido.\nDescrizione.\nAspetto fisico.\nSanji \u00e8 un ragazzo biondo, con un ciuffo di capelli che gli copre l'occhio sinistro; dopo i due anni di allenamento i suoi capelli sono leggermente pi\u00f9 lunghi, con il ciuffo a coprire l'occhio destro, e gli \u00e8 cresciuto un pizzetto. Caratteristica peculiare del suo aspetto sono le sopracciglia, che presentano entrambe un ricciolo sulla destra. \u00c8 solito vestirsi elegantemente, con giacca e cravatta scure. Alla prima apparizione ha 19 anni.\nCarattere e personalit\u00e0.\nSanji \u00e8 un cuoco perennemente alla ricerca di belle ragazze da servire: tende infatti a comportarsi meglio con le donne che con gli uomini, assumendo modi galanti e raffinati in loro presenza e disprezzando chiunque le ferisca in qualsiasi maniera; lui stesso non colpisce mai una donna, anche se sua nemica. Nonostante questi atteggiamenti cavallereschi non sono pochi i momenti in cui manifesta un lato pi\u00f9 pervertito soprattutto in presenza di Nami, la quale puntualmente finisce con il prenderlo a botte o con l'obbligarlo a svolgere dei compiti per lei e Robin. Oltre che con le due ragazze ha in generale un buon rapporto con tutti i membri della ciurma eccetto Zoro, con il quale spesso litiga per inezie. \nA causa del suo passato disprezza qualsiasi atteggiamento che comporta lo spreco di cibo, non esitando a picchiare senza piet\u00e0 chiunque metta in atto tali atteggiamenti. \u00c8 un accanito fumatore: ci\u00f2 \u00e8 stato censurato negli Stati Uniti, dove Sanji presenta un lecca-lecca al posto delle sigarette. Il suo sogno \u00e8 trovare l', un mare leggendario dove si dice si trovino i pesci di tutti i mari.\nTaglia.\nLa prima taglia assegnata a Sanji dopo la battaglia di Enies Lobby \u00e8 di 77 milioni di berry: al contrario di quelli dei suoi compagni, tuttavia, sul suo avviso da ricercato non \u00e8 presente una foto, dal momento che il fotografo si era dimenticato di togliere il copri-obiettivo, ma un identikit solo vagamente somigliante al cuoco. Dopo gli eventi di Dressrosa la sua taglia viene portata a 177 milioni: sebbene su questo avviso sia presente una vera fotografia, al posto del classico \"dead or alive\" venne inserita la dicitura \"only alive\" su pressione della sua famiglia. Dopo la fuga da Tottoland la sua taglia raggiunge i 330 milioni: nonostante il ritorno al classico \"dead or alive\" e la soddisfazione per aver superato quella di Zoro (320 milioni), Sanji resta deluso nello scoprire che sul manifesto \u00e8 ora riportato il suo nome completo, legandolo indissolubilmente alla sua famiglia.\nStile di combattimento.\nEssendo un cuoco Sanji preferisce usare le mani soltanto per cucinare e per questo ha sviluppato uno stile di combattimento basato esclusivamente sui calci, che gli ha fatto guadagnare il soprannome di ; i nomi dei suoi attacchi sono in francese e rimandano a pietanze o metodi di cucina. Ruotando velocemente su s\u00e9 stesso, Sanji pu\u00f2 sfruttare l'attrito per rendere incandescenti le sue gambe: tale tecnica \u00e8 chiamata e aumenta notevolmente la potenza dei suoi colpi causando anche ustioni e talvolta incendiando il nemico. Durante i due anni di allenamento, a furia di sfuggire ai travestiti di Momoiro Sanji ha imparato a correre a pelo d'acqua, volare scalciando l'aria con grande potenza e a padroneggiare l'ambizione della percezione e dell'armatura specializzandosi nell'utilizzo della prima. Dopo l'assalto al tea party di Big Mom la sua famiglia gli regala una delle loro , delle particolari tute a memoria di forma: oltre a essere pressoch\u00e9 indistruttibile e ad assorbire buona parte dei danni ricevuti, la tuta di Sanji, detta , gli consente di diventare invisibile e risveglia in lui gli effetti degli esperimenti compiuti da suo padre, ossia un notevole incremento di forza, velocit\u00e0, capacit\u00e0 di guarigione e resistenza; temendo tuttavia di diventare insensibile e disumano come i suoi fratelli Sanji decide di distruggerla.\nAccoglienza.\nNei sondaggi tra i fan in Giappone \u00e8 risultato con continuit\u00e0 il terzo personaggio pi\u00f9 amato della serie, tranne nel 1998 e nel 2014, in cui ha ricoperto la quarta posizione. Per rassicurare i lettori, frustrati da un'assenza di quasi due anni del personaggio durante gli archi narrativi di Dressrosa e Zo, l'autore Eiichir\u014d Oda ha annunciato direttamente il ritorno di Sanji nel 2016 e un contemporaneo approfondimento del suo passato in un arco narrativo a lui dedicato, che sarebbe poi diventato l'arco di Whole Cake Island.\nIl personaggio ha fatto la sua apparizione anche al di fuori della serie: in occasione del ventunesimo anniversario di serializzazione di \"One Piece\", gli autori del manga \"Food Wars! Shokugeki no Soma\" hanno realizzato un capitolo manga \"one-shot\" con protagonista Sanji, chiamato \"Food Wars! Shokugeki no Sanji\", e apparso nel numero 34 di \"Weekly Sh\u014dnen Jump\" del 23 luglio 2018. Un secondo capitolo \u00e8 stato pubblicato il 4 gennaio 2021 in occasione del millesimo capitolo di \"One Piece\".\nCompare inoltre come uno dei rappresentanti del manga nel videogioco \"Jump Force\".\nMerchandise.\nA Sanji \u00e8 dedicato il libro di ricette , pubblicato a novembre 2012 da Sh\u016beisha e scritto dall'esperto di cucina Nami Iijima con ricette ispirate a \"One Piece\"; in Italia \u00e8 stato distribuito da Star Comics con il titolo \"One Piece - Le ricette piratesche di Sanji\" il 29 ottobre 2021. L'azienda Imperial Enterprise ha inoltre realizzato un orologio a tiratura limitata dedicato al personaggio, chiamato All Blue. Nel dicembre 2019 a Kumamoto, citt\u00e0 natale di Eiichiro Oda, sono state create delle statue in bronzo raffiguranti Sanji e Usop come omaggio all'autore."}
{"id": "426892", "revid": "709565", "url": "https://it.wikipedia.org/wiki?curid=426892", "title": "Robert Bloch", "text": "Biografia.\nIl suo \"bestseller\" \u00e8 il romanzo \"Psycho\" ispiratogli nel 1959 dal \"serial killer\" Ed Gein e da cui il regista inglese Alfred Hitchcock trasse l'omonimo film nel 1960. La sua opera fu segnata dall'influsso dello scrittore Howard Phillips Lovecraft con cui ebbe un fitto rapporto epistolare e fu proprio H.P. Lovecraft che lo incoraggi\u00f2 a scrivere i primi racconti per la rivista \"Weird Tales\" che gli dedic\u00f2 persino il racconto \"L'abitatore del buio\" il cui protagonista, Robert Blake, \u00e8 un \"alter ego\" dello stesso Bloch. Negli anni sessanta scrisse anche le sceneggiature per tre episodi della celebre serie TV \"Star Trek\"."}
{"id": "426895", "revid": "228587", "url": "https://it.wikipedia.org/wiki?curid=426895", "title": "San Vittorino", "text": ""}
{"id": "426897", "revid": "1381093", "url": "https://it.wikipedia.org/wiki?curid=426897", "title": "Infest (Papa Roach)", "text": "Infest \u00e8 il secondo album in studio del gruppo musicale statunitense Papa Roach, pubblicato il 25 aprile 2000 dalla DreamWorks Records.\nAntefatti.\nSi tratta del primo album pubblicato dal gruppo per conto di un'etichetta discografica di rilievo almeno nazionale.\nIl gruppo si form\u00f2 nel 1993, proponendo inizialmente sonorit\u00e0 funk metal e rap rock. Nel febbraio del 1997 pubblicarono il loro primo album in studio, \"Old Friends from Young Years\", senza appoggi da parte di case discografiche. Nel 1999 pubblicarono un demo con le prime versioni dei brani \"Last Resort\", \"Broken Home\", \"She Loves Me Not\", \"Infest\" e \"Dead Cell\". Il gruppo si esib\u00ec in quel periodo in diversi tour e inaugurarono un ambiente underground di fan in California. Grazie al successo in sordina del demo del 1999, notato dai produttori Tim &amp; Bob, il gruppo firm\u00f2 un contratto con la DreamWorks Records e pubblic\u00f2 un anno dopo l'esordio ufficiale, rivisitando gran parte dei brani scritti all'epoca.\nScrittura e registrazione.\nIl gruppo registr\u00f2 \"Infest\" in studio alla fine del 1999. I vecchi brani \"Last Resort\", \"Broken Home\", \"Revenge\" e \"Dead Cell\", composti in anni precedenti, furono rivisitati con alcuni cambiamenti di testo. Il gruppo scelse anche quali canzoni introdurre nella lista tracce: tra queste comparvero \"Obsession\", poi ribattezzata \"Between Angels and Insects\" e poi \"Blood Brothers\" e \"Never Enough\". Ai brani \"Revenge\" e \"Snakes\" collabor\u00f2, con alcuni scratch, l'ex DJ Adam Goldstein. Il gruppo complet\u00f2 la registrazione dell'album all'inizio del 2000.\nDescrizione.\nIl disco contiene tre canzoni scritte in quel periodo: \"Between Angels and Insects\", \"Blood Brothers\" e \"Never Enough\"; \"Infest\", \"Last Resort\", \"Broken Home\" e \"Dead Cell\" prese dal demo composto per la Warner Bros.; \"Revenge in Japanese\" cambiata in \"Revenge\", \"Thrown Away\" da \"5 Tracks Deep\" e \"Legacy\" (bonus tracks), \"Binge\", \"Snakes\" e una versione soft di \"Tightrope\" da \"Let 'Em Know\".\nA livello mondiale ha venduto pi\u00f9 di 7 milioni di copie, di cui 3 milioni negli Stati Uniti, dove \u00e8 stato premiato con tre dischi di platino.\nProdotto da Jay Baumgardner, contiene brani caratterizzati da forti elementi alternative metal (\"Broken Home\", \"Never Enough\", \"Binge\"), hardcore punk (\"Blood Brothers\") e rap metal (\"Snakes\", \"Dead Cell\", \"Between Angels and Insects\"), incentrati sui problemi esistenziali e familiari del cantante Jacoby Shaddix. Nella lista tracce del disco c'\u00e8 anche \"Last Resort\", la canzone pi\u00f9 famosa del gruppo, che parla del suicidio e dei motivi che spesso spingono a commetterlo."}
{"id": "426901", "revid": "767487", "url": "https://it.wikipedia.org/wiki?curid=426901", "title": "Il processo (film 1962)", "text": "Il processo (\"Le Proc\u00e8s\") \u00e8 un film del 1962 diretto da Orson Welles, tratto dal romanzo omonimo di Franz Kafka.\nTrama.\nJosef K., un impiegato che conduce un'esistenza tranquilla e rispettabile, una mattina viene svegliato dalla polizia che gli annuncia di essere in arresto sebbene non in stato di detenzione. K. non comprende la ragione dell'arresto, proclama la sua innocenza e si professa vittima di una palese ingiustizia. Condotto davanti alla corte suprema, pronuncia un vibrante discorso accusando tutti i giudici di ordire un complotto contro le persone comuni, arrestate casualmente e senza nessuna prova.\nNegli ambienti giudiziari, K. ha a che fare con personaggi oscuri, con donne usate come merce di scambio e con altri accusati, succubi, ma forse anche complici, di una giustizia del tutto incomprensibile. Spinto dallo zio, si affida a un avvocato (interpretato dallo stesso Welles), venerato dai clienti e rispettato dalla corte, che per\u00f2 sembra interessato a tutto fuorch\u00e9 alla sorte dei suoi clienti.\nNel suo girovagare nei meandri del tribunale in cerca di una via d'uscita dalla sua odissea giudiziaria, K. fa incontri bizzarri come il pittore della corte suprema (il cui atelier \u00e8 una sorta di voliera nella quale vive tormentato dagli sguardi dei bambini), e a poco a poco viene scoraggiato dal proseguire la sua battaglia ed \u00e8 costretto a rassegnarsi.\nIl destino di Josef K. \u00e8 segnato: due funzionari lo prelevano, lo portano nella brughiera e lo giustiziano con della dinamite.\nProduzione.\nNel 1960, Welles, mentre sta partecipando con un cameo al film \"Napoleone ad Austerlitz\" di Abel Gance, viene contattato dal produttore Alexander Salkind che gli propone di trasporre sullo schermo cinematografico il soggetto del romanzo \"Il processo\" di Franz Kafka.\nIl film verr\u00e0 girato nel 1962 tra Italia, Francia e Jugoslavia. Welles, da sempre interessato al progetto, si getta a capofitto nella regia interpretando anche la parte dell'avvocato Hastler (sebbene pi\u00f9 per necessit\u00e0 che per volont\u00e0, in quanto Charles Laughton, cui avrebbe voluto assegnare il ruolo, era molto malato e impossibilitato ad accettare l'ingaggio).\nCome altri film di Welles, \"Il processo\" venne girato al di fuori del sistema degli \"studios\" hollywoodiani con un costo ridotto. A dispetto della difficolt\u00e0 produttiva, e forse proprio per questo, insieme a \"Quarto potere\" \u00e8 uno dei pochi film aderenti alla volont\u00e0 realizzativa del regista.\nStile.\nIl film visivamente \u00e8 ricchissimo e tecnicamente si segnala per virtuosismi davvero inusitati per l'epoca. Il montaggio al principio \u00e8 piuttosto lento per velocizzarsi man mano che la storia procede. Girato in uno scintillante bianco e nero dai contrasti molto forti e con il frequente uso del grandangolo (il 18.5\u00a0mm) per deformare le immagini e accentuare il senso di minaccia latente e la claustrofobia delle atmosfere, il film fa sfoggio di scenografie imponenti e allucinanti al tempo stesso (il palazzo di giustizia, l'ufficio di K., lo studio di Hastler, ecc.) che rendono in pieno il pesante senso di soffocamento presente nel romanzo originario.\nLa fotografia e le scenografie ci proiettano in un mondo allucinato, il bianco e nero taglia le figure in modo netto, esalta ogni contorno, conferisce agli ambienti un'aura spettrale, espressionista, metallica. Gli ambienti in cui si muove K. sembrano ripresi direttamente da \"Metropolis\" di Lang, una citt\u00e0 fredda, di ferro e vetro, in questo caso disabitata.\nL'unica rappresentazione di folla mostrataci da Welles sono gli accusati in tribunale, persone in attesa da anni, come anime di un surreale purgatorio. Le altre persone o non hanno un volto, come i giudici della corte suprema, oppure sono persone sfigurate dalla bruttezza interiore.\nSolamente le donne offrono a K. un aiuto, seppure talvolta inconsistente, ma anch'esse sono le vittime di un sistema che permette loro di esistere solamente a causa dei loro corpi. Le figure femminili, ambigue e reticenti, sono incarnate da alcune delle pi\u00f9 affascinanti attrici europee: la francese Jeanne Moreau, l'italiana Elsa Martinelli, l'austriaca Romy Schneider.\nUn elemento molto particolare di questo lungometraggio \u00e8 la sequenza di apertura, giudicata da alcuni critici la parte migliore del film. L'intera sequenza \u00e8 stata realizzata da Alexandre Alexeieff usando il suo celebre schermo di spilli: uno schermo in cui erano infissi perpendicolarmente migliaia di spilli retrattili, che proiettavano un'ombra a seconda del modo in cui venivano spostati; grazie quindi al gioco di chiaroscuri prodotto dalle ombre degli spilli, si potevano realizzare immagini in movimento.\nCritica.\nLe reazioni al film furono contrastanti. Parte della critica rimprover\u00f2 a Welles una certa \"freddezza\" nell'esposizione del racconto, l'incapacit\u00e0 di coinvolgere lo spettatore nella vicenda narrata. La critica pi\u00f9 frequente che venne mossa al regista fu quella di non essersi attenuto rigorosamente all'opera di Kafka. In effetti, \"Il processo\" di Orson Welles differisce notevolmente dall'originale kafkiano. Il protagonista Josef K. \u00e8 molto pi\u00f9 aggressivo, spavaldo e ironico che nel libro; manca inoltre il cosiddetto \"monologo interiore\" che sottintende tutto lo svolgersi della storia. Sparisce la passivit\u00e0 del K. letterario e il finale viene significativamente modificato rispetto al romanzo. Anche la scelta di Anthony Perkins come protagonista venne criticata, ritenuto l'attore statunitense troppo poco espressivo e \"caricato\" nella recitazione, i personaggi senza spessore e gli attori generalmente mal diretti.\nNon tutte le critiche furono negative per\u00f2, alcuni critici lodarono la maestria di Welles nel rendere sullo schermo le atmosfere allucinate simili a un incubo del romanzo di Kafka, e l'immaginifico talento visivo del regista. Il critico Sandro Studer, sul n\u00b0 3 di \"Metropolis\" (maggio 1979) arriv\u00f2 a definire il film \"il vero capolavoro di Welles, degno di stare alla pari con \"Quarto Potere\"\". Anche lo stesso Welles era soddisfatto dell'opera e cos\u00ec si espresse, durante un'intervista pubblicata ai \"Cahiers du cin\u00e9ma\", nei confronti di essa: \u00abDite quel che volete, ma \"Il processo\" \u00e8 il miglior film che abbia fatto\u00bb.\nIn definitiva, Orson Welles mostra con grande lucidit\u00e0 un universo in cui la follia \u00e8 una miscela di freddezza, perversione e carnalit\u00e0, dove tutti sono colpevoli e dove molti sono solo pedine in un gioco a loro incomprensibile, come i poliziotti incaricati dell'arresto di K., torturati perch\u00e9 questi aveva detto davanti alla corte di essere stato derubato da loro.\nIl film racconta la discesa di un cittadino nel claustrofobico ambiente giudiziario, in una carrellata di ambienti che vanno via via restringendosi, dalla ampiezza dell'aula della corte suprema agli spazi angusti dei corridoi e dell'atelier del pittore. Questo effetto trasmette allo spettatore il crescere dell'angoscia di K., che si placa solo nel momento in cui accetta la condanna e il suo destino, momento in cui ci \u00e8 mostrato nuovamente un ambiente aperto. In pi\u00f9, la scelta delle inquadrature fa chiaramente vedere al pubblico come sia piccolo e insignificante il comune cittadino di fronte all'imponenza della legge; questo \u00e8 palese ad esempio nella sequenza in cui Josef e la cugina si trovano davanti al palazzo di giustizia e i loro corpi si perdono tra la maestosit\u00e0 delle statue che adornano la scalinata.\nDal romanzo al film.\nLe differenze fondamentali tra la trama de Il processo e quella del film riguardano soprattutto la seconda met\u00e0 della pellicola e il finale. Nel romanzo il signor K. si reca al duomo per far da cicerone ad un cliente della banca in cui lavora, mentre nel film si ritrova improvvisamente nella cattedrale dopo la fuga dallo studio del pittore Titorelli. Inoltre, nello studio di costui, mentre nel film viene visivamente spiato dalle ragazzine che si trovano sulle scale, nel romanzo ci\u00f2 non avviene, per quanto queste assedino lo studio del pittore quotidianamente.\nLa scena nel duomo \u00e8 cruciale tanto nel film quanto nel romanzo: in entrambi infatti \u00e8 l\u00ec che al signor K. viene raccontata la storia de Davanti alla legge (Kafka). Nel film \u00e8 l'avvocato - misteriosamente ivi comparso - a raccontarla, mentre nel libro \u00e8 il sacerdote a enunciarla. Nel film il signor K. gi\u00e0 conosce la storia, mentre nel romanzo no. Questa potrebbe essere un'allusione al fatto che Kafka avesse effettivamente pubblicato la storia molto prima della pubblicazione postuma del romanzo. Inoltre nel libro il prete e K. discutono poi del contenuto della leggenda, lasciando ad intendere che non si possa giungere ad un'interpretazione univoca. Tale passaggio \u00e8 in realt\u00e0 fondamentale nel romanzo in quanto allusione metaletteraria alla macchina di metafore messa in moto da Kafka ne Il processo (e in altre sue opere): la scrittura di Kafka metaforizza situazioni psicologiche e storiche fino al punto di rendere il significato della metafora irriconoscibile. Cos\u00ec, mentre solitamente la metafora \u00e8 significante di un significato, le metafore di Kafka diventano significato e tutte le interpretazioni possibili diventano significante. Tale passaggio \u00e8 completamente omesso nell'opera cinematografica di Welles.\nIl finale inoltre \u00e8 completamente stravolto. Nel libro K. viene ucciso per sgozzamento dai due uomini che lo trascinano alla miniera per mettere in atto, presumibilmente, la condanna di morte emessa dal tribunale; nel film K. ha invece una reazione di aggressiva derisione nei confronti dei due strani individui, che fuggono in preda al terrore e lo eliminano lanciando una bomba nella conca della cava in cui lo hanno lasciato. La scena si conclude con K. che sembra afferrare la bomba, ma che abbia tentato di lanciarla via per salvarsi oppure no \u00e8 lasciato alla libera interpretazione dello spettatore.\nNonostante queste differenze, lo snellimento di alcune scene operato da Welles lascia comunque completamente intatta la simbologia religiosa presente nell'opera originaria: il baciamano da parte del commerciante Bloch nei confronti dell'avvocato Hastler; la riverenza irrazionale per la legge e i suoi rappresentanti; la presenza degli uffici del tribunale nei solai, i posti pi\u00f9 vicini al cielo; il racconto della ritualit\u00e0 delle funzioni del tribunale, come il misterioso suono della campanella avvenuto nel processo di Bloch; la legge percepita prima di tutto come istigatrice del senso di colpa."}
{"id": "426902", "revid": "1896180", "url": "https://it.wikipedia.org/wiki?curid=426902", "title": "GDR", "text": ""}
{"id": "426905", "revid": "1870773", "url": "https://it.wikipedia.org/wiki?curid=426905", "title": "Ch\u014donpu", "text": "Il , o , \u00e8 un carattere tipografico giapponese usato per indicare una vocale lunga (), specialmente nella scrittura in katakana. \u00c8 composto da un unico tratto orizzontale o verticale della lunghezza di un kanji o di un carattere kana al centro del testo. \u00c8 scritto orizzontalmente nei testi orizzontali, e verticalmente in quelli verticali. Nella traslitterazione in alfabeto latino (\"r\u014dmaji\"), la funzione del choon di solito \u00e8 rimpiazzata dal carattere per la quantit\u00e0 vocalica lunga \u02c9, trattino posto sopra la vocale. Il ch\u014don \u00e8 un carattere diverso dalla barra verticale e nella maggior parte dei font giapponesi si riconosce facilmente.\nA volte il simbolo \u00e8 usato in hiragana, per esempio nelle insegne dei ristoranti di ramen, che riportano spesso la scritta \u3089\u30fc\u3081\u3093. Ad ogni modo, in hiragana di solito non si usa il ch\u014don ma si impiega un'altra vocale per esprimere l'allungamento. La tabella seguente mostra gli equivalenti in hiragana per formare le vocali lunghe, usando la serie \"ha\" come esempio.\nNel sistema di codifica giapponese Japanese Industrial Standard (JIS), il ch\u014don occupa la posizione 213C; nell'Unicode invece occupa la posizione 30FC."}
{"id": "426911", "revid": "117090450", "url": "https://it.wikipedia.org/wiki?curid=426911", "title": "Lambeosaurus", "text": "Il lambeosauro (gen. Lambeosaurus) era un dinosauro erbivoro, appartenente agli adrosauridi. Visse nel Cretacico superiore (circa 70 milioni di anni fa). I suoi resti fossili sono stati ritrovati nella provincia canadese dell'Alberta, negli USA e nel Messico.\nIl dinosauro di Lambe.\nQuesto dinosauro vegetariano, come tutti gli appartenenti alla sua famiglia, era quadrupede, ma se minacciato spiccava la corsa sulle potenti zampe posteriori. Probabilmente aveva la pelle ricoperta di squame di vivaci colori, che si adattavano tra loro come le tessere di un mosaico. Vista acuta, fine odorato e fiuto sottile lo aiutavano ad individuare i pericoli. Il nome \"Lambeosaurus\" vuol dire \"rettile di Lambe\", dal nome del paleontologo canadese Lawrence Lambe.\nUna cresta misteriosa.\nIl Lambeosaurus aveva una cresta a forma di manopola munita di uno spuntone osseo, simile a un pollice. Quella dei maschi era pi\u00f9 grande di quella delle femmine. Alcuni studiosi ritengono che quando il dinosauro si immergeva sott'acqua, la cresta fosse utilizzata come presa d'aria, come si ipotizza sul \"Parasaurolophus\". Se cos\u00ec fosse stato, per\u00f2, la sommit\u00e0 della cresta avrebbe dovuto essere dotata di un foro, che nella cresta del lambeosauro non \u00e8 presente. Si scopr\u00ec che quando l'aria entrava nella cresta del \"Parasaurolophus\", veniva prodotto un suono uguale a quello di un corno medievale: con tutta probabilit\u00e0 anche il Lambeosauro emetteva un verso di richiamo assai caratteristico. In poche parole, \u00e8 probabile che il \"Lambeosaurus\" utilizzasse la cresta per emettere suoni acuti, come detto prima, simili a quelli di corni medievali.\nFitta dentatura.\nNel cranio del lambeosauro, lungo circa 2 m, vi erano centinaia di piccoli denti aguzzi per frantumare aghi di pino, ramoscelli legnosi e semi. Quando i denti si usuravano, venivano sostituiti da nuovi. La parte anteriore della bocca era sprovvista di denti ed era simile ad un becco osseo, come nel cranio di Parasaurolophus.\nSpecie.\nDi questo dinosauro si conoscono varie specie, la pi\u00f9 grande delle quali (\"Lambeosaurus laticaudus\", del Messico) era davvero gigantesca: probabilmente poteva raggiungere i 15 metri di lunghezza e pesare pi\u00f9 di 20 tonnellate, rappresentava uno dei pi\u00f9 grandi adrosauri. I fossili, tuttavia, sono frammentari. \"Lambeosaurus lambei\", invece, era la pi\u00f9 comune, mentre \"Lambeosaurus magnicristatus\" possedeva un'insolita cresta particolarmente alta."}
{"id": "426913", "revid": "80598", "url": "https://it.wikipedia.org/wiki?curid=426913", "title": "Blue Stuff", "text": "Blue Stuff \u00e8 una blues band napoletana, nata nel 1982.\nStoria del gruppo.\nNascono a Napoli nel 1982, dall'iniziativa del cantante e batterista Mario \u201cBlue Train\u201d Insenga, gi\u00e0 animatore di un precedente progetto musicale, i Blue Box.\nLo stile della band si ispira al blues classico della scuola di Chicago; per i primi anni l'attivit\u00e0 si svolge quasi esclusivamente dal vivo, con concerti in tutta Italia.\nIl debutto discografico avviene nel 1990 con \"Chicago Bound\", seguito da un disco dal vivo.\nSul finire del 1991 nasce la collaborazione con Joe Sarnataro, ovvero l'alter ego blues di Edoardo Bennato, che rimane colpito dalla viscerale energia compositiva ed esecutiva del gruppo.\nNel 1992 la collaborazione si concretizza nel disco \"\u00c8 asciuto pazzo 'o padrone\", colonna sonora del musical \"Joe e suo nonno\", incentrato sui mali di Napoli. La collaborazione prosegue per i due anni successivi, con tourn\u00e9e che toccano Svizzera, Austria e Germania, fino a quando il \u201cgioco di finzione\u201d di Joe Sarnataro non ha fine.\nPoi i Blue Stuff continuano per la loro strada, fatta sempre di blues, che li ha portati nel 1994 a pubblicare \"L'acqua \u00e8 poca\" per la Sony Music (in cui nel brano omonimo canta anche Bennato), e nel 1999 \"Roba blues\" per l'etichetta napoletana Cheyenne Records, che ristampa alcuni dei loro album precedenti.\nDai primi anni 2000 Mario Insenga e i Blue Stuff portano avanti il progetto Dr. Sunflower, una jug band che propone brani tradizionali pre-blues e blues della prima met\u00e0 del secolo scorso.\nNel 2007 esce il loro CD dal vivo registrato al Liri Blues Festival insieme a una band di 12 organetti (Piccola orchestra la Viola), in occasione del decennale del gemellaggio tra Isola del Liri e New Orleans. Il progetto, Omaggio a New Orleans, \u00e8 una originale rielaborazione del repertorio blues classico della Louisiana.\nPer la Cheyenne Records pubblicano nel 2008 \"...Altra gente... Altro blues...\", nel 2011 \"Dr. Sunflower's Krotal Oil Liniment\" e nel 2016 \"Hadacol Special - N.O.La.\"."}
{"id": "426924", "revid": "21079", "url": "https://it.wikipedia.org/wiki?curid=426924", "title": "Coordinate di un vettore rispetto ad una base", "text": ""}
{"id": "426933", "revid": "1326403", "url": "https://it.wikipedia.org/wiki?curid=426933", "title": "Verg\u00edlio Ferreira", "text": "Biografia.\nVerg\u00edlio Ferreira nacque nel 1916 nella frazione di Melo, nel comune di Gouveia, un paese con vista sulle montagne, il cui paesaggio avrebbe influenzato l'opera dello scrittore. \nStudi\u00f2 presso l'Universit\u00e0 di Coimbra, visse inoltre a \u00c9vora, a Fund\u00e3o e infine a Lisbona. Lavor\u00f2 come professore di liceo e si distinse come uno dei maggiori scrittori portoghesi della sua generazione. Nel 1992 gli \u00e8 stato conferito il Premio Cam\u00f5es. Il suo nome continua ad essere associato agli ambienti letterari, anche attraverso l'attribuzione del Premio Letterario Verg\u00edlio Ferreira. \nLa sua vasta opera, che spazia tra narrativa (romanzo, racconto), saggio e diario, \u00e8 generalmente raggruppata in due periodi letterari, corrispondenti alle due tendenze culturali del Neorealismo e dell'Esistenzialismo.\nLa fase neorealista coincide con le opere \"O caminho fica longe\" (\"Il cammino \u00e8 lontano\", 1943), \"Onde tudo foi morrendo\" (\"Dove tutto mor\u00ec\", 1944) e \"Vag\u00e3o \u201cJ\u201d\" (\"Vagone \"J\"\", 1946). \"Mudan\u00e7a\" (\"Cambiamento\", 1949) \u00e8 considerata l'opera che segna la transizione tra i due periodi. \nIl libro \"Apari\u00e7\u00e3o\" (\"Apparizione\", 1959) consacra Verg\u00edlio Ferreira come scrittore dell'Esistenzialismo. In questa seconda fase, una delle figure di riferimento filosofico per Verg\u00edlio Ferreira fu Jean-Paul Sartre. Per quel che riguarda, invece, gli scrittori portoghesi pi\u00f9 rilevanti per il percorso intellettuale di Verg\u00edlio Ferreira, \u00e8 da menzionare, tra gli altri, il nome di Raul Brand\u00e3o.\nNel 1980, Verg\u00edlio Ferreira interpret\u00f2 un ruolo come attore, nel film tratto dal suo libro \"Manh\u00e3 Submersa\" (\"Mattina Sommersa\", 1954), realizzato dal regista Lauro Ant\u00f3nio.\nMor\u00ec nel 1996 nella sua casa di Lisbona, nel quartiere Alvalade.\nOpera e pensiero.\nCome accade per altri scrittori portoghesi contemporanei, come Antero de Quental o Fernando Pessoa, anche Verg\u00edlio Ferreira \u00e8 considerato, in Portogallo, un intellettuale che abbraccia, nella sua arte, tanto la letteratura, quanto la filosofia. In particolare, nella fase esistenzialista della sua attivit\u00e0 di scrittore, egli rivela la sua vena di pensatore filosofico e alcuni suoi saggi, come \"Invoca\u00e7\u00e3o ao meu Corpo\" (\"Invocazione al mio Corpo\", 1969), sono considerati a tutti gli effetti opere filosofiche. Egli stesso defin\u00ec anche i suoi libri di narrativa come \u00abromanzi-problemi\u00bb e \u00abromanzi-saggi\u00bb.\nIl Verg\u00edlio Ferreira esistenzialista, in linea con questa tendenza, affronta soprattutto i temi della vita e della morte, della solitudine, sondando le profondit\u00e0 dell'io e della conoscenza di s\u00e9, la quale passa attraverso la conoscenza dell'altro. L'arte \u00e8 per Ferreira una forma di apparizione, di \u00abdare a vedere\u00bb, in cui si mostra ci\u00f2 che nei ritmi - e nel linguaggio - della quotidianit\u00e0 resta di solito celato. Uno dei temi complessi e contraddittori della sua opera \u00e8, inoltre, quello della \u00abmorte di Dio\u00bb e della conseguente nostalgia dell'Assoluto e del Trascendente.\nNei suoi romanzi, Ferreira utilizza spesso gli espedienti del personaggio-narratore e della meta-finzione, per \u00abpresentificare\u00bb l'azione e cos\u00ec avvicinarla al lettore, commuovendolo e convocandolo a una riflessione.\nPer quel che riguarda il suo pensiero filosofico, l'elemento centrale di esso \u00e8 l'idea di un impensabile o inconoscibile che \u00e8 substrato radicalmente anteriore alle nostre scelte, al nostro pensiero e al nostro sentire: \u00abl'impensabile e l'indiscutibile soggiace a tutto il pensare, e oltre a esso, al sentire\u00bb. Su questo impensabile si organizza il pensiero, in modo armonico. E sul pensiero, la nostra ragione. Rilevante \u00e8 allora quel che Ferreira chiama l\"'apparizione\", sorta di \u00aballarme\u00bb lanciatoci dal mistero e che ha i caratteri di una folgorante e subitanea rivelazione di verit\u00e0.\nL'arte \u00e8, in tale quadro, messaggera dell'impensabile, rivelazione dell'origine, apparizione che si manifesta all'essere umano come \u00abverit\u00e0 del sangue\u00bb, cio\u00e8, una verit\u00e0 che \u00e8 colta pi\u00f9 dalla sensibilit\u00e0 pi\u00f9 che dalla razionalit\u00e0. Per questo, allo spavento per la \u00abmorte di Dio\u00bb, si associa in Ferreira una preoccupazione per la \u00abmore dell'Arte\u00bb, intendendo con ci\u00f2 una arte moderna che ha perso il contatto col \u00abmondo originario\u00bb, giacch\u00e9 \u00ab\u00e8 nell'opera d'arte che l'invisibile ci si rivela, nel modo pi\u00f9 presente e visibile\u00bb.\nNell'esistenzialismo di Verg\u00edlio Ferreira - che Eduardo Louren\u00e7o ha definito \u00abnichilismo creativo\u00bb e \u00abumanesimo tragico\u00bb - viene continuamente esplorata la tragica consapevolezza umana portata dal fatto che all'eternit\u00e0 dell'io si contrappone la finitezza del corpo, in una \u00abinfinit\u00e0 limitata\u00bb, che l'uomo affronta e sopporta, angustiandosi e allo stesso tempo ponendosi, di fronte a essa, in modo eroico."}
{"id": "426948", "revid": "1543377", "url": "https://it.wikipedia.org/wiki?curid=426948", "title": "Distanza di \u010ceby\u0161\u00ebv", "text": "In matematica, la distanza di \u010ceby\u0161\u00ebv, conosciuta anche come distanza della scacchiera o distanza di Lagrange, \u00e8 una distanza su spazi vettoriali tale per cui la distanza tra due vettori \u00e8 il valore massimo della loro differenza lungo gli assi. Si tratta di una versione finito-dimensionale della metrica uniforme. \nPrende il nome dal matematico russo Pafnutij L'vovi\u010d \u010ceby\u0161\u00ebv. Negli scacchi la distanza tra le celle in termini di mosse necessarie al re \u00e8 data dalla distanza di \u010ceby\u0161\u00ebv, da cui il nome.\nDefinizione.\nLa distanza di \u010ceby\u0161\u00ebv tra due punti formula_1 e formula_2 in uno spazio vettoriale, come ad esempio uno spazio euclideo, \u00e8 definita come:\ndove formula_4 e formula_5 sono le coordinate standard di formula_1 e formula_2 rispettivamente. Equivale al limite della metrica nello spazio Lp:\ned \u00e8 perci\u00f2 anche nota come metrica formula_9. Si tratta della metrica indotta dalla norma del sup, ed \u00e8 un esempio di metrica iniettiva.\nIn due dimensioni, per esempio nella geometria piana, se due punti formula_1 e formula_2 hanno coordinate cartesiane formula_12 e formula_13 la loro distanza \u00e8:\nCon tale metrica una circonferenza di raggio formula_15, cio\u00e8 i punti a distanza formula_15 dal centro, \u00e8 un quadrato i cui lati hanno lunghezza formula_17 e sono paralleli agli assi coordinati.\nPropriet\u00e0.\nIn una dimensione tutte le metriche L\"p\" sono uguali: sono il valore assoluto della differenza. In due dimensioni, la distanza di Chebyshev \u00e8 equivalente ad una rotazione e una riscalatura della distanza di Manhattan planare. Una tale equivalenza tra le metriche L1 e L\u221e non si generalizza tuttavia in dimensione maggiore. Una sfera costruita con la distanza di Chebyshev \u00e8 infatti un cubo, mentre se costruita con la distanza di Manhattan \u00e8 un'ottaedro.\nAlgoritmo di calcolo.\nLa funzione in Python \"chebyshev_distance()\", ad esempio, computa la distanza tra due vettori di uguale lunghezza:\ndef chebyshev_distance(v1, v2):\n #Return the Chebyshev distance between equal-length vectors\n if len(v1) != len(v2):\n raise ValueError(\"Undefined for vectors of unequal length\")\n return max(abs(e1-e2) for e1, e2 in zip(v1, v2))"}
{"id": "426967", "revid": "2166030", "url": "https://it.wikipedia.org/wiki?curid=426967", "title": "Carlo Roberto d'Angi\u00f2", "text": "Era figlio di Carlo Martello d'Angi\u00f2 e Clemenza d'Asburgo, figlia dell'imperatore Rodolfo I, e quindi nipote in linea diretta di Carlo II di Napoli.\nBiografia.\nErede al trono d'Ungheria.\nNoto come Carlo Roberto prima della sua ascesa al trono d'Ungheria, rivendic\u00f2 la corona magiara in quanto pronipote di Stefano V, ottenendo in questo l'appoggio di papa Bonifacio VIII. Sua nonna, Maria, figlia di Stefano V d'Ungheria, fu data in sposa a Carlo II d'Angi\u00f2, re di Napoli. Nell'agosto del 1300 lasci\u00f2 Napoli per raggiungere la Dalmazia. Qui, alla morte dell'ultimo re della dinastia degli Arpadi, Andrea III, avvenuta il 14 gennaio 1301, Caroberto fu incoronato Re d'Ungheria nel 1310.\nLa sua consacrazione, fortemente appoggiata da Papa Bonifacio VIII che invi\u00f2 persino il cardinale Niccol\u00f2 Boccasini O.P., il futuro Papa Benedetto XI, come suo legato per sostenerne la candidatura, fu per\u00f2 osteggiata nello stesso anno da Venceslao II di Boemia, al quale Carlo Roberto dovette cedere la corona. Il sovrano boemo mantenne il titolo regio fino al 1305, ma attualmente non \u00e8 conteggiato nella successione ufficiale dei re ungheresi.\nNel 1305 Venceslao trasfer\u00ec i suoi diritti al Duca Ottone III di Baviera, il quale per\u00f2 cadde presto prigioniero nelle mani dei ribelli ungheresi. Questo permise a Caroberto di tornare a pretendere il rispetto dei suoi diritti ereditari, che questa volta non trovarono pi\u00f9 le stesse opposizioni di otto anni prima: il 15 giugno 1309, a Buda, Carlo Roberto d'Angi\u00f2 fu nuovamente elevato al trono. Ma questa instaurazione non fu considerata pienamente valida fino al 20 agosto 1310: in questa data, a Sz\u00e9kesfeh\u00e9rv\u00e1r, Carlo fu incoronato Re d'Ungheria attraverso l'imposizione sul suo capo della corona consacrata, recuperata dalle mani dei baroni ribelli. Le usanze ungheresi prevedevano l'incoronazione del re con la corona consacrata a Sz\u00e8kesfeh\u00e8rv\u00e0r, da parte dell'arcivescovo d'Esztergom.\nNei successivi tre anni Carlo fu occupato in una continua lotta alle ribellioni contro la sua autorit\u00e0. Fu solo con la grande vittoria di Rozhanovce (\"Rozgony\" in ungherese) del 15 giugno 1312 che Carlo Roberto pot\u00e9 imporsi come vero signore e padrone del regno.\nLa politica interna.\nDurante il suo regno pi\u00f9 che trentennale, Carlo restaur\u00f2 l'ordine nel Paese attraverso un esercizio assoluto del potere. La Dieta continu\u00f2 ad essere convocata, ma solo occasionalmente e a intervalli irregolari. Il vero potere di controllo sugli affari dello Stato fu trasferito al Regio Consiglio, dove abili esponenti della classe media, per il 70 per cento italiani, assecondavano le posizioni del re.\nAl fine di imporre limitazioni ai baroni, la piccola aristocrazia fu protetta dalla tirannia dei grandi magnati, incoraggiati ad apparire a corte e tassati per il servizio militare dalla tesoreria reale, di modo che rimanessero pi\u00f9 vicini alla corona. La corte di Caroberto fu famosa in tutta Europa come scuola di Cavalleria.\nCarlo realizz\u00f2 anche numerose riforme importanti. Ebbe una spiccata attitudine alla gestione delle finanze pubbliche e la sua riforma della valuta e dell'intero sistema fiscale contribu\u00ec grandemente ad arricchire sia la classe dei mercanti che la tesoreria di Stato. Le citt\u00e0 conobbero un significativo sviluppo e il crimine si ridusse. Il sovrano angioino incoraggi\u00f2 i commerci e impose tasse per il finanziamento dell'esercito, fondamentale per l'opera di espansione dei suoi territori. Tutto ci\u00f2 permise all'Ungheria di diventare una delle principali potenze di tutto il continente. La sua politica fu continuata da suo figlio Luigi I il Grande.\nLa politica estera.\nLa politica estera di Carlo fu largamente basata su alleanze di tipo dinastico. La mossa di maggior successo fu il patto di reciproca difesa siglato con la Polonia contro gli Asburgo e i Boemi, ufficializzato con la convenzione di Tren\u010d\u00edn nel 1335 e confermato nello stesso anno al brillante congresso di Visegr\u00e1d, durato due mesi. In questa occasione, Carlo riusc\u00ec in un duplice intento: da una parte, ricompose le divisioni e gli attriti fra i grandi principi dell'Europa centrale, mettendo a loro disposizione agi e divertimenti per l'intera durata del vertice; dall'altra, il risultato pi\u00f9 immediato del congresso fu l'attacco combinato fra Ungheresi e Papato contro l'imperatore Luigi IV e il suo alleato, il duca Alberto II d'Austria, della Casa d'Asburgo, che volse tutto a favore di Carlo.\nIl pi\u00f9 ambizioso progetto di Carlo fu certamente quello di unire i regni d'Ungheria e di Napoli sotto un'unica corona, destinata a suo figlio Luigi. Un disegno che fu stroncato dall'intervento di Venezia e del Papato, entrambi spaventati dalla prospettiva che l'Ungheria potesse diventare la potenza egemone sull'Adriatico. Ma fu una sconfitta relativa, poich\u00e9 il sovrano fu pi\u00f9 che compensato dall'accordo del 1339 col cognato e alleato Casimiro III di Polonia: privo di eredi maschi, Casimiro accett\u00f2 di nominare Luigi suo successore sul trono polacco.\nI sovrani della dinastia degli Arpadi erano riusciti a proteggere il confine meridionale del regno attraverso la costituzione di sei colonie militari, o \"banati\", comprendenti la Piccola Valacchia (nel sud dell'attuale Romania) e le regioni settentrionali delle attuali Bulgaria, Serbia e Bosnia-Erzegovina. Carlo ridistribu\u00ec questi territori e si attir\u00f2 il consenso delle popolazioni locali, rafforzando in questo modo il proprio dominio.\nSe da una parte punt\u00f2 ad espandere i suoi possedimenti, dall'altra ottenne l'effetto contrario convertendo molti dei vecchi banati in principati semi indipendenti, che si rivelarono subito violentemente anti-ungheresi. La religione predominante nell'area era il cristianesimo greco-ortodosso e il proselitismo forzato al cattolicesimo provoc\u00f2 numerose ribellioni (si ricorda anche che nel 1322 non permise al vescovo di Zagabria, Beato Agostino Casotti, di tornare nella sua sede vescovile; da Avignone, venne poi eletto vescovo di Lucera). All'instabilit\u00e0 dell'area e alle insurrezioni vere e proprie contribuirono diversi fattori, fra cui la naturale competizione dinastica con i Serbi ortodossi e gli zar bulgari e gli impulsi di una nascente nazionalit\u00e0 valacca che chiedeva riconoscimento.\nGi\u00e0 prima del 1320 la Valacchia Occidentale (Oltenia) fu considerata dagli Ungheresi parte del Banato di Sz\u00f6r\u00e9ny. Quando il reggente della regione, Basarab I, mostr\u00f2 segni di disobbedienza, Carlo mosse contro di lui le sue armate. Ma il 9 novembre 1330, mentre varcava i confini ed entrava in Valacchia, il re cadde in un terribile agguato, ricordato come la battaglia di Posada. Per Carlo fu una disfatta e lo stesso re riusc\u00ec a malapena a darsi alla fuga scambiando i propri abiti con quelli di un suo cavaliere. Questo incidente segn\u00f2 l'inizio dell'indipendenza della Valacchia.\nCarlo Roberto d'Angi\u00f2 mor\u00ec a Visegr\u00e1d il 16 luglio 1342 e fu sepolto dietro l'altare maggiore della chiesa di Sz\u00e9kesfeh\u00e9rv\u00e1r, antico luogo di sepoltura degli Arpadi.\nConsiderato un eroe nazionale ungherese una sua statua \u00e8 stata posta nel colonnato della Piazza degli Eroi in Budapest.\nMatrimoni e figli.\nCarlo fu sposato tre volte.\nNel 1306 spos\u00f2 Maria, figlia del Duca Casimiro di Cieszyn. Maria mor\u00ec nel 1315\nIl 24 giugno 1318 spos\u00f2 Beatrice (1305-19), figlia dell'imperatore Enrico VII. Beatrice mor\u00ec di parto insieme al bambino l'11 ottobre 1319.\nIl 6 luglio 1320 spos\u00f2 Elisabetta di Polonia, figlia del re Ladislao I \u0141okietek di Polonia. Ebbero cinque figli:"}
{"id": "426972", "revid": "42020", "url": "https://it.wikipedia.org/wiki?curid=426972", "title": "Carlo I d'Ungheria", "text": ""}
{"id": "426975", "revid": "42020", "url": "https://it.wikipedia.org/wiki?curid=426975", "title": "Caroberto d'Angi\u00f2", "text": ""}
{"id": "426986", "revid": "1318658", "url": "https://it.wikipedia.org/wiki?curid=426986", "title": "Tour Montparnasse", "text": "La Tour Montparnasse \u00e8 il secondo pi\u00f9 alto grattacielo di Parigi situato al 33 avenue du Maine, XIV \"arrondissement\" ed \u00e8 stato progettato dal gruppo di architetti Beaudouin, Cassan e de Marien, capitanati da Jean Saubot. \nCon la sua altezza di circa 210 metri, fino al 2011 \u00e8 stato l'edificio pi\u00f9 alto della Francia, con il completamento della Tour First \u00e8 sceso al secondo posto.\nStoria.\nLa torre \u00e8 stata costruita tra 1969 e 1972 sul luogo della vecchia stazione di Montparnasse e inaugurata nel 1973; la gare Montparnasse attuale si trova di fronte alla torre. \nCaratteristiche.\nL'altezza del grattacielo \u00e8 di 210 metri con 59 piani, e ospita fra l'altro un ristorante al 56\u00ba piano. Sulla cima del grattacielo si trova una terrazza con parapetti, che possono essere smontati in due minuti per creare una piattaforma di atterraggio per elicotteri. La torre ospita uffici che occupano 90.000 m\u00b2 su 52 livelli e danno lavoro a 5.000 persone. Il panorama visibile dal 56\u00ba piano e dalla terrazza ne fa un'attrazione per circa 600.000 turisti l'anno. La Tour Montparnasse \u00e8 parte di un complesso che comprende anche un magazzino delle Galeries Lafayette e altre attivit\u00e0 commerciali minori. La presenza d'amianto in alcuni locali tecnici al 15\u00ba, 42\u00ba, 57\u00ba e 58\u00ba piano, rivelata nel marzo 2005, \u00e8 stata fonte di problemi per la gestione della torre ed ha richiesto immediate operazioni di bonifica."}
{"id": "426992", "revid": "767487", "url": "https://it.wikipedia.org/wiki?curid=426992", "title": "Old Friends from Young Years", "text": "Old Friends from Young Years \u00e8 il primo album in studio del gruppo musicale statunitense Papa Roach, autoprodotto e pubblicato nel 1997.\nIl disco.\nFu registrato dal gruppo per la loro vecchia etichetta Onion Hardcore, con l'aiuto del padre del bassista.\nNel 2005 i Papa Roach hanno ripubblicato l'album per i soli membri del fan club \"P-Roach Riot!\". Questa edizione ha una nuova copertina e un foglietto speciale per l'ingresso nel fan club, ma non comprende le tracce \"Thanx\" ed \"Unlisted\". Inoltre c'\u00e8 una versione rock della traccia nascosta \"Tightrope\", prima compresa solo nell'EP \"Let 'Em Know\"."}
{"id": "427014", "revid": "729019", "url": "https://it.wikipedia.org/wiki?curid=427014", "title": "Assedio di Veio", "text": "La caduta di Veio viene datata approssimativamente nel 396 a.C. La nostra fonte principale \u00e8 costituita dal Libro V di \"Ab Urbe condita libri\" di Tito Livio. Questo episodio della storia romana si configura pi\u00f9 come un pluriennale assedio con relativa espugnazione che una battaglia campale, fenomeno bellico tanto comune in quel periodo storico.\nContesto storico.\nI Veienti.\nTra gli irriducibili nemici dei romani dei primi secoli c'erano gli Etruschi di Veio. Anche a causa della vicinanza delle due citt\u00e0 (circa 20 km), la pace e la guerra con Veio si alternarono con scadenze quasi regolari per tutta la storia di Roma. Ci furono anche risvolti particolari come la battaglia del Cremera del 477 a.C. che vide il quasi totale annientamento della gens Fabia. I Veienti per secoli contrastarono l'espansione romana verso le terre del nord; basti pensare che la prima volta che troviamo la citt\u00e0 di Veio citata in Tito Livio, l'attacco alla citt\u00e0 nemica \u00e8 attribuito addirittura a Romolo (siamo nell'VIII secolo a.C.) per quella che voleva essere una \"dimicatio ultima\", una battaglia risolutiva:\nRoma e politica interna.\nDal 444 a.C. Roma non era guidata dalla consueta coppia di consoli e si era affidata ai Tribuni consolari, una figura politica che rimase a capo della Repubblica quasi senza soluzione di continuit\u00e0 fino al 367 a.C.\nIl lato negativo della guida dei Tribuni consolari era il loro alto numero che intralciava il percorso decisionistico cos\u00ec necessario vista la situazione bellica della citt\u00e0. Gelosie opponevano i vari comandanti romani. Per esempio Tito Livio sottolinea come:\nDi particolare interesse la novit\u00e0 introdotta in quegli anni dal Senato romano: pagare le truppe. Precedentemente l'esercito romano, come tutti gli eserciti delle citt\u00e0-stato dell'epoca, era formato da cittadini liberi che per mezzo di \"leve militari\", venivano inquadrati nelle forze armate al presentarsi di ogni situazione bellica. Alla fine delle guerre i \"milites\" tornavano alle loro occupazioni (principalmente agricole) che avevano dovuto lasciare. Essi quindi, oltre a rischiare la vita nelle battaglie, ne subivano anche il costo economico per il fatto di non poter lavorare quando impegnati nelle campagne militari. Fino a quando queste duravano pochi giorni il costo era ancora sopportabile, ma il dilatarsi temporale delle guerre di Roma aumentava smisuratamente questo aspetto economico e riduceva sul lastrico, e spesso alla schiavit\u00f9 per debiti, decine di famiglie. La situazione non poteva essere tollerata a lungo e, fra roventi polemiche e continue diatribe che opponevano plebe e patriziato, si venne alla decisione di versare il \"soldo\" ai combattenti che divennero, allora e quindi, \"soldati\".\nRoma pot\u00e9 cos\u00ec affrontare con maggiore forza il successivo periodo di scontri che la vedevano coinvolta su quattro fronti contemporaneamente: la riconquista di Anxur espugnata tempo prima dai Volsci, le guerre con Capenati, Falisci e Veio.\nImpossibile descrivere in pochi paragrafi le convulsioni politiche interne di Roma all'inizio del IV secolo a.C. Le lotte fra i patrizi, secolari detentori delle leve del potere, e la plebe che voleva partecipare alla spartizione della ricchezza, frutto di guerre e di sacrifici e, soprattutto alla gestione del potere a questa connesso. Non resta che rimandare alla lettura del V libro di Tito Livio che ci illustra magistralmente i processi, i discorsi, le pretese della plebe e le resistenze del patriziato della Roma di allora.\nPur in una situazione politica interna gravida di lotte fra i gruppi e all'interno di essi, Roma decise di mettere fine alla contesa con Veio una volta per tutte. Poich\u00e9 non era sufficiente una campagna militare breve come con altri popoli, e disponendo di truppe che - essendo pagate - potevano restare a combattere, si decise di portare avanti a oltranza l'assedio di Veio, anche in inverno. La citt\u00e0 etrusca, tuttavia, resisteva validamente e i romani, con operazioni belliche disperse su quattro fronti e con i Tribuni Consolari in perenne litigio fra loro, non riuscivano a porre termine alla guerra.\nVeio abbandonata anche dagli d\u00e8i.\nIl popolo etrusco era attento al lato religioso della vita quotidiana, esperto nell'interpretazione di segni divini e vaticini, profondo conoscitore di tecniche divinatorie, addirittura \"esportava\" aruspici a Roma, tanto che i romani a causa della guerra si trovarono in difficolt\u00e0 ad \"espiare\" i molti prodigi che venivano annunziati. Eppure, secondo quanto riporta Tito Livio, il popolo etrusco venne abbandonato dai suoi d\u00e8i protettori. Un primo segnale fu l'improvviso vaticinare di un anziano veiente, proferito a portata di udito da alcuni romani. Il lago nella Selva Albana si era alzato in modo insolito senza che piogge o altre cause apparenti spiegassero il fenomeno. Tagliati fuori dal \"know how\" aruspicale etrusco, i romani mandarono una delegazione a Delfi, riconosciuto centro apollineo per lo studio dei prodigi. Ma il responso venne proprio da Veio. Un anziano veiente profetizz\u00f2 che i romani non avrebbero conquistato Veio fino a che l'acqua del lago non fosse stata totalmente scaricata. Un soldato romano saputo che l'anziano era, appunto, un aruspice, fingendo di avere necessit\u00e0 di un consulto privato, lo fece uscire dalle mura e, lui giovane e l'altro anziano, anche se disarmato riusc\u00ec a catturarlo. Portato a Roma in Senato l'anziano accett\u00f2 come volere degli d\u00e8i il fatto che i nemici venissero a conoscere la profezia:\nE spieg\u00f2 come eseguire il rito. Il senato non gli credette e attese il ritorno degli ambasciatori da Delfi. L'oracolo conferm\u00f2 quanto espresso dall'aruspice etrusco. Il rito necessario, per\u00f2, implicava il ritorno a costumi antichi ed interferiva con le richieste di emancipazione politica della plebe. Le polemiche infuriavano e solo la discesa in campo di Tarquinia, il via libera dato ai volontari etruschi per Veio e l'amplificazione delle notizie della forza dei veienti riuscirono a ricompattare la societ\u00e0 romana. Le cerimonie furono ripetute con la corretta liturgia, i prodigi furono espiati. Ma soprattutto Marco Furio Camillo fu eletto dittatore.\n\"Veiosque fata adpetebant\".\nCertamente da apprezzare lo stile di questo potente incipit di Tito Livio:\nCamillo infuse un nuovo coraggio e un nuovo entusiasmo nell'esercito romano e nella popolazione. Scelse Publio Cornelio Scipione come maestro della cavalleria, pun\u00ec i disertori e i fuggiaschi delle precedenti battaglie e scaramucce, stabil\u00ec un giorno per la chiamata di leva, corse sotto le mura di Veio a rincuorare i soldati che stavano continuando l'assedio, torn\u00f2 a Roma a reclutare il nuovo esercito. Nessuno cerc\u00f2 di farsi esentare e anche \"stranieri\" Latini ed Ernici si offrirono volontari. Completata l'organizzazione, il dittatore fece voto di indire grandi giochi e di restaurare il tempio della Madre Matuta quando Veio sarebbe stata conquistata.\nCamillo si diresse su Veio. Strada facendo sconfisse Capenati e Falisci, ne prese gli accampamenti e un grande bottino. Arrivato sotto le mura di Veio fece costruire altri fortini e fece cessare le pericolose scaramucce inutilmente combattute nello spazio fra il vallo romano e le mura etrusche. Poi ordin\u00f2 la costruzione di una galleria che doveva arrivare fino alla rocca nemica. Gli scavatori furono divisi in sei squadre che si avvicendavano ogni sei ore.\nBasandosi sul favorevole procedere delle operazioni, Camillo si pose il problema della spartizione di un bottino che si preannunciava superiore a quello di tutte le precedenti guerre assommate. Se spartito fra i soldati con avarizia se ne sarebbe scatenato il risentimento ma si sarebbe arricchito lo Stato. Se fosse stato generoso con i combattenti i patrizi avrebbero contrastato le decisioni. Il Senato, investito del problema, si divise: una fazione guidata da Publio Licinio voleva che chi si aspettava del bottino se lo andasse a prendere a Veio, al seguito delle truppe; l'altra fazione, patrizia, capeggiata da Appio Claudio, chiedeva il versamento alle casse dello Stato per poter diminuire le tasse con cui veniva finanziato il soldo dei militari. Il Senato decise di \"non decidere\", lasci\u00f2 al \"popolo\", riunito nei Comizi, la parola finale. Una turba immane si rivers\u00f2 negli accampamenti romani attorno a Veio.\nLa caduta di Veio.\nCamillo, fortunatamente, era pronto. Alla presenza delle truppe (e della popolazione) cos\u00ec preg\u00f2 Apollo (il dio della Pizia di Delfi) e Giunone Regina, la protettrice di Veio:\nCon questo, Roma era pronta per lo sforzo finale; aveva predisposto un esercito forte e motivato, aveva nominato un dittatore che poteva concentrare in un unico punto lo sforzo bellico, aveva patteggiato con il soprannaturale \"comperando\" la caduta della citt\u00e0 nemica. Camillo ordin\u00f2 l'assalto alle mura con il maggior numero di uomini possibile:\nGli d\u00e8i abbandonarono Veio e Livio stesso ammette che qui il racconto diviene leggendario, \"fabula\". Dopo giorni e giorni in cui gli assalti romani erano stati sospesi, con sommo stupore degli etruschi, il re di Veio stava celebrando un sacrificio nel tempio di Giunone quando gli assaltatori romani, che avevano quasi terminato lo scavo e attendevano di abbattere l'ultimo diaframma, udirono il presagio dell'aruspice etrusco: la vittoria sarebbe andata a chi avesse tagliato le viscere di quella vittima. I soldati romani uscirono dal cunicolo, iniziarono l'attacco e prese le viscere le portarono al loro dittatore. Nello stesso tempo fu sferrato l'attacco generale di tutte le forze romane contro i difensori delle mura. Cos\u00ec, mentre tutti accorrevano sui bastioni,\nIn una pausa dei combattimenti Camillo ordin\u00f2, per mezzo di banditori, di risparmiare chi non portava armi. Il massacro si arrest\u00f2 e si scaten\u00f2 il saccheggio.\nConseguenze.\nLa caduta di Veio fu probabilmente la pi\u00f9 importante occasione di arricchimento della Roma dei primi secoli. Livio racconta che:\nNaturalmente questa preghiera pu\u00f2 essere stata introdotta negli anni seguenti per dare una forma di presagio per la successiva carriera negativa del dittatore ripudiato dal suo popolo. D'altra parte, com'era logico attendersi, non mancarono gli scontenti che rimproveravano al dittatore il fatto di dover destinare una parte del bottino (compreso addirittura il valore economico della citt\u00e0 etrusca) per ripagare, come promesso, il dio Apollo del suo aiuto. Camillo il giorno dopo la vittoria vendette all'asta gli uomini liberi e quello fu il solo denaro che entr\u00f2 nelle casse dello Stato, ma ugualmente la plebe fu scontenta; il bottino non era merito del dittatore, ritenuto un avaro; non era merito del Senato che aveva abdicato la sua funzione decisionale. Tutto il merito della spartizione era della gens Licinia che il figlio aveva proposto e il padre fatto approvare. Ad ogni modo Camillo torn\u00f2 a Roma in trionfo, con grande concorso di popolo plaudente, su un carro trainato da cavalli bianchi e la cosa non fu gradita: nelle processioni i cavalli bianchi trainavano i carri con le statue di Giove e del dio Sole. Infine il dittatore appalt\u00f2 la costruzione del tempio promesso a Giunone e sempre come promesso, consacr\u00f2 il tempio alla Madre Matuta. Quindi depose la dittatura.\nLa secolare guerra contro Veio era terminata, definitivamente. Vi \u00e8 da aggiungere che la sconfitta di Veio rappresent\u00f2 l'inizio della conquista romana dell'Etruria.\nLetteratura.\nLa caduta di Veio \u00e8 l'ambientazione che fa da sfondo al libro \"Ragazzo etrusco\", romanzo storico per ragazzi dell'autrice Teresa Buongiorno, dove viene descritta la presa di Veio da parte dei romani guidati da Marco Furio Camillo e il tentativo di fuga dalla citt\u00e0 di una famiglia veiente di nobile stirpe."}
{"id": "427017", "revid": "1904508", "url": "https://it.wikipedia.org/wiki?curid=427017", "title": "Sovrani di Baviera", "text": "In questa lista sono inclusi:\nDuchi dei Bavari (548-788).\nAgilolfingi.\nAlla morte di Garibaldo II seguirono una serie di reggenti per lo pi\u00f9 sconosciuti che ressero il ducato per quasi cinquant'anni. I pi\u00f9 probabili furono:\nNel 680 si d\u00e0 inizio alla storia conosciuta della Baviera con Teodone II\nDuchi di Baviera della dinastia Wittelsbach (1180-1623).\nCon l'ascesa di Ottone di Wittelsbach al trono bavarese hanno inizio sette secoli di governo ininterrotto della dinastia Wittelsbach sulla Baviera. Fra il XIII e il XVI secolo i territori furono spesso divisi tra fratelli, rendendo difficile stilare la lista dei duchi. Lo schema in basso riassume le spartizioni avvenute tra i vari rami della dinastia durante questo periodo.\nPrima divisione.\nDopo la morte di Ottone II, la Baviera venne divisa in due parti: Ludovico divenne duca dell'Alta Baviera ed Enrico della Bassa Baviera.\nDucato riunito, 1340-1349.\nDopo la morte del duca della Bassa Baviera, la Baviera fu riunificata sotto Ludovico IV.\nSeconda divisione.\nNel 1349, i sei figli di Ludovico IV divisero la Baviera in Alta e Bassa.\nAlta Baviera, 1349-1363.\nDopo la morte di Mainardo, l'Alta Baviera fu spartita tra Baviera-Landshut e Baviera-Straubing.\nBaviera-Landshut, 1353-1392.\nNel 1353, la Bassa Baviera fu a sua volta divisa in Baviera-Landshut e Baviera-Straubing.\nBaviera-Straubing, 1353-1429.\nQuattro anni dopo la morte senza eredi di Giovanni III, la Baviera-Straubing fu spartita fra Baviera-Ingolstadt, Baviera-Landshut, e Baviera-Monaco.\nBaviera-Ingolstadt, 1392-1447.\nNel 1392 la Baviera-Landshut fu divisa in Baviera-Landshut (con territorio ridotto), Baviera-Ingolstadt e Baviera-Monaco.\nNel 1447 la Baviera-Ingolstadt fu unita con la Baviera-Landshut\nBaviera-Landshut, 1392-1503.\nNel 1503, la Baviera-Landshut fu unita alla Baviera-Monaco.\nBaviera-Dachau, 1467-1501.\nNel 1467, la Baviera-Dachau fu staccata dalla Baviera-Monaco per il duca Sigismondo. Dopo la sua morte nel 1501, ritorn\u00f2 alla Baviera-Monaco.\nDucato riunito, 1503-1623.\nNel 1503, tutta la regione bavarese fu riunita da Alberto IV.\nElettori e Duchi di Baviera (1623-1806).\nWittelsbach.\nIl duca Massimiliano I ottiene la dignit\u00e0 di Principe elettore e Arci-siniscalco del Sacro Romano Impero dopo la deposizione di Federico V del Palatinato. Nel 1777 il ramo bavarese dei Wittelsbach si estingue nella discendenza maschile e la Baviera viene ereditata da Carlo Teodoro, esponente dei Wittelsbach palatini.\nRe di Baviera (1806-1918).\nWittelsbach.\nNel 1806 la Baviera diventa regno e l'elettore Massimiliano IV diventa re Massimiliano I.\nPretendenti al trono (non riconosciuti), dal 1918.\nNel 1918 la Baviera diventa repubblica."}
{"id": "427040", "revid": "2039387", "url": "https://it.wikipedia.org/wiki?curid=427040", "title": "Ain-Diab", "text": "Ain-Diab \u00e8 un quartiere di Casablanca, in Marocco che si trova tra l'isola di Sidi Abderrahman e l'antico quartiere di Anfa.\nAffacciata sul mare, lungo la \"Corniche\" (lungomare), ospita la maestosa moschea di Hassan II e grandi alberghi con piscina.\nAin-Diab \u00e8 nota per aver ospitato nel 1958 il Gran Premio del Marocco di Formula uno."}
{"id": "427059", "revid": "47767", "url": "https://it.wikipedia.org/wiki?curid=427059", "title": "Luigi IV di Baviera", "text": ""}
{"id": "427075", "revid": "2026341", "url": "https://it.wikipedia.org/wiki?curid=427075", "title": "Territorio dell'Oregon", "text": "Territorio dell'Oregon \u00e8 il nome applicato sia alla non organizzata Oregon Country reclamata prima da Spagna e Regno Unito ed in seguito da Stati Uniti e Regno Unito, sia al territorio organizzato statunitense, formato da quest'ultima, che esistette dal 1848 al 1859 con una superficie di oltre un milione e mezzo di km\u00b2 (comprendente in larga parte gli attuali stati statunitensi dell'Oregon, dell'Idaho e di Washington e la parte meridionale della Columbia Britannica in Canada).\nIl Territorio dell'Oregon venne organizzato il 14 agosto 1848 durante la presidenza di James Knox Polk con un atto del Congresso degli Stati Uniti d'America, prendendolo dalla porzione dell'Oregon Country posta sotto il 49\u00ba parallelo Nord. Originariamente includeva il territorio degli odierni stati di Idaho, Oregon e Washington, oltre che alla parte del Montana a ovest dello spartiacque continentale (Continental Divide), e alla parte di Wyoming, a ovest della Continental Divide e a nord del 42\u00ba parallelo\u2014il confine settentrionale della cessione messicana.\nLa prima capitale territoriale fu Oregon City. La capitale venne in seguito spostata a Salem nel 1851.\nNel 1853, la porzione di territorio a nord del corso del basso fiume Columbia e a nord del 46\u00ba parallelo venne organizzata nel Territorio di Washington.\nIl 14 febbraio 1859, il territorio entr\u00f2 nell'Unione come Stato dell'Oregon, con i suoi attuali confini. La restante porzione orientale del territorio (ovvero le parti degli odierni Idaho meridionale e Wyoming occidentale) vennero aggiunte al Territorio di Washington."}
{"id": "427092", "revid": "107294508", "url": "https://it.wikipedia.org/wiki?curid=427092", "title": "Contratto tipico", "text": "Con il termine Contratto tipico si intende far riferimento a uno schema contrattuale previsto espressamente dall'ordinamento giuridico, la cui disciplina \u00e8 dettata dal codice o da una legge speciale.\nLa necessit\u00e0 di ordinare i contratti in categorie tipiche e di dare un ruolo all'autonomia negoziale, ha origine nel diritto comune, con l'affermarsi del principio del primato della legge.\nCaratteri.\nLo schema negoziale del contratto tipico, per come previsto dalla legge, ha carattere dispositivo rispetto alla volont\u00e0 delle parti.\nIn altri termini, le regole che compongono la disciplina del singolo contratto tipico si applicano, se le parti, nell'ambito della loro autonomia contrattuale, non ne hanno previste di diverse. \nIn alcuni casi tuttavia, sono previste, all'interno delle discipline dei singoli contratti, delle norme imperative che sono inderogabili, ovvero non modificabili dalle parti.\nLa \"tipicit\u00e0\" non deve essere confusa con la tassativit\u00e0: \u00e8 tipico ci\u00f2 che risponde ad un \"tipo astratto\"; \u00e8 tassativo ci\u00f2 che si applica strettamente nei casi previsti dalla norma. Il contratto tipico non \u00e8 anche tassativo. \nContratti atipici.\nI contratti che si differenziano dagli schemi tipici, e per questo detti atipici, sono ammessi dall'ordinamento giuridico. \nPrincipi generali.\nI principi generali sono principi che si applicano a tutti i contratti, tipici e atipici, in particolare per quanto riguarda il diritto d'autore:\nTipologie.\nI Contratti tipici sono suscettibili di diverse classificazioni; una delle pi\u00f9 comuni suddivide i contratti tipici, in:"}
{"id": "427097", "revid": "287204", "url": "https://it.wikipedia.org/wiki?curid=427097", "title": "Contratto atipico", "text": "Per contratti atipici (detti anche contratti innominati) si intendono quei contratti non espressamente disciplinati dal diritto civile ma creati \"ad hoc\" dalle parti, in base alle loro specifiche esigenze di negoziazione. Quindi in questo tipo di contratti le parti del contratto possono agire liberamente, scegliendo tutti i termini che devono regolare il contratto senza restrizioni.\nCaratteristiche.\nEssi possono essere costituiti da elementi tipizzati di diversi contratti tipici (ed in tal caso sono detti contratti misti), oppure possono essere del tutto indipendenti da altri modelli contrattuali preesistenti (contratti sui generis). Ci\u00f2 vale in particolare per alcuni tipi contrattuali resi necessari dal recente sviluppo dell'attivit\u00e0 economica come ad esempio, il \"leasing\", il \"franchising\", sino al 2004 quando \u00e8 divenuto tipico, il \"factoring\", il \"catering\", l\"handling\", o i contratti di \"sale and lease-back\".\nIn Italia, l'articolo 1322 del codice civile regola questa tipologia di contratti:\" \" Le parti possono liberamente determinare il contenuto del contratto nei limiti imposti dalla legge (e dalle norme corporative). Le parti possono anche concludere contratti che non appartengono ai tipi aventi una disciplina particolare, purch\u00e9 siano diretti a realizzare interessi meritevoli di tutela secondo l'ordinamento giuridico\".\"\nPur se non previsti n\u00e9 disciplinati dalla legge, essi sono ammessi purch\u00e9 leciti e diretti a realizzare interessi meritevoli di tutela secondo l'ordinamento giuridico. Quanto alla loro disciplina occorre valutare nel caso concreto, se e in che misura le norme di singoli tipi contrattuali e di diversi contratti possano essere applicate alla fattispecie esaminata. \nAnche i contratti atipici devono soddisfare i requisiti essenziali del contratto, a pena di nullit\u00e0. L'esistenza di contratti atipici sancisce uno dei principi base del nostro ordinamento civile, ossia quello della autonomia contrattuale.\nCessione del diritto d'autore.\nUn esempio interessante \u00e8 quello che riguarda la cessione del diritto d'autore. Il modello normativo italiano si basa sul principio della libera disponibilit\u00e0 del diritto. Quindi vengono dettate poche regole e poi viene lasciata molta libert\u00e0 alle parti che possono scegliere un modello contrattuale atipico. Il tutto \u00e8 regolamentato dall'art. 107 codice civile italiano: \" I diritti di utilizzazioni spettanti agli autori delle opere dell'ingegno, nonch\u00e9 i diritti concessi aventi carattere patrimoniale, possono essere acquistati, alienati o trasmessi in tutti i modi e forme consentiti dalla legge, salva l'applicazione delle norme contenute in questo capo\".\nOrdinamento giuridico.\nLa recente evoluzione giurisprudenziale della suprema corte di cassazione e della dottrina ha evidenziato come per \"Ordinamento giuridico\" non si intenda solamente l'ordinamento giuridico nazionale. La prassi ha dimostrato come l'interesse meritevole di tutela pu\u00f2 essere tale anche alla stregua dell'orientamento degli ordinamenti giuridici pi\u00f9 avanzati o dell'ordinamento giuridico internazionale. Questa evoluzione \u00e8 dovuta alla necessit\u00e0 di non estromettere gli operatori economici italiani dalle dinamiche internazionali, conseguenza ovvia nel caso in cui un contratto recepito negli altri stati non dovesse essere ritenuto valido in Italia.\nUniformit\u00e0.\nI contratti atipici pi\u00f9 utilizzati presentano il vantaggio di essere soggetti ad una simile prassi applicativa, mentre i contratti tipici sono sottoposti ad una disciplina che pu\u00f2 essere differente da nazione a nazione; quindi i contratti innominati meglio si prestano al commercio internazionale. Questa \u00e8 una delle motivazioni di fondo che spingono i legislatori nazionali a non tipizzare determinati tipi di contratti, seppur questi sono ormai entrati nella pratica economica usuale."}
{"id": "427118", "revid": "287204", "url": "https://it.wikipedia.org/wiki?curid=427118", "title": "Johann Liss", "text": "Biografia.\nDopo un'iniziale educazione nello Schleswig-Holstein continu\u00f2 i suoi studi nei Paesi Bassi, visitando Amsterdam, Haarlem, e Anversa. Giunse a Venezia intorno al 1620 avvicinandosi a Domenico Fetti dopo varie esperienze compiute viaggiando in tutta Europa, dal Caravaggio ai pittori fiamminghi, il Rubens, da cui trasse il colore denso e brillante.\nA Venezia assimil\u00f2 intelligentemente la grande trazione veneziana del Cinquecento come nell\"Abele pianto dai genitori\", con quello squarcio di cielo al tramonto accentuato dal contrasto con la massa scura del paesaggio.\nLa sua pittura negli ultimi anni si fa sempre pi\u00f9 luminosa e lieve di tocco e pare cos\u00ec anticipare le soluzioni di fine Seicento, per esempio di Sebastiano Ricci o di Giambattista Tiepolo.\nLiss mor\u00ec a causa della peste tra il 1629 ed il 1630.\nA causa della sua prematura morte, di Liss rimane solo una piccola eredit\u00e0. Fu un pittore di soggetti mitologici e biblici, un maestro dei colori."}
{"id": "427130", "revid": "86599", "url": "https://it.wikipedia.org/wiki?curid=427130", "title": "Cratere Ching-Te", "text": "Ching-Te \u00e8 un piccolo cratere lunare da impatto situato in una regione montagnosa ad est del Mare Serenitatis. Questo cratere, battezzato con un nome maschile Cinese, \u00e8 circolare, a forma di tazza e privo di caratteristiche peculiari. A sud-sud-est si trova il cratere Fabbroni, a nord-est il cratere Littrow e a nord il cratere Clerke. A nord si trova anche la frattura nota come Rimae Littrow.\nIn una valle a circa 20\u00a0km ad est si trova il luogo di atterraggio della spedizione Apollo 17.\nTra Ching-te e il Mons Argaeus, a sud-ovest, vi \u00e8 il piccolo cratere Stella, battezzato con un nome femminile latino dall'unione Astronomica Internazionale. Questa formazione ha un diametro di 1\u00a0km e coordinate selenografiche 19,9\u00b0 N, 29.8\u00b0 E."}
{"id": "427168", "revid": "486946", "url": "https://it.wikipedia.org/wiki?curid=427168", "title": "Antocianine", "text": ""}
{"id": "427170", "revid": "964", "url": "https://it.wikipedia.org/wiki?curid=427170", "title": "Padri Gesuiti", "text": ""}
{"id": "427175", "revid": "80598", "url": "https://it.wikipedia.org/wiki?curid=427175", "title": "PolyGram", "text": "La PolyGram \u00e8 stata una etichetta discografica tedesca, fusa all'interno dello Universal Music Group.\nStoria.\nGli inizi.\nLa PolyGram nacque nel 1962 con il nome Phonogram (mutato negli anni '80) dalla fusione tra la Philips Phonografische Industrie (PPI) olandese e la Deutsche Grammophon Gesellschaft (DGG) tedesca, allora controllata dalla Siemens AG, che si erano equamente spartite il possesso della neonata etichetta. La fusione funzionale di strutture, operazioni e marketing in una singola organizzazione si protrasse fino al 1977.\nBen presto cominci\u00f2 a espandersi nei mercati inglesi e americani, acquisendo, nel corso degli anni, Casablanca Records, Mercury, RSO, MGM, Verve, UDC e 20th Century Records.\nIl successo della PolyGram negli anni '70 fu basato sul mercato degli home video, grazie a successi firmati RSO come \"La febbre del sabato sera\" e \"Grease\", e sull'esplosione della disco, come per la colonna sonora del film \"Thank God It's Friday\", con artisti come The Commodores e Donna Summer. Per un breve periodo, \u00e8 stata la maggiore compagnia discografica al mondo.\nCon la denominazione Phonogram s.p.a., la Polygram, grazie all'acquisizione della Melodicon s.p.a. ha avuto una filiale anche in Italia, con studi di registrazione in via Borgogna nr. 2 e successivamente in via Benadir. Successivamente, negli anni novanta, con la vendita alla Seagram della casa madre, ogni attivit\u00e0 nazionale \u00e8 terminata.\nCrisi e risalita.\nMa negli stessi anni settanta si gettano le basi per la futura crisi che avrebbe attanagliato la struttura. Durante l'espansione negli Stati Uniti, la PolyGram stampava dischi a ripetizione, senza conoscere esattamente la domanda, e cominciava ad avere una rete di distribuzione troppo estesa. Quando nel 1979 la disco si sgonfia, lascia la PolyGram con una rete sottoutilizzata e un numero troppo elevato di prodotti invenduti. Dal 1980 le perdite della compagnia crescono fino a raggiungere i 220 milioni di dollari.\nNel 1983, con la presidenza di Jan Timmer, vennero prese drastiche misure per ripianare i debiti: riduzione dello staff da 13000 a 7000 addetti, degli stabilimenti di stampa da 18 a 5 e diversificazione della strategia per non dipendere pi\u00f9 dai profitti delle superstar. Le attivit\u00e0 e le sedi estere - fra le quail quella italiana - sono chiuse o fortemente ridimensionate. Questa manovra si rivela vincente, poich\u00e9 nel 1985 la compagnia torna in attivo.\nDopo un tentativo fallito di fusione con la Warner Music del 1983, la Philips compra il 40% delle azioni della PolyGram dalla Siemens, e nel 1987 il rimanente 10%.\nIl compact disc, inventato da Philips e Sony, combinato con la forza della PolyGram nel settore della musica classica, aiuta grandemente i profitti e la fetta di mercato della PolyGram cresce. Le sue vendite sono cresciute considerevolmente negli anni '80 e '90, aumentando il margine di profitto dal 4-6% al 7-9%. In questi anni inoltre nasce la sussidiaria \"PolyGram Video\", per la distribuzione video.\nNel 1989 la Philips quota la PolyGram alla borsa di Amsterdam, valutando l'intera compagnia 5,6 miliardi di dollari.\nNegli anni '90 part\u00ec un nuovo programma di acquisizioni, che ha portato sotto la bandiera PolyGram A&amp;M, Island Records, Motown, Def Jam e Rodven.\nNel 1998 la Philips, poco prima di lanciare sul mercato il CD Recorder, ha venduto la PolyGram alla Seagram e la compagnia venne fusa all'interno dello Universal Music Group."}
{"id": "427194", "revid": "633110", "url": "https://it.wikipedia.org/wiki?curid=427194", "title": "Orde Charles Wingate", "text": "La fede.\nOrde Charles Wingate era nato in una famiglia di solide tradizioni militari, devota alla Chiesa Scozzese e alla chiesa evangelica conservatrice e veterotestamentaria dei \"Plymouth Brethren\".\nFin dalla sua infanzia fu pervaso dalla ferma convinzione di dover adempiere a una missione divina e dedic\u00f2 buona parte della sua vita a scoprirne la natura. Questa convinzione forgi\u00f2 il carattere, rendendolo una figura atipica di condottiero militare. Quando aveva la sensazione di non poter raggiungere il suo scopo cadeva in stati depressivi che nelle fasi pi\u00f9 acute lo portavano a contemplare il suicidio, mentre in altri momenti viveva fasi di vera e propria euforia.\nI primi anni.\nOrde Wingate, figlio di George e di Orde Browne, era il maggiore di tre fratelli e quattro sorelle. Il padre, un colonnello in pensione dell'esercito britannico, si dedic\u00f2 per alcuni anni all'organizzazione di una missione centro asiatica per l'assistenza medica ed evangelica tra i musulmani afgani. Un suo parente, sir Reginald Wingate, era il \"Sirdar\" (governatore) del Sudan.\nMentre era ancora bambino la famiglia si ritir\u00f2 in Inghilterra vivendo con la pensione del padre. Per un periodo la famiglia Wingate ospit\u00f2 a Oxford i Chapman, loro parenti e soprattutto genitori di quel Thomas Edward Lawrence, meglio noto con il nome di \"Lawrence d'Arabia\", le cui gesta probabilmente influenzarono Orde Wingate, il quale venne soprannominato a sua volta il \"Lawrence di Giudea\" e il \"Lawrence d'Etiopia\".\nDall'et\u00e0 di sei anni il padre gli impart\u00ec una rigida disciplina fisica fatta di lunghe camminate per i campi e duri esercizi fisici, mentre il resto del suo tempo lo passava a studiare a memoria la Bibbia sotto la severa sorveglianza della madre. Questi esercizi irrobustirono il suo fisico gracile; dall'et\u00e0 di dieci anni divennero la sua passione. In seguito cominci\u00f2 a studiare la storia dei condottieri inglesi, arrivando ad avere una padronanza completa della materia.\nA scuola i suoi compagni lo consideravano un ragazzo introverso che si rifiutava di partecipare ai giochi di gruppo e che spesso aveva un atteggiamento sprezzante nei loro confronti. Quando si iscrisse all'accademia militare di Woolwich (Londra), questo atteggiamento contribu\u00ec a rendere difficile la sua convivenza con i compagni i quali un giorno lo obbligarono a passare tra due file, da loro composte, di giovanotti che lo schernivano e percuotevano con piccoli bastoni. Quando l'operazione ebbe termine egli se ne torn\u00f2 al suo alloggio senza nemmeno voltarsi indietro, con le spalle ingobbite. Passarono anni prima che parlasse a qualcuno di tale incidente, che comment\u00f2 dicendo: \u00abNon dimenticher\u00f2 mai quell'umiliazione per il resto della vita\u00bb.\nL'inizio della carriera.\nDiplomatosi all'accademia militare all'et\u00e0 di vent'anni, divenne ufficiale di artiglieria e fu inviato alla piana di Salisbury. Si trasfer\u00ec nel quartiere arabo di Londra e inizi\u00f2 a studiare la lingua e la cultura araba presso la School of Oriental Studies. Quello che apprese sulla vita dei beduini lo affascin\u00f2 a tal punto che, per emulare il loro stile di vita, rinunci\u00f2 alle pi\u00f9 elementari norme igieniche. Per proteggerlo dai parassiti, i suoi colleghi dovevano rapirlo e lavarlo a forza.\nNel 1928 venne trasferito in Sudan, dove gli fu affidato l'incarico di stroncare le imprese di alcuni razziatori etiopi che cacciavano di frodo gli elefanti (per rivenderne l'avorio) e rapivano donne e bambini da vendere come schiavi. In quell'occasione Wingate inizi\u00f2 a elaborare le sue tattiche di guerriglia e, grazie anche alla sua portentosa capacit\u00e0 di orientamento, riusc\u00ec ad organizzare incursioni in territorio etiope tornando senza difficolt\u00e0 alla base.\nConclusa con successo la missione, durata cinque anni, decise che doveva fare qualcosa per emergere, e la soluzione gli venne fornita dalle sue letture delle opere di Erodoto. Fu affascinato dalla storia di Cambise: questi nel 525 a.C., impazzito per aver provocato la morte del dio Api, decise di conquistare la Numidia; durante la marcia venne informato che nel tempio di Zeus Ammone, sito nell'oasi di Siwa nel deserto libico, vi erano grandi ricchezze, e invi\u00f2 ad impadronirsene un esercito di cinquantamila persiani che venne travolto e sterminato da una tempesta di sabbia.\nQuando Wingate si rec\u00f2 al Cairo per esporre ai pi\u00f9 eminenti accademici la sua decisione di ritrovare i resti dell'esercito di Cambise, fu convinto a desistere dall'impresa, ritenuta disperata, e dietro consiglio del generale Clayton decise di recarsi nel deserto libico per cercare la leggendaria Zerzura, l'oasi degli uccelli dal rapido batter di ali.\nRaccont\u00f2 la sua avventura in un resoconto pubblicato dal \"Geographical Journal\", rivista della Royal Geographical Society che aveva finanziato la sua spedizione. Tale impresa fall\u00ec e lui stesso rischi\u00f2 di perdere la vita. Durante il viaggio in nave che lo port\u00f2 in Inghilterra da Porto Said conobbe l'allora sedicenne Lorna Patterson, che spos\u00f2 due anni pi\u00f9 tardi.\nLa svolta.\nNel settembre 1936 sbarc\u00f2 a Haifa con la moglie per presentarsi al comando di Gerusalemme, dove prest\u00f2 servizio come capitano nel servizio informazioni. Dopo aver studiato durante il viaggio i libri che trattavano il problema ebraico, decise di abbandonare il filoarabismo e dedicare di la vita ad aiutare il popolo ebraico a edificare il proprio Stato.\nIl contatto con i territori biblici provoc\u00f2 in lui un'estasi mistica, spingendolo a vagare per il Monte Tabor cantando a squarciagola i Salmi con una voce a dir poco stonata. Frequent\u00f2 i massimi capi sionisti, tra i quali lo stesso David Ben-Gurion, i quali dopo un'iniziale esitazione si fidarono di lui chiamandolo in codice \"Haiedid\" (l'amico).\nLa sua casa divenne un salotto frequentato da capi della comunit\u00e0 ebraica che discutevano fino a tarda sera delle prospettive della causa sionista e delle problematiche create in Palestina, durante la grande rivolta araba da un'aggressiva banda di guerriglieri arabi con base in Siria guidata da Kaukiji. Le colonie ebraiche, che erano spesso obiettivo di quegli attacchi, subivano forti perdite tra i loro membri, ma, per non incorrere nelle sanzioni delle autorit\u00e0 britanniche, le milizie del Yishuv si limitavano a respingere gli assalti delle bande arabe senza opporre alcuna seria reazione.\nSi adoper\u00f2 per convincere i capi militari dell'Haganah ad abbandonare la mentalit\u00e0 da fortezza e a portare il conflitto negli stessi villaggi arabi, ma solamente dopo i sabotaggi degli oleodotti della British Petroleum riusc\u00ec a convincere il generale Sir Archibald Wavell a prestare il suo consenso all'addestramento di truppe ebraiche. In seguito il suo successore Haining incaric\u00f2 Wingate di creare un reparto misto, formato da ufficiali britannici e truppe ebraiche, chiamato SNS (\"Special Night Squads\"), dal seno del quale pi\u00f9 tardi si gener\u00f2 il Palmach.\nFino a quel momento la repressione dell'attivit\u00e0 delle bande arabe era fondata solamente sull'azione dell'aviazione, ma gli arabi avevano imparato a non farsi localizzare dalla RAF. Wingate intu\u00ec che una formazione irregolare non pu\u00f2 essere debellata da un esercito regolare, per quanto superiore sul piano tecnologico, e che solamente incaricando un reparto semiufficiale come le SNS di attuare le tecniche della guerriglia si poteva sperare di sconfiggere i ribelli.\nStabil\u00ec il suo comando presso il kibbutz di Ein Harod, da dove partiva per esplorare scrupolosamente il territorio circostante. Dopo aver scoperto le basi della guerriglia araba, gli uomini delle SNS cominciarono ad appostarsi a lato dei sentieri percorsi dagli uomini di Kaukiji, tendendo loro delle imboscate ed eseguendo spedizioni punitive nei villaggi che li ospitavano. In tal modo alla fine l'insurrezione fu domata.\nAll'interno delle SNS furono plasmati i futuri comandanti dell'esercito israeliano, il pi\u00f9 noto dei quali fu Moshe Dayan, che rimase sgradevolmente colpito dal lato oscuro della personalit\u00e0 di Wingate, il quale un giorno ordin\u00f2 a un soldato ebreo di sparare ad un arabo che cavalcava poco lontano e, quando il soldato lo manc\u00f2, in un accesso d'ira prese a percuoterlo selvaggiamente con il frustino. Poich\u00e9 la polizia inglese cominci\u00f2 a insinuare dei dubbi sul numero delle perdite nemiche, Wingate dopo ogni operazione ordin\u00f2 di inviare al pi\u00f9 vicino posto di polizia un camion carico di cadaveri degli arabi uccisi facendoli scaricare di fronte al cancello.\nAltri comandanti israeliani come Zvi Brenna e Yigal Allon ricordarono anche momenti nei quali mostrava una grande sensibilit\u00e0 verso i suoi uomini.\nNel 1939 l'alto comando britannico, conformandosi alla politica filoaraba del governo, il quale aveva appena emanato quel Libro Bianco, che chiudeva le porte all'immigrazione ebraica in Palestina, decise di sciogliere le SNS e di arrestare alcuni dei suoi membri. Wingate prima di essere trasferito in Inghilterra scrisse \"Lo stato ebraico. La sua sicurezza e la sua difesa durante la transizione\", ipotizzando di guidare gli ebrei contro le truppe britanniche e cercando di convincere Chaim Weizmann e Ben-Gurion a recarsi negli Stati Uniti per far opera di propaganda antibritannica.\nQuando a Londra nel 1939 Ben-Gurion fece notare che, essendo la Germania nazista il nemico comune della Gran Bretagna e del popolo ebraico, non era consigliabile danneggiare gli interessi britannici, fu apostrofato da Wingate con l'epiteto di traditore.\nLa campagna d'Etiopia.\nLe simpatie filosioniste, spinte al limite del tradimento, provocarono un brusco arresto alla carriera di Wingate, che fu impiegato all'interno del territorio britannico come ufficiale di artiglieria. Come in tutti i momenti di difficolt\u00e0 riemerse la fragilit\u00e0 psicologica di Wingate, che attravers\u00f2 una delle sue crisi depressive. Scoppiata la seconda guerra mondiale cerc\u00f2 disperatamente di essere inviato al fronte, ma solamente nel 1941 il generale Wavell incaric\u00f2 Wingate, promosso al grado di tenente colonnello, di mettere a frutto le esperienze acquisite nel campo della guerriglia fomentando una ribellione anti-italiana in Etiopia.\nNon appena si incontr\u00f2 con l'imperatore etiopico Hail\u00e9 Selassi\u00e9 e con i capi della resistenza si appassion\u00f2 alla causa dell'indipendenza etiopica e, pertanto, quando si rese conto che il governo di Sua Maest\u00e0 aveva delle mire neocoloniali sull'Etiopia, reag\u00ec immediatamente chiedendo all'imperatore di scrivere una lettera di protesta a Downing Street. Con la benedizione del sovrano etiopico, dalla cui forte personalit\u00e0 fu colpito e che fu fisicamente presente a fianco delle sue truppe per incoraggiare i sudditi ad unirsi a lui, e con l'ausilio di Akavia, un giovane ufficiale ebreo da lui conosciuto in Israele, organizz\u00f2 un'efficace guerra partigiana per mezzo di un reparto formato da britannici, etiopi e sudanesi, che chiam\u00f2 l'esercito di Gedeone o \"Gideon Force\" e i cui effettivi ammontavano a circa 1.770 uomini e 25\u00a0000 cammelli, l'ultimo dei quali sarebbe morto a pochi metri da Addis Abeba.\nLe truppe di Wingate si infiltrarono negli altopiani del Goggiam, dove condussero una spietata guerriglia contro le truppe italiane, le quali a un certo punto pensarono che la Gideon Force fosse dappertutto; l'azione culmin\u00f2 con la conquista della fortezza di Debra Marcos (chiamata anche Mankorar). Dopo la conquista, Wingate si accorse che la linea telefonica per Addis Abeba era ancora in funzione e decise di mettersi in contatto con il corrispondente di guerra Edmund Stevens, il quale grazie al suo ottimo italiano chiam\u00f2 ogni fortino lungo la linea fingendosi in preda al panico e, dopo aver avvertito i comandanti dei fortini che una forte colonna nemica si stava dirigendo verso di loro, ordin\u00f2 un'immediata ritirata. Il bluff ebbe pieno successo.\nNon bisogna credere che nel campo della Gideon Force non vi fossero problemi: anzi, gli uomini erano debilitati dalla malaria e dalla cronica insufficienza di cib, ed erano attaccati dalle pulci. Naturalmente la carenza di vettovaglie colpiva anche gli animali e fu la causa principale, insieme al paesaggio lunare e accidentato, della loro moria.\nLo stesso Wingate fisicamente era molto provato ed irascibile. Un giorno il colonnello Daniel Sandford, dopo essere miracolosamente scampato alla morte durante una difficile azione militare, venne violentemente rimproverato da Wingate per motivi talmente futili che l'attendente di Sandford svenne per l'indignazione. Quando riprese conoscenza si accorse di essere divenuto cieco e gli ci vollero mesi di cure perch\u00e9 la vista tornasse ad essere quella di prima. Wingate a seguito dell'episodio fu per molto tempo tormentato dai sensi di colpa.\nGli unici conforti del tenente colonnello britannico erano una Bibbia in ebraico e la raccolta completa delle opere di Jane Austen. Il giornalista della Reuters Anderson lo descrisse cos\u00ec:\nWingate, forse per soddisfare il suo ego, entr\u00f2 ad Addis Abeba il 5 maggio 1941 in sella a un cavallo bianco a fianco di Haile Selassie. Poco lontano da Addis Abeba vi era una grossa concentrazione di truppe italiane, ormai particolarmente demotivate, e di camicie nere agli ordini del generale Saverio Maraventano. Wingate, nonostante fosse in decisa inferiorit\u00e0 numerica, ordin\u00f2 ai suoi ufficiali di attaccare spostando continuamente i suoi pochi cannoni.\nDopo una notte di cannoneggiamenti, Maraventano credette di trovarsi di fronte a forze soverchianti e accett\u00f2 la resa con l'onore delle armi, ma Wingate quando torn\u00f2 alla base fu aspramente rimproverato dai suoi superiori per aver agito senza attendere gli ordini. Si rese subito conto che il governo inglese, irritato dalla visione di un'Etiopia scevra da influenze straniere, voleva sottovalutare il ruolo della \"Gideon Force\" a vantaggio delle truppe regolari sudafricane di sir Alan Cunningham. Del resto, pensando al proprio futuro coloniale, la Gran Bretagna non voleva certo mettere in evidenza il contributo di truppe non bianche.\nPer Wingate, che vedeva in ogni successo militare un'occasione per aumentare la propria influenza nell'esercito ed aiutare la causa sionista (propose tra l'altro di affidare il controllo militare della Palestina britannica a truppe ebraiche), questo fu un nuovo colpo. Cadde in una depressione cos\u00ec violenta che fu sufficiente che Akavia giungesse con un giorno di ritardo all'appuntamento concordato perch\u00e9, credendo di essere stato abbandonato dal suo amico e compagno d'armi, tentasse il suicidio tagliandosi la gola. Per fortuna fu immediatamente curato e salvato. In questo periodo oscuro fu seguito psicologicamente dal dottor Ben Kounin, il quale, ben comprendendo i tormenti che attraversavano la mente di Wingate, utilizz\u00f2 le sue conoscenze per far s\u00ec che il tentato suicidio non provocasse la fine della sua carriera.\nLa campagna birmana.\nWingate part\u00ec per l'Estremo Oriente il 27 febbraio 1942: ottenuto il grado di colonnello, si rec\u00f2 in Birmania per organizzare una nuova unit\u00e0 di guerriglia, fondando il reparto dei Chindits, formato da truppe inglesi, birmane e nepalesi. Al ritorno in India il generale Wavell gli diede il comando di una brigata: penetrando dalla giungla indiana nel febbraio del 1943 organizz\u00f2 una campagna di infiltrazione nel territorio birmano invaso dai giapponesi ma, anche a causa delle cattive condizioni climatiche, gli uomini di Wingate subirono gravi perdite, e dei tremila uomini ai suoi ordini solo duemila tornarono alla base.\nDa un punto di vista strettamente militare l'azione portata a termine da Wingate fu un fallimento, in quanto, a fronte delle alte perdite subite, gli Alleati non riuscirono ad infliggere che lievi danni alle truppe del sol levante. Per\u00f2 dal punto di vista psicologico la sua offensiva indusse i giapponesi a consolidare le proprie posizioni e di conseguenza a rinunciare ad attuare l'invasione dell'India, e inoltre contribu\u00ec a sollevare il morale delle truppe britanniche.\nA dispetto dell'ostilit\u00e0 dei colleghi, che mal sopportavano la sua passione per le cipolle e la scarsa igiene personale, il generale Wavell riusc\u00ec a proteggere Wingate efficacemente e, anche al fine di sollevare il morale dell'opinione pubblica inglese, a organizzare insieme a Winston Churchill una campagna mediatica a suo favore. Viaggi\u00f2 con il primo ministro britannico e con la moglie Lorna sulla RMS Queen Mary, dove si svolgeva la prima conferenza di Quebec durante la quale incontr\u00f2 Franklin Delano Roosevelt e gli alti comandi dell'esercito degli Stati Uniti, che decisero di fornire ai suoi reparti supporto logistico e la necessaria copertura aerea.\nNel marzo del 1944, al ritorno in India, ottenuto il grado di maggior generale e il comando di sei brigate, organizz\u00f2 una nuova offensiva con la quale i Chindits, trasportati da alianti, penetrarono in Birmania. Il piano, che prevedeva la creazione di fortezze militari alleate all'interno delle linee giapponesi, fu coronato da successo, rendendo possibile la vittoria alleata in Birmania.\nAll'interno della Birmania occupata furono create, grazie al supporto del genio militare statunitense, due larghe piste di atterraggio, chiamate \"Broadway\" e \"Piccadilly\", e un'altra pista pi\u00f9 piccola, sulle quali atterr\u00f2, alle spalle delle forze armate nipponiche, una vera forza di invasione.\nIl 24 marzo 1944 Wingate per\u00ec nei cieli della Birmania in un incidente aereo dovuto al maltempo e alla scarsa visibilit\u00e0. Suo figlio venne alla luce sei settimane dopo la sua morte.\nNel 1948, in piena guerra di indipendenza israeliana, mentre Tel Aviv stava fronteggiando l'attacco di sei diverse forze armate nazionali arabe, la vedova Wingate con il figlio di quattro anni si rec\u00f2 in Israele cercando di rincuorare i suoi capi e i combattenti delle forze di difesa israeliane. Tornata in Inghilterra si iscrisse ad alcune organizzazioni sioniste inglesi.\nNel 1950 la salma di Wingate fu tumulata negli Stati Uniti nel cimitero degli eroi di Arlington.\nL'eredit\u00e0.\nCome afferma Leonard Mosley nel suo \"Il Lord della Guerriglia\", negli ultimi istanti della sua vita Wingate probabilmente si sent\u00ec tradito da quel Dio che gli aveva impedito di guidare l'esercito israeliano alla vittoria. Era convinto che nel suo destino vi fosse il grado di capo di Stato Maggiore del futuro esercito israeliano ed \u00e8 difficile immaginare quale sarebbe stata la sua reazione se, come \u00e8 probabile, gli fosse stato offerto un grado inferiore.\nNon bisogna dimenticare che nel 1948 gli ebrei, che lottavano anche per il riscatto del loro orgoglio nazionale, non avrebbero permesso ad un non ebreo di guidarli.\nCome riconosciuto dagli stessi capi israeliani, nella guerra del 1948 i suoi insegnamenti furono fondamentali per i quadri delle forze di difesa di Israele. Si pu\u00f2 affermare che Wingate ha realizzato i suoi obiettivi."}
{"id": "427229", "revid": "7", "url": "https://it.wikipedia.org/wiki?curid=427229", "title": "Fiera del libro 2006", "text": ""}
{"id": "427231", "revid": "7", "url": "https://it.wikipedia.org/wiki?curid=427231", "title": "Fiera del libro 2005", "text": ""}
{"id": "427244", "revid": "33751", "url": "https://it.wikipedia.org/wiki?curid=427244", "title": "Rhein Energie Stadion", "text": ""}
{"id": "427246", "revid": "235890", "url": "https://it.wikipedia.org/wiki?curid=427246", "title": "Serie esponenziale", "text": ""}
{"id": "427270", "revid": "14787", "url": "https://it.wikipedia.org/wiki?curid=427270", "title": "Peter H\u00f8egh", "text": ""}
{"id": "427286", "revid": "858648", "url": "https://it.wikipedia.org/wiki?curid=427286", "title": "O-Ren Ishii", "text": ""}
{"id": "427302", "revid": "196390", "url": "https://it.wikipedia.org/wiki?curid=427302", "title": "Submission hold", "text": ""}
{"id": "427307", "revid": "1543377", "url": "https://it.wikipedia.org/wiki?curid=427307", "title": "Snow Patrol", "text": "Gli Snow Patrol sono un gruppo musicale rock britannico formatosi a Dundee, Scozia nel 1997. La maggior parte dei componenti proviene per\u00f2 da Bangor e Belfast, Irlanda del Nord. Hanno sede a Glasgow e hanno un contratto con la Polydor Records. Inizialmente nati come band Indie rock, gli Snow Patrol hanno ricercato un suono pi\u00f9 Alternative rock e Britpop, raggiungendo il grande pubblico con i singoli \"Run\", \"Chasing Cars\" e \"Signal Fire\", quest'ultima presente nella colonna sonora di Spider-Man 3.\nI primi tre album della band, compreso il loro primo EP (\"Starfighter Pilot\", \"Songs for Polarbears\", \"When It's All Over We Still Have to Clear Up\"), vennero pubblicati da un'etichetta indipendente ma non ebbero un gran successo. Quando passarono alla major Polydor Records, pubblicarono l'album \"Final Straw\", diventato 4 volte disco di platino in UK. La consacrazione arriva grazie al successo dell'album \"Eyes Open\", del quale sono state vendute pi\u00f9 di 4 milioni di copie in tutto il mondo. Gli Snow Patrol sono stati nominati per 3 Brit Award e hanno vinto 5 Meteors. In tutto il mondo, la band ha venduto oltre 7 milioni di album.\nStoria.\nPrimi anni.\nFormata verso la fine del 1994 sotto il nome di \"Shrug\" dagli studenti Gary Lightbody e Mark McClelland all'University of Dundee in Dundee, Scozia, la band inizi\u00f2 a suonare ai concerti all'interno dell'universit\u00e0 e nei pub prima di cambiare il loro nome in \"Polar Bear\" (o \"Polarbear\") verso la fine del 1995. Nei primi anni, la band fingeva di far parte della band Scozzese Belle &amp; Sebastian per ottenere una possibile entrata gratuita allo Student Union club alla Glasgow School of Art.\nNella met\u00e0 del 1997, si sono rinominati in Snow Patrol, e hanno pubblicato un'EP di tre tracce \"Starfighter Pilot\", tramite l'etichetta Electric Honey. Richard Colburn, dei Belle &amp; Sebastian, suonava la batteria in queste registrazioni, e Stuart Murdoch, della medesima band, canta in una traccia dei B-sides.\nA questo punto, Jonny Quinn, dell'Irlanda del Nord, entr\u00f2 come batterista permanente. Con lui la band pubblic\u00f2 il terzo EP \"Little Hide\" sulla Jeepster Records mentre ancora vivevano in Dundee (la copertina infatti ritraeva una foto dello stadio affollato della citt\u00e0 durante il derby del Dundee United F.C. al Tannadice Park, realizzata da Gary Lightbody). Un singolo seguente \"One Hundred Things You Should Have Done in Bed\" riusc\u00ec a guadagnarsi un posto nella classifica di hit indipendenti. Entrambi i componenti di questi gruppi Mogwai e Belle and Sebastian si sono uniti insieme per suonare in un \"supergruppo\", i Reindeer Section, che ha commercializzato due album in CD. Gary ha anche eseguito una performance vocale di Cut La Roc.\nSecondo quanto riportato sul sito ufficiale del gruppo \u00abgli SP erano inizialmente chiamati Polar Bear ma hanno dovuto cambiare il nome per il bassista dei Jane's Addiction poich\u00e9 era artefice di un side project chiamato Polar Bear.\nIl nome Snow Patrol viene da un amico della band mentre si chiamava Polar Bear che riferiva il gruppo come Snow Patrol.\nQuando \u00e8 venuta l'ora di cambiare il nome \u00e8 stato un passo logico.\u00bb\nDopo il successo della critica e il fallimento commerciale dei due album della band nell'etichetta Jeepster, il gruppo ha avuto un rapporto sempre pi\u00f9 in delusione con l'etichetta. La band sentiva che i Belle and Sebastian avevano avuto tutta l'attenzione dall'etichetta ed erano stati fatti invece pochi sforzi per promuovere gli Snow Patrol. Dato che la band non stava rendendo molti incassi e i membri erano sotto pressione finanziaria, Lightbody decise di dare fondo alla sua collezione di CD per pagare la rendita del gruppo.\n\"Final Straw\" e il successo commerciale.\nDopo essere stati abbandonati dalla Jeepster, il chitarrista Nathan Connolly si un\u00ec, e la band firm\u00f2 un contratto con l'etichetta mainstream Polydor. Hanno ottenuto un successo commerciale con la canzone \"Run\" (che ha debuttato alla posizione numero 4 nella Official Singles Chart), e con l'album uscito nel 2003, \"Final Straw\" prodotto da Jacknife Lee. La registrazione arriv\u00f2 alla posizione numero 3 nella Official Albums Chart. La data finale di Archer con la band fu 27 settembre 2003 nella St Andrews Students' Association. Seguirono al successo di \"Run\" altri tre singoli estratti dall'album: \"Chocolate\", cos\u00ec come la ri-pubblicazione di \"Spitting Games\", entrambi arrivati nella Top 30, e \"How to Be Dead\" che ha scalato la posizione numero 39.\nL'uscita di \"Final Straw\" negli Stati Uniti nel 2004 ha visto l'album sfiorare il quarto milione di vendite e divenire il 26\u00ba tra gli album Britannici pi\u00f9 popolari dell'anno.\nIl 16 marzo 2005, McClelland lasci\u00f2 il gruppo, e Lightbody sentenzi\u00f2 \u00abtutta una nuova serie di pressioni nuove e impreviste... purtroppo hanno preso il loro posto sui rapporti di lavoro all'interno della band, e si \u00e8 capito che la band non poteva andare avanti con il marchio di un solo membro\u00bb. L'ex-componente dei Terra Diablo Paul Wilson lo sostitu\u00ec al basso. Nell'aprile del 2005, gli Snow Patrol dichiararono il turnista alle tastiere Tom Simpson come membro ufficiale del gruppo.\nNella met\u00e0 del 2005, durante il loro tour per promuovere \"Final Straw\", la band and\u00f2 in tour con gli U2 come artisti di apertura durante il Vertigo Tour degli U2 in Europe. La band ritorn\u00f2 negli Stati Uniti dopo aver terminato i tour per la promozione di \"Final Straw\". Quell'estate vide gli Snow Patrol suonare in una piccola serie di live a Londra al concerto mondiale di beneficenza del Live 8. Dopo aver terminato le loro aperture di concerti di diversi artisti e ampi tour dalla durata di due anni per \"Final Straw\" verso la fine di luglio, la band si prese un paio di settimane di riposo e inizi\u00f2 a scrivere e registrare le canzoni per il nuovo album. La nuova versione dei Snow Patrol della canzone di John Lennon \"Isolation\" venne distribuita il 10 dicembre 2005 come parte della campagna di Amnesty International, Make Some Noise. La canzone venne poi inserita nel tributo del 2007 a John Lennon, \"\".\n\"Eyes Open\".\nIl gruppo complet\u00f2 la registrazione di \"Eyes Open\" nel dicembre del 2005, con Jacknife Lee che ritorn\u00f2 alla produzione, e questo album venne pubblicato il 28 aprile 2006 in Irlanda e in Regno Unito il 1\u00ba maggio 2006, con il primo singolo britannico \"You're All I Have\" pubblicato il 24 aprile 2006. L'album venne pubblicato in Nord America il 9 maggio. Mentre \"Hands Open\" fu il primo singolo americano, \"Chasing Cars\" venne spinto attraverso il download e le pop charts dopo essere stato ascoltato in una scena del finale della seconda stagione della serie TV \"Grey's Anatomy\" il 15 maggio 2006. A causa della sorpresa popolarit\u00e0 della canzone, \u00e8 stata pubblicata come un'unica sovrapposizione nei primi di giugno e il video \u00e8 stato registrato di nuovo per includere le scene dello show. Il 30 dicembre 2006, \u00e8 stata votata dagli ascoltatori di Virgin Radio come la canzone n. 1 di tutti i tempi.\nIl 30 luglio 2006, gli Snow Patrol sono apparsi sul finale del lungo show musicale della BBC \"Top of the Pops\", eseguendo dal vivo \"Chasing Cars\". La band fu l'ultima a esibirsi nella storia dello storico show televisivo inglese.\nI Snow Patrol registrarono delle sessioni live agli Abbey Road Studios per \"Live from Abbey Road\" il 4 ottobre 2006. La performance \u00e8 stata inclusa in uno show che comprendeva Madeleine Peyroux e i Red Hot Chili Peppers e trasmesso in Regno Unito su Channel 4 e negli USA su Sundance Channel.\nLa band fu costretta a posporre le date dei concerti dell'American Eyes Open dopo che dei polipi vennero scoperti alle corde vocali di Lightbody, e guar\u00ec non prima dell'inizi\u00f2 di tre date del tour. Le date vennero ripianificate per agosto e settembre. L'anno continu\u00f2 ad essere difficile per la band negli Stati Uniti durante il loro tour, cos\u00ec come vennero costretti a cancellare due date del loro tour sulla costa occidentale per via degli attacchi terroristi sulle linee aeree tra Regno Unito e Stati Uniti. Due membri erano negli Stati Uniti mentre altri due erano rimasti bloccati a Londra. In seguito, hanno deciso di tenere un solo tour negli U.S.A. che si fermasse a Boston, Massachusetts per giorni dopo, ma non sono riusciti a recuperare uno qualsiasi dei loro bagagli, costringendoli ad andare negozio di abbigliamento a Newbury St. nel pomeriggio. I loro bagagli arrivarono ore dopo, giusto in tempo per il sound check. La band ha dovuto cancellare anche le loro apparizioni in Germania e in Francia in seguito al bassista che si frattur\u00f2 il braccio sinistr\u00f2 e la spalla.\nIl 26 novembre 2006, \"Eyes Open\" \u00e8 divenuto uno dei migliori album secondo le scelte degli ascoltatori in Regno Unito, superando l'uscita precedente di \"Whatever People Say I Am, That's What I'm Not\" degli Arctic Monkeys. Nonostante furono assai vaste le vendite dell'album del ritorno dei Take That \"Beautiful World\", \"Eyes Open\" ricevette marginalmente il titolo di miglior album Britannico del 2006, con 1,6 milioni di copie vendute. L'album guadagn\u00f2 un certificato di platino in USA cos\u00ec come, vendette oltre 1.000.000 di copie, si mantenne in cima alla classifica di migliori quattro della \"Billboard\" 200 per oltre quindici settimane, per il cerchio di popolarit\u00e0 di \"Chasing Cars\". La band detiene anche il primato di una dei maggiori album e singoli scaricati da iTunes nel 2006. Prima del tour di febbraio, \"Eyes Open\" arriv\u00f2 in cima alle classifiche Australiane per otto settimane il 22 gennaio 2006. Dopo aver fatto ritorn\u00f2 in Irlanda, \"Eyes Open\" divenne uno dei migliori album venduti di tutti i tempi, rimanendo in cima alle classifiche dalla fine del 2006 fino all'inizi\u00f2 - met\u00e0 del 2007.\nI Snow Patrol sono apparsi come ospiti musicali il 17 marzo 2007 in un episodio di \"Saturday Night Live\", condotto da Julia Louis-Dreyfus. Hanno eseguito dal vivo \"You're All I Have\" e \"Chasing Cars\". La band ha tenuto un tour in Giappone in aprile, seguito da alcune date di festival europei, messicani, e americani nell'estate. Hanno poi concluso il tour in Australia nel settembre del 2007.\nLa band ha contribuito con la canzone \"Signal Fire\" alla colonna sonora di Spider-Man 3. La canzone era la prima traccia nel CD della colonna sonora e venne inclusa nei titoli di coda del film. La canzone \"Open Your Eyes\" \u00e8 invece inclusa nella colonna sonora della serie televisiva statunitense \"The Black Donnellys\", primo episodio. Il 7 luglio 2007, la band ha suonato dal vivo al Live Earth Concert al Wembley Stadium, Londra. Subito dopo la performance del gruppo, Simpson venne arrestato alla RAF Northolt per essere mancato ad una data in tribunale a Glasgow dopo essere stato scoperto per possesso di droga (cocaina).\nIl 1\u00ba settembre 2007 vede gli Snow Patrol come headliner ad un mini-festival di \"ritorno a casa\" nella citt\u00e0 madre di Gary Lightbody e Jonny Quinn Bangor, County Down. Circa 30.000 persone sono venute per vedere la band dal vivo.\nIl 25 novembre 2007, Snow Patrol hanno eseguito una sessione acustica per il progetto di beneficenza Mencap, in una piccola cappella a Islington. Furono una delle band principali a prendere parte al progetto curato da Jo Whiley e chiamato \"Little Noise Sessions\".\n\"A Hundred Million Suns\".\nGary Lightbody dichiar\u00f2 che le registrazioni per l'album successivo a \"Eyes Open\" nell'autunno del 2006, con Jacknife Lee che ritorn\u00f2 per la terza volta alla produzione. Da allora la band ha dichiarato che avrebbero voluto prendersi un anno dopo il back-to-back del tour di \"Final Straw\" e \"Eyes Open\" e avevano l'intenzione di ricomprarire verso la fine del 2008 con il loro prossimo album. Gary Lightbody era disposto a pubblicare un proprio progetto solista chiamato \"Listen... Tanks!\" ma la data non \u00e8 stata ancora pubblicamente annunciata.\nUn post, datato 23 maggio 2008 nel sito ufficiale della band confermava che le registrazioni dell'album sarebbero state completate nel corso di una settimana; essi iniziarono il 19 maggio 2008. Il nuovo album, intitolato \"A Hundred Million Suns\", \u00e8 stato pubblicato il 24 ottobre 2008 in Irlanda e il 28 ottobre in Regno Unito e Stati Uniti. Il primo singolo si intitola \"Take Back the City\" ed \u00e8 stato commercializzato in Irlanda il 10 ottobre 2008. Le riprese per il videoclip Take Back the City hanno preso luogo l'11 agosto 2008 in Central London. Il video \u00e8 diretto da Alex Courtes.\n360\u00b0 Tour.\nNell'estate 2009 sono impegnati come principale band di supporto al tour mondiale U2 360\u00b0 Tour nelle date Europee.\n\"Called Out In The Dark EP e Fallen Empires\".\nIl 7 settembre 2011 viene pubblicato l'EP Called Out In The Dark. L'EP contiene 4 canzoni, alcune delle quali faranno parte del nuovo album, Fallen Empires\n\"Wildness\".\nA 7 anni di distanza da \"Fallen Empires\", nel maggio 2018 \u00e8 stato pubblicato il settimo album in studio del gruppo, \"Wildness\"."}
{"id": "427321", "revid": "38120", "url": "https://it.wikipedia.org/wiki?curid=427321", "title": "Gold Saint", "text": ""}
{"id": "427322", "revid": "339392", "url": "https://it.wikipedia.org/wiki?curid=427322", "title": "Trademark move", "text": ""}
{"id": "427332", "revid": "122805419", "url": "https://it.wikipedia.org/wiki?curid=427332", "title": "Borjigin", "text": "Borjigin (plurale Borjigid; mongolo: \u0411\u043e\u0440\u0436\u0438\u0433\u0438\u043d, \"Borjigin\"; \"\u0411\u043e\u0440\u0434\u0436\u0438\u0433\u0438\u043d\", \"Bord\u017eigin\"; cinese tradizionale: \u535a\u723e\u6fdf\u5409\u7279; cinese semplificato: \u535a\u5c14\u6d4e\u5409\u7279; pinyin: \"B\u00f3'\u011brj\u00ecj\u00edt\u00e8\", mancese: \"Borjigit\"), noto anche come lAltan urug (mongolo: \u0410\u043b\u0442\u0430\u043d \u0443\u0440\u0430\u0433, \"Altan urag\", Stirpe dorata), era il clan imperiale della famiglia di Gengis Khan e dei suoi successori. \nQuesta famiglia regn\u00f2 sull'Impero mongolo unito nel XIII secolo e, nel 1271, Khubilai Khan, in quanto discendente diretto di Gengis, fond\u00f2 la dinastia Yuan in Cina. Il clan continu\u00f2 a regnare sull'impero per gran parte del secolo seguente.\nNel 1368, sotto Toghun Tem\u00fcr, il clan perse la Cina, ma i membri della famiglia continuarono a regnare sulla Mongolia fino al XVI secolo ed erano il pi\u00f9 forte delle 49 bandiere mongole sotto i Qing.\nIl clan mongolo dei Borjigin \u00e8 la pi\u00f9 celebre famiglia dell'Asia interna. I Borjigid anziani fornirono principi sovrani per la Mongolia e la Mongolia Interna fino al XX secolo. Il clan form\u00f2 la classe governante tra i Mongoli, i Kazaki e altri popoli dell'Asia interna. Oggi, i Borjigid si trovano nella maggior parte della Mongolia, della Mongolia Interna e dello Xinjiang. Ce ne sono anche molti che vivono in Kazakistan come Tore, \"AkSuyek\", od \"Osso Bianco\"."}
{"id": "427337", "revid": "911652", "url": "https://it.wikipedia.org/wiki?curid=427337", "title": "Elefante africano", "text": ""}
{"id": "427341", "revid": "212348", "url": "https://it.wikipedia.org/wiki?curid=427341", "title": "Doria Pamphili", "text": ""}
{"id": "427344", "revid": "287204", "url": "https://it.wikipedia.org/wiki?curid=427344", "title": "Felice Barnabei", "text": "Biografia.\nNato a Castelli nel 1842, frequent\u00f2 le scuole di base a Montorio al Vomano e nel collegio dei barnabiti a Teramo, dove studi\u00f2 anche disegno con Pasquale Della Monica; prosegu\u00ec quindi la sua formazione all'Accademia di belle arti di Firenze e alla Scuola Normale di Pisa dove si laure\u00f2 in lettere nel 1865.\nPer un decennio, fino al 1875, insegn\u00f2 greco e latino presso il Convitto Nazionale di Napoli mentre proseguiva i suoi studi di interesse archeologico, in particolare epigrafici e topografici. La sua notoriet\u00e0 come studioso di storia antica fu molto precoce e la qualit\u00e0 della sua produzione scientifica gli attir\u00f2 l'attenzione e l'apprezzamento degli specialisti del settore. Poco pi\u00f9 che trentenne, nel 1879, fu inserito da Angelo De Gubernatis nel suo \"Dizionario degli scrittori contemporanei\". Il passaggio all'Amministrazione dello Stato avvenne nel 1875 quando fu assunto presso la Direzione generale dei musei e degli scavi come segretario del primo direttore generale, Giuseppe Fiorelli, cui succedette nel 1896.\nA Barnabei si devono numerose iniziative intraprese in questi anni dalla Direzione dei musei e degli scavi, poi Direzione generale delle antichit\u00e0 e belle arti, tra cui in particolare la fondazione del periodico \"Notizie degli scavi di antichit\u00e0\", a cura dell'Accademia dei Lincei, che vide proprio Barnabei come Redattore responsabile, e l'istituzione dei Musei nazionali di antichit\u00e0 a Roma.\nIl 28 aprile 1895 divenne socio dell'Accademia delle scienze di Torino.\nLasci\u00f2 nel 1900 la Direzione generale delle antichit\u00e0 e belle arti.\nAlla morte di Settimio Costantini, deputato di Teramo, un folto comitato di artisti e intellettuali locali lo incoraggi\u00f2 a candidarsi. Fu quindi eletto deputato al Parlamento per cinque legislature (dalla XX alla XXIV) per i collegi di Teramo e poi di Atri. Nel 1907 fu nominato al Consiglio di Stato. Per qualche tempo fu anche presidente del Consiglio superiore delle antichit\u00e0 e belle arti. Fu anche lo scopritore di tre iscrizioni, sulla cima del colle sacro di Monte Giove, due delle quali potrebbero riferirsi alla colonia latina, mentre la terza era una dedica al console Paolo Fabio Massimo.\nL'attivit\u00e0 svolta per dare al paese solide strutture culturali di base si esplic\u00f2 in varie direzioni: a Castelli (Teramo), suo paese d'origine, inaugur\u00f2 nel 1906 la scuola d'arte ceramica ancora esistente; si impegn\u00f2 anche per la fondazione del Museo internazionale delle ceramiche di Faenza (1912); fu membro dell'Istituto storico italiano come delegato abruzzese (1914), socio dell'Accademia dei Lincei; fondatore del Museo nazionale romano alle Terme di Diocleziano e del Museo di Villa Giulia.\nLa figura di Felice Barnabei e la sua attivit\u00e0 di studioso e di difensore del patrimonio archeologico nazionale trovarono una speciale consacrazione nel dipinto di Nino Carnevali che nel 1902 immortal\u00f2, in un quadro dalle grandi dimensioni, una delle visite effettuate da Barnabei, con Guido Baccelli e Giacomo Boni, agli scavi del Foro Romano.\nFelice Barnabei mor\u00ec a Roma il 29 ottobre del 1922.\nNonostante gli incarichi, Barnabei non abbandon\u00f2 i suoi studi. Le pubblicazioni elencate nella necrologia del Paribeni risultano pi\u00f9 di 150. Due sono per\u00f2 le opere principali di Felice Barnabei: la prima riguarda le antichit\u00e0 del territorio falistico esposte nel Museo Nazionale di Villa Giulia, illustrate dal Barnabei con Cozza, Gamurrini e Pasqui, in \"Monumenti antichi pubblici a cura dell'Accademia Nazionale dei Lincei\", 4 (1894), mentre la seconda \u00e8 \"La villa pompeiana di P. Fanino Sinistore scoperta presso Boscoreale\", pubblicata sempre a cura dell'Accademia dei Lincei (Roma, 1901).\nOpere.\nSuoi saggi e note di scavo apparvero su numerose riviste specializzate: principalmente in \"Notizie degli scavi di antichit\u00e0\", ma anche in \"Giornale degli scavi di Pompei\", \"Nuova antologia\", \"L'Illustrazione Italiana\", \"Rendiconti della regia Accademia dei Lincei\", \"Bollettino dell'Istituto archeologico germanico\", \"Rivista abruzzese\".\nManoscritti, lettere, carteggi, collezioni.\nLe carte, l'archivio e le collezioni appartenute a Felice Barnabei sono oggi divise tra diversi istituti italiani e stranieri:\nSi cita inoltre:"}
{"id": "427345", "revid": "125478497", "url": "https://it.wikipedia.org/wiki?curid=427345", "title": "Bigfoot", "text": "Il Bigfoot, detto anche Sasquatch, Momo o piedone in italiano, \u00e8 una creatura leggendaria della cultura statunitense e canadese, le cui fattezze ricordano un grosso uomo-scimmia che vive nelle foreste. La leggenda \u00e8 diffusa in diverse aree del continente nordamericano, ma prevalentemente negli stati di Washington, dell'Oregon e della California, nei quali sono frequenti in misura maggiore le segnalazioni di una sua presunta presenza, spesso testimoniata da foto e video di origine controversa o da orme considerate anomale. Negli Stati Uniti, circa il 15% della popolazione crede alla sua reale esistenza, nonostante questa percentuale tenda, negli anni, a diminuire. La Bigfoot Field Researchers Organization ha elencato almeno un rapporto sugli avvistamenti in ogni stato degli USA, eccetto le Hawaii, negli ultimi due decenni fino al 2018 e l'interesse per la creatura \u00e8 ancora elevato, bench\u00e9 la sua esistenza non sia provata da alcun dato certo.\nStoria.\nMolte popolazioni primitive, come alcuni dei popoli nativi americani, tramandavano oralmente racconti su enormi creature ominidi stanziate nei boschi. Il termine \"Bigfoot\" venne introdotto intorno al 1920 da John W. Burns, il quale, venuto in contatto con la riserva indiana dei Chehalis a Harrison Hot Springs, nella Columbia Britannica, apprese della leggenda di esseri giganti che abitavano la foresta. Queste creature, chiamate Sasquatch, tuttavia, differivano notevolmente dalla raffigurazione moderna del Bigfoot. Si trattava infatti di uomini veri e propri, che parlavano, si vestivano, usavano utensili, dai capelli lunghi fino alla vita e non ricoperti di pelo. Un'evoluzione nella raffigurazione di questi esseri avvenne nel 1957, quando, durante il centenario della Columbia Britannica, la comunit\u00e0 locale vicino alla riserva indiana decise di rilanciare la leggenda, organizzando una caccia al Sasquatch. Tale evento riscosse un certo successo, tanto che fu stabilita una taglia di 5000 dollari per la cattura di un esemplare vivo. In questo contesto, un certo William Roe afferm\u00f2 alla stampa di avere incontrato due anni prima la creatura, dandone una dettagliata descrizione: un grande primate femmina con lunghe braccia che arrivavano alle ginocchia, completamente ricoperto di pelo scuro. Nonostante la descrizione data differisse completamente dalle leggende narrate dagli indiani a Burns, questa testimonianza impresse nell'immaginario collettivo la moderna raffigurazione del Bigfoot.\nL'anno successivo, cominciarono ad apparire in California le prime orme della creatura, ribattezzata Bigfoot. Un operaio dell\u2019impresa edile di Ray Wallace trov\u00f2, mentre lavorava, delle enormi orme, lunghe circa 40 centimetri. Tuttavia, le tracce rinvenute nella regione del Bluff Creek nella California del nord e da molti credute originali del Bigfoot, erano in realt\u00e0 state realizzate da Ray Wallace stesso e, dopo la sua morte, avvenuta nel 2002, la sua famiglia mostr\u00f2 alla stampa un paio dei tanti stampi che aveva impiegato per realizzare la burla. Nonostante ci\u00f2, il mito del Bigfoot non mor\u00ec, in quanto venne s\u00ec ritenuto che alcune orme fossero dei falsi, ma questo non implicava che lo fossero tutte. Gli avvistamenti, infatti, continuarono. Nel 1967, venne addirittura girato da Roger Patterson e Bob Gimlin un filmato lungo il Bluff Creek che riprende un esemplare di Bigfoot attraversare una radura. Il \"filmato Patterson-Gimlin\" venne girato nella stessa zona dove erano state trovate le impronte realizzate da Wallace, nei pressi del fiume Bluff Creek, durante una spedizione organizzata per cercare il Bigfoot. Roger Patterson mor\u00ec nel 1972, sostenendo sempre l\u2019autenticit\u00e0 del filmato, che divenne molto famoso anche perch\u00e9 fu l\u2019unico a essere preso in considerazione dalla comunit\u00e0 scientifica. Comunque successive analisi sulla pellicola indicano un'elevata probabilit\u00e0 che si tratti di un falso. Dubbi sulla sua autenticit\u00e0 furono sollevati gi\u00e0 dalla sua diffusione, e nel 2004 Bob Heironimus, nel libro \u201cThe Making of Bigfoot\u201d, afferm\u00f2 di essere stato lui a vestire i panni della creatura nel video del 1967 e che il costume era stato realizzato dallo specialista di costumi Philip Morris, che l'aveva in seguito venduto a Roger Patterson, il quale, a sua volta, lo aveva ingaggiato per impersonare la creatura. Dopo oltre cinquant'anni dal filmato, non \u00e8 mai stato ritrovato alcun esemplare.\nDai racconti di chi afferma di averla vista, soprattutto sulla costa del Pacifico statunitense, la creatura camminerebbe in posizione eretta, alta tra i due e i tre metri e pesante oltre duecento chilogrammi, ricoperto da una folta pelliccia, che, camminando, lascerebbe enormi e profonde impronte, ampiamente documentate con numerose foto.\nUn gruppo internazionale di scienziati ha condotto una analisi genetica su 30 campioni di peli attribuiti a primati di dubbia esistenza come Bigfoot o Yeti, provenienti da Stati Uniti, Russia, Indonesia, India, Bhutan e Nepal rinvenuti negli ultimi cinquant'anni e ne ha pubblicato i risultati nel 2014 sulla rivista \"Proceedings of Royal Society,\" concludendo che tutti i campioni, tranne due, appartenevano a mammiferi noti.\nDescrizione.\nAspetto fisico.\nIl bigfoot dovrebbe essere alto dai 2 ai 3 metri, con folta peluria scura che varia dal rosso scuro al nero e grandi piedi (da cui il nome) che lascerebbero tracce di 43 cm sul terreno. Il bigfoot \u00e8 descritto come un grande ominide o primate bipede; il volto \u00e8 relativamente simile a quello di un uomo. La creatura dovrebbe pesare oltre 225 kg.\nTeorie sull'eventuale esistenza.\nSono varie le teorie sostenute a pi\u00f9 riprese dalla comunit\u00e0 criptozoologica. Si parla di esemplari sconosciuti di primati, creature aliene, \"megateri\" sopravvissuti all'estinzione.\nNel libro \"Hunting the Grisly and Other Sketches\" (1900), presentato da Theodore Roosevelt, viene citata l'esperienza di due cacciatori alle prese con un violentissimo orso bruno fuori dalla norma. \nIl primatologo John Russell Napier e l'antropologo Gordon Strasenburg hanno proposto una tesi alternativa, secondo cui i bigfoot potrebbero essere esemplari di ominidi sopravvissuti all'estinzione, pi\u00f9 in ristretto dei \"Paranthropus robustus\"; a discreditare la teoria v'\u00e8 il fatto che i resti di questa famiglia ominide siano stati trovati unicamente nell'Africa meridionale.\nAlcuni sostengono che questo leggendario primate possa essere imparentato con lo yeti del Tibet e l'alma della Mongolia. Mentre per lo yeti si aveva un cranio in un tempio tibetano nell'Himalaya, poi rivelatosi un falso, per il sasquatch non si dispone di alcun elemento che ne attesti l'esistenza.\nLo scienziato Grover Sanders Krantz, antropologo dell'Universit\u00e0 di Stato di Washington specialista di evoluzione umana, e il primatologo Geoffrey Howard Bourne hanno ipotizzato che il Bigfoot sia una specie relitta di Gigantopiteco (un primate gigantesco considerato estinto e trovato fossile in Asia) evoluto, il quale avrebbe attraversato un ponte di ghiaccio tra l'Asia settentrionale e l'America del nord come fecero altri esseri viventi, incluso l'uomo. \nIl gigantopiteco (\"Gigantopithecus blacki\") visse effettivamente in Asia orientale insieme agli umani (\"homo erectus\" e \"homo sapiens\") e si estinse circa 100.000 anni fa, mentre il ponte terrestre di Bering fu attivo da 135.000 a 70.000 anni fa. Krantz descrisse la mitica creatura come \"Gigantopithecus canadensis\".\nTestimonianze.\nI video resi pubblici e che dovrebbero essere presunte prove della sua esistenza, si sono poi rivelati dei falsi. La prova pi\u00f9 verosimile dell'esistenza fu un video girato il 20 ottobre 1967 dai cacciatori Roger Patterson e Bob Gimlin; la pellicola fa vedere una creatura molto alta e dalla folta peluria nera/grigia, capace di camminare sulle zampe posteriori. Nel filmato, girato vicino al fiume Bluff Creek, si osserva la creatura procedere con passo malandato, girarsi verso i due uomini e poi addentrarsi nella foresta. A distanza di molti anni nessuno ha accertato la veridicit\u00e0 di tale filmato. Secondo il regista John Landis si tratta di un uomo travestito da bigfoot e John Chambers avrebbe realizzato il costume (vinse un premio Oscar per il trucco e i costumi per \"Il pianeta delle scimmie\"), anche se lui stesso ha smentito pi\u00f9 volte tale ipotesi. Nel 2004 Bob Heironimus confess\u00f2 sul libro \"The Making of Bigfoot\", che era stato lui a vestire il costume da gorilla e ad apparire in questo video. Stando a Heironimus, il costume era stato creato dallo specialista dei costumi Philip Morris della Carolina del Nord e venduto in seguito a un documentarista dilettante di nome Roger Patterson per 435$. Heironimus avrebbe camminato in costume di fronte a Patterson per 1.000$. Non esiste per\u00f2 una prova fisica (per esempio il costume) che possa confermarlo. Patterson fino alla sua morte (1972) ha sostenuto l'autenticit\u00e0 del suo filmato.\nNel 2013 la signora Sylvia Minthorn avrebbe raccontato al giornale locale che nella riserva indiana di \"Umatilla\" si sarebbero ascoltate urla durante la notte, attribuite al Bigfoot. Colleen Chance, membro di una comunit\u00e0 tribale, avrebbe registrato tale grido con il cellulare, mentre Carl Sheeler, responsabile del programma di tutela della fauna selvatica, lo ha attribuito a un puma o a una volpe, concludendo che l'eco tra le zone paludose del Canyon darebbero un'impressione inquietante del genere. Nei racconti dei nativi americani per\u00f2 il Sasquatch non \u00e8 ritenuto un prodotto suggestivo o di inganno, ma creduto come esistente. Ray Wallace, alla sua morte avvenuta nel 2002, effettu\u00f2 una confessione postuma, incaricando i suoi familiari di rivelare pubblicamente le sue truffe; era stato infatti lo stesso Wallace, a partire dal 1958, a rilasciare enormi impronte di piedi su per le montagne, servendosi di tavole di legno sagomate, effettuando per decenni false prove del Bigfoot.\nNel 2002 in Germania viene prodotto un film, \"The Untold\", tratto da un resoconto di tre esploratori nelle foreste nordamericane. Il film narra le vicende di due uomini e una donna alle prese con un animale, forse un grizzly. Secondo uno degli esploratori gli attacchi da loro subiti furono opera di un bigfoot, poich\u00e9, secondo i suoi resoconti, questo animale avrebbe preso massi e tronchi con le mani, era bipede, corpo scimmiesco, ma coda assente. Gli altri due esploratori negarono apertamente un attacco da parte di un sasquatch.\nHunter Rick Dyer sostiene che nel settembre 2012 abbia ucciso un Bigfoot, tanto \u00e8 vero che in un'intervista del 2013 dichiara che il Bigfoot fosse del 100% reale. Afferma inoltre di aver portato il corpo della creatura in un posto sconosciuto e di avere delle prove scientifiche per via di un test del DNA e una scansione ottica in 3D, che per\u00f2 non sono mai stati pubblicati. Secondo il KSAT.com il sig. Dyer nel 2014 avrebbe pubblicato l'aspetto della creatura che dice di aver soppresso in Texas. In realt\u00e0 l'unica prova che Dyer ha rilasciato \u00e8 un video granuloso e di breve durata, che mostrerebbe un Bigfoot fuori dalla sua tenda nei pressi di una zona boschiva, e un sito web di sua propriet\u00e0 che racconta in modo disordinato dell'incontro con il Bigfoot e tra cui la data del suo sito appariva come 6 settembre 2012. Dyer e un suo socio ebbero una storia simile nel 2008 che si rivel\u00f2 una bufala, e il corpo del Bigfoot che i due sostenevano di avere si rivel\u00f2 una tuta da scimmione in gomma.\nUno studio iniziatosi nel 2012 e reso pubblico nel 2014 dalla Royal Society ha sottoposto 57 campioni di peli, ritenuti come presunti resti di bigfoot, all'esame di fluorescenza macroscopica, microscopica e infrarossi con l'intento di eliminare eventuali residui di non peli. Di tutti i campioni esaminati, 37 sono stati selezionati per l'analisi genetica. La corrispondenza dei campioni si \u00e8 rivelata del 100% appartenente ad animali comuni, di cui la maggior parte ancora esistenti, come il lupo, l'orso, il procione, e altri mammiferi.\nNel 2012 il quarantaquattrenne statunitense Randy Lee Tenley, dopo essersi travestito indossando una ghillie suit, si appost\u00f2 di notte sul lato destro della superstrada \u201cHighway 93\u201d con l'intento di inscenare un avvistamento Bigfoot, ma, al passaggio della prima auto venne investito, mentre la seconda, che era a pochi metri dalla prima, lo travolse mentre era ancora a terra, uccidendolo. Gli inquirenti, con l'intento di risalire all'accaduto, interrogarono alcuni amici di Tenley, la cui risposta fu: \"Voleva impersonare Bigfoot.\"\nAvvistamenti principali.\nCi sono state molte centinaia di presunti avvistamenti del bigfoot. Qui di seguito sono elencati alcuni dei pi\u00f9 notevoli.\nInfluenza culturale.\nArte.\nFrank Hansen ha esposto una realizzazione artistica intitolata \"Iceman\" - una creatura simile a Bigfoot racchiusa nel ghiaccio - alla International Livestock Exposition di Chicago e ha sostenuto di averla trovata nelle acque al largo della Siberia.\nFilmografia.\nAppare come personaggio secondario nei seguenti lungometraggi:\nVideogiochi.\nAppare inoltre come personaggio secondario in:"}
{"id": "427349", "revid": "6066", "url": "https://it.wikipedia.org/wiki?curid=427349", "title": "Fiabe", "text": ""}
{"id": "427353", "revid": "287204", "url": "https://it.wikipedia.org/wiki?curid=427353", "title": "First Blood Match", "text": ""}
{"id": "427356", "revid": "1442080", "url": "https://it.wikipedia.org/wiki?curid=427356", "title": "DFB-Pokal", "text": "La Coppa di Germania, il cui nome ufficiale in tedesco \u00e8 DFB-Pokal (dalle iniziali di \"Deutscher Fu\u00dfball Bund Pokal\", cio\u00e8 \"Coppa della Federazione calcistica tedesca\") \u00e8 un torneo calcistico ad eliminazione diretta che si svolge in Germania con cadenza annuale. \u00c8 il secondo trofeo nazionale per importanza dopo la Bundesliga. Il vincitore si qualifica per il DFL-Supercup e la UEFA Europa League, a meno che non sia gi\u00e0 qualificato a una coppa europea grazie alla posizione in campionato.\nFormula.\nSono ammesse direttamente al primo turno della competizione le 36 squadre della Bundesliga e della Zweite Bundesliga, insieme alle squadre classificatesi ai primi quattro posti della Dritte Liga (terza divisione).\nGli altri club di terza serie, nonch\u00e9 quelli della semi-professionistica Regionalliga (quarta divisione) e dei campionati amatoriali (a partire dal 5\u00ba livello e procedendo verso il basso) possono entrare nel torneo attraverso 21 \"coppe regionali\" che fungono da qualificazione, gestite da ogni associazione calcistica regionale federata alla DFB. Ciascuna compagine vincitrice (pi\u00f9 altre tre squadre, nominate ciascuna da una delle associazioni con pi\u00f9 club qualificati) accedono alla Coppa di Germania della stagione seguente.\nI turni sono tutti a gara secca, in casa della squadra militante nella serie inferiore: se le squadre sono nel medesimo campionato, il campo viene scelto tramite sorteggio. Dal 1985 la finale si gioca allo Stadio Olimpico di Berlino.\nIn caso di parit\u00e0 dopo i 90 minuti regolamentari, per determinare la squadra vincitrice sono previsti due tempi supplementari da 15 minuti ciascuno ed eventualmente i calci di rigore.\nLa vincitrice della DFB-Pokal ottiene il diritto di partecipare alla UEFA Europa League partendo direttamente dalla fase a gironi."}
{"id": "427357", "revid": "339392", "url": "https://it.wikipedia.org/wiki?curid=427357", "title": "Ambulance Match", "text": ""}
{"id": "427404", "revid": "124965925", "url": "https://it.wikipedia.org/wiki?curid=427404", "title": "Guitar hero", "text": "L'espressione guitar hero (in inglese \"eroe della chitarra\") o guitar virtuoso, entr\u00f2 in uso negli anni ottanta per riferirsi ai virtuosi della chitarra elettrica soprattutto in stile hard rock e heavy metal. Un termine con valenza simile \u00e8 shredder, che per\u00f2 si riferisce specificatamente ai chitarristi caratterizzati da una particolare velocit\u00e0 di esecuzione.\nTuttavia, il termine \"guitar hero\" non ha dei canoni ben precisi e, talvolta, viene interpretato in maniera diversa da come fu concepito. Alcuni musicisti, come Steve Hill, ad esempio, hanno ampliato la definizione del termine, includendo chitarristi come The Edge o Kurt Cobain, che, pur non essendo noti per i talentuosi tecnicismi, quando suonano sono riconoscibili come se stessero cantando, ed avrebbero il merito di aver fatto appassionare alla chitarra milioni di giovani.\nIn molti casi, i \"guitar hero\" sono artisti solisti o leader di band costruite essenzialmente intorno al virtuosismo del chitarrista (come nel caso dei Cacophony o dei Racer X). Fra i musicisti pi\u00f9 emblematici di questa categoria si possono citare George Benson, Eric Clapton, Jimmy Page, Jeff Beck, Jimi Hendrix, Ritchie Blackmore, Brian May, Eddie Van Halen (famoso per aver portato alla celebrit\u00e0 la tecnica del tapping), Gary Moore, Steve Howe, Zakk Wylde, Allan Holdsworth, George Lynch, Buckethead, Michael Schenker, Mark Knopfler, Vinnie Moore (successore di Schenker negli UFO), The Great Kat, Steve Morse, Ace Frehley, John Petrucci, Michael Amott, Jason Becker, Marty Friedman, Paul Gilbert, Yngwie Malmsteen, John Frusciante, Dimebag Darrel, Tony MacAlpine, Stevie Salas, Dave Mustaine, Steve Vai, Richie Kotzen, Slash, Al di Meola, Michael Angelo Batio, Randy Coven, Jennifer Batten, Brad Gillis, Joe Satriani, Randy Rhoads, Kirk Hammett, Tony Iommi, Nuno Bettencourt, David T. Chastain, David Gilmour."}
{"id": "427408", "revid": "594715", "url": "https://it.wikipedia.org/wiki?curid=427408", "title": "Lingua cherokee", "text": "La lingua cherokee (pronuncia italiana: /ce\u00b7ro\u00b7ch\u00ec/; nome nativo , \"Tsalagi\", appross. /cia\u00b7la\u00b7gh\u00ec/) \u00e8 una lingua irochese parlata dal popolo cherokee. \u00c8 la sola lingua irochese meridionale ancora parlata.\nDistribuzione geografica.\nSecondo l'edizione 2009 di \"Ethnologue\", nel 2000 sono stati censiti 16.400 locutori di cherokee, stanziati in Oklahoma e nella riserva cherokee nelle Great Smoky Mountains, in Carolina del Nord.\nFonologia.\nIl cherokee possiede una sola consonante labiale, , che \u00e8 relativamente nuova per la lingua, a meno che non si conti la \"w\" cherokee () come labiale anzich\u00e9 come velare.\nVocali.\nIl cherokee possiede un solo dittongo nativo della lingua:\nEccezioni includono gli usi moderni di Oklahoma di parole straniere tipo \"automobile,\" con i suoni e dell'inglese.\nTono.\nIl cherokee possiede un sistema tonale robusto in cui i toni possono essere combinati in vari modi, a seconda delle sottili e complesse regole tonali varianti da comunit\u00e0 a comunit\u00e0.\nNonostante il sistema tonale stia subendo una graduale semplificazione in molte aree (senza alcun dubbio a causa del sempre pi\u00f9 frequente declino del cherokee allo stato di seconda lingua), esso rimane estremamente importante nel significato e continua ad essere utilizzato da molti, soprattutto tra i locutori pi\u00f9 vecchi. Bisogna tener conto che il sillabario normalmente non illustra il tono e che le discrepanze reali di significato sono rare all'interno della comunit\u00e0 di locutori nativi di cherokee. Lo stesso vale per la traslitterazione del cherokee (\"osiyo,\" \"dohitsu,\" ecc.), che solo raramente \u00e8 accompagnata da indicatori di tono, tranne che nei dizionari. I parlanti nativi possono distinguere dal contesto la differenza di tono tra le parole.\nGrammatica.\nIl cherokee, come la maggior parte delle lingue native americane, \u00e8 polisintetica, ovverosia un'unica parola pu\u00f2 equivalere ad una intera frase italiana, avendo al suo interno morfemi nominali, aggettivali, verbali (pi\u00f9 altre particelle come le preposizioni, i prefissi e i suffissi). I verbi cherokee, che costituiscono i tipi di parole pi\u00f9 importanti, devono contenere come minimo un prefisso pronominale, una radice verbale, un suffisso temporale ed uno modale. Per esempio, la forma verbale ge:ga, \"sto andando,\" possiede ognuno di questi elementi. Il prefisso pronominale \u00e8 g-, che indica la prima persona singolare. La radice verbale \u00e8 -e, \"andare.\" Il suffisso temporale che questo verbo impiega per indicare il tempo presente \u00e8 -g-. Il suffisso modale del presente per i verbi regolari in cherokee \u00e8 -a. I verbi possono anche avere prefissi prepronominali, prefissi riflessivi e suffissi derivativi. Tenendo conto di tutte le possibili combinazioni degli affissi, ogni verbo regolare pu\u00f2 avere 21.262 forme flesse.\nI prefissi possono cambiare dipendendo dal verbo in parole tipo: aquaduliha (io voglio) e tsiwoniha (io parlo). Il prefisso \"g\" cambia in \"aqu\" per l'uno e \"ts\" per l'altro.\nSistema di scrittura.\nIl cherokee viene scritto con un sillabario inventato da Sequoyah (conosciuto anche come George Guess), un nativo americano Cherooke (1770 circa - 1843). In questo sistema di scrittura ogni simbolo rappresenta una sillaba anzich\u00e9 un singolo fonema. In lingua italiana un sistema simile risulterebbe troppo difficoltoso da implementare poich\u00e9 il numero delle sillabe (decine di migliaia) renderebbe troppo complesso l'uso di un sillabario. In cherokee, tuttavia, gli 85 caratteri del sillabario sono sufficienti ad esprimere tutti i suoni della lingua e forniscono un metodo adatto per la scrittura.\nAlcuni simboli somigliano alle lettere dell'alfabeto latino, ma i loro suoni sono completamente diversi (per esempio il carattere per la lettera \"a\" somiglia alla D latina). Questo \u00e8 dovuto al fatto che Sequoya aveva visto la scrittura inglese, ma non sapendo leggerla aveva reinterpretato in maniera personale l'alfabeto latino; in tutti i casi noti in cui una persona inventa una scrittura dopo aver visto la scrittura fonetica, senza sapere come scriverla, i risultati sono stati dei sillabari.\nRappresentazione al computer.\nIl cherokee \u00e8 rappresentato in Unicode con i caratteri compresi tra U+13A0 e U+13FD e tra U+AB70 e U+ABFF.\nSui sistemi macOS \u00e8 presente un solo font cherokee, dalla versione 10.3 (Panther) e successive. Il cherokee \u00e8 inoltre supportato da font gratuiti scaricabili dal sito internet languagegeek.com, e da font shareware Code2000 ed Everson Mono."}
{"id": "427412", "revid": "14691", "url": "https://it.wikipedia.org/wiki?curid=427412", "title": "Guitar heroes", "text": ""}
{"id": "427417", "revid": "122879435", "url": "https://it.wikipedia.org/wiki?curid=427417", "title": "Fuoricampo (baseball)", "text": "Il fuoricampo (\"home run\" in lingua inglese), nel baseball, \u00e8 una battuta valida grazie alla quale il battitore pu\u00f2 girare tutte le basi, finendo a casa base e realizzando in tal modo un punto per la propria squadra, oltre a \"portare a casa\" tutti i compagni che eventualmente si fossero trovati gi\u00e0 in base.\nNelle statistiche viene abbreviato in HR.\nI fuoricampo sono una delle tre statistiche considerate per l'assegnazione della tripla corona dei battitori, insieme alla media battuta e ai punti battuti a casa.\nTipi di fuoricampo.\nIl tipo pi\u00f9 comune di fuoricampo si realizza quando la palla viene spedita fuori dal campo di gioco con una volata buona. \u00c8 da questa azione che deriva il termine italiano, mentre il termine inglese \"home run\" significa letteralmente \"corsa/punto a casa\". \n\u00c8 possibile realizzare un fuoricampo anche senza che la palla esca effettivamente dal terreno di gioco, ad esempio in campi molto grandi, o a causa di particolari situazioni che impediscano alla difesa di fermare il battitore prima che questo completi il giro delle basi. In tali situazioni, si ha un fuoricampo interno (\"inside-the-park home run\" in inglese). \nIl grande slam (\"grand slam\" in inglese) \u00e8 il fuoricampo realizzato con tutte le basi piene, e porta alla squadra che lo realizza 4 punti. \nRecord.\nMajor League Baseball.\nClassifica dei primi tre giocatori della Major League Baseball (MLB) per numero di fuoricampo in carriera, aggiornata al termine della stagione 2012:\nClassifica delle migliori tre prestazioni stagionali, aggiornata al termine della stagione 2012:\nNippon Professional Baseball.\nIl record assoluto della Nippon Professional Baseball (NPB) \u00e8 detenuto da Sadaharu Oh con 868 fuoricampo in carriera.\nCampionato italiano.\nNel campionato italiano di baseball vengono distinti i record ottenuti con le mazze di alluminio da quelli realizzati con le mazze in legno.\nClassifica dei primi tre giocatori del campionato italiano di baseball per numero di fuoricampo in carriera, con le mazze di alluminio:\nClassifica dei primi tre giocatori del campionato italiano di baseball per numero di fuoricampo in carriera, con le mazze in legno:\nClassifica delle tre migliori prestazioni stagionali con le mazze di alluminio:\nClassifica delle tre migliori prestazioni stagionali con le mazze in legno:"}
{"id": "427431", "revid": "104485", "url": "https://it.wikipedia.org/wiki?curid=427431", "title": "Due punti", "text": "I due punti sono un comune carattere tipografico. Graficamente, essi consistono in una coppia di punti fermi posizionati verticalmente l'uno sull'altro. Nella lettura, la pausa corrispondente ai due punti \u00e8 pi\u00f9 breve di quella del punto fermo ma pi\u00f9 lunga di quella della virgola, simile quindi all'intervallo associato al punto e virgola, al quale per\u00f2 aggiunge un significato deittico.\nUtilizzo.\nNella lingua italiana.\nNella lingua italiana, la funzione principale dei due punti \u00e8 esplicativa: una frase introdotta da essi (come quella che si sta leggendo in questo momento) serve difatti a chiarire il significato della proposizione che la precede. Altri usi dei due punti sono i seguenti:\nNon esiste una regola che vieti l'impiego, due o pi\u00f9 volte, dei due punti consecutivamente in una frase; come dice l'Accademia della Crusca, la scelta \u00e8 a discrezione dello scrittore.\nIn matematica e logica.\nIn matematica i due punti vengono utilizzati per indicare un rapporto:\ne, in alcune lingue tra cui l'italiano, come segno della divisione:\nI due punti vengono inoltre utilizzati per definire il dominio e il codominio di una funzione; ad esempio:\nindica che la funzione formula_5 ha come dominio l'insieme formula_6 e come codominio l'insieme formula_7.\nNelle espressioni logiche i due punti si leggono \"tale che\" (talvolta al loro posto si utilizza la barra verticale \"|\"); ad esempio:\nsi legge: \"per ogni \"x\" esiste una \"y\" tale che \"x\" al quadrato \u00e8 uguale a \"y\".\nInoltre i due punti vengono utilizzati insieme al simbolo di uguale per indicare una definizione, ad esempio:\nsi legge \"x\" \u00e8 uguale per definizione a \"3\"\".\nChimica.\nI due punti possono essere usati per indicare il rapporto tra le quantit\u00e0 di una sostanza rispetto al preparato, espresse in parti.\nLa seguente scrittura indica che 4 parti di preparato contengono 1 parte di sostanza:\nIl che equivale a dire, supponendo che il preparato contenga solo sostanza e solvente, che per ogni parte di sostanza sono state aggiunte 3 parti di solvente (o in generale, altre componenti).\nInformatica.\nI due punti vengono usati come separatore negli URI e in IPv6. Vengono inoltre utilizzati per indicare un namespace."}
{"id": "427433", "revid": "1543377", "url": "https://it.wikipedia.org/wiki?curid=427433", "title": "Federazione calcistica della Germania", "text": "La Federazione calcistica tedesca (in tedesco \"Deutscher Fu\u00dfball-Bund\", acronimo DFB) \u00e8 il massimo organo amministrativo del calcio in Germania. \n\u00c8 l'unica federazione al mondo la cui nazionale maggiore ha vinto il campionato mondiale sia a livello maschile (quattro volte) che a livello femminile (due volte), oltre ad essersi aggiudicata il campionato europeo tre volte a livello maschile ed otto volte a livello femminile, unica federazione europea ad avere ottenuto questo risultato.\nStoria.\nLa Deutscher Fu\u00dfball-Bund fu fondata a Lipsia il 28 gennaio 1900 dai rappresentanti di 86 societ\u00e0 di calcio tedesche. Pone sotto la propria egida il campionato tedesco di calcio, la Coppa di Germania e la Supercoppa di Germania, nonch\u00e9 le varie selezioni nazionali, tra cui la nazionale maggiore. Ha sede a Francoforte sul Meno ed ha come colori ufficiali il bianco ed il nero.\nLa squadra nazionale tedesca, che esord\u00ec nel 1908, \u00e8 tra le pi\u00f9 prestigiose a livello continentale, potendo vantare tre vittorie al campionato europeo di calcio datate 1972 in Belgio, 1980 in Italia e 1996 in Inghilterra (i primi due titoli come Germania Ovest), e quattro vittorie nel campionato mondiale di calcio, nelle edizioni del 1954 in Svizzera, del 1974 in Germania Ovest, del 1990 in Italia e del 2014 in Brasile (le prime tre come Germania Ovest).\nLa stagione del campionato tedesco di calcio si svolge da agosto a maggio. La prima edizione della Bundesliga, la massima divisione, si \u00e8 svolta nel 1903 ed ha visto trionfare il VfB Lipsia. La federazione tedesca organizza, dal 2006, anche la DFB Futsal-Cup, coppa nazionale di calcio a 5. \nLe formazioni di club e la nazionale di calcio tedesche partecipano alle competizioni continentali della UEFA e la federazione \u00e8 affiliata alla FIFA.\nLa Germania ha inoltre organizzato la fase finale del campionato europeo di calcio nel 1988, la fase finale del campionato mondiale di calcio nel 1974 e nel 2006 e del campionato mondiale di calcio femminile 2011.\nLa federcalcio tedesca ha conosciuto un periodo di crisi tra l'ottobre del 2004 e il giugno del 2005, quando emerse uno scandalo sportivo riguardante alcuni arbitri, che avevano truccato alcune partite di Coppa di Germania e di campionati minori in cambio di denaro."}
{"id": "427434", "revid": "599013", "url": "https://it.wikipedia.org/wiki?curid=427434", "title": "Dfb", "text": ""}
{"id": "427440", "revid": "108366", "url": "https://it.wikipedia.org/wiki?curid=427440", "title": "Inu-Yasha", "text": ""}
{"id": "427445", "revid": "108366", "url": "https://it.wikipedia.org/wiki?curid=427445", "title": "Inu Yasha", "text": ""}
{"id": "427451", "revid": "834", "url": "https://it.wikipedia.org/wiki?curid=427451", "title": "Sasquatch", "text": ""}
{"id": "427480", "revid": "1226", "url": "https://it.wikipedia.org/wiki?curid=427480", "title": "World Social Forum", "text": ""}
{"id": "427485", "revid": "1305772", "url": "https://it.wikipedia.org/wiki?curid=427485", "title": "Enema of the State", "text": "Enema of the State \u00e8 il terzo album studio dei Blink-182, band pop punk californiana. Il disco fu inciso, tra gli altri, agli studi Signature Sound di San Diego e prodotto da Jerry Finn, gi\u00e0 con Green Day e Rancid. \u00c8 il primo album pubblicato con il batterista Travis Barker.\nIl disco.\nLo stile musicale.\nL'album vide la luce nel 1999, e venne pubblicizzato per le radio da singoli come \"What's My Age Again?\", \"Adam's Song\" e \"All the Small Things\". Il sound \u00e8 a met\u00e0 tra quello degli Offspring, pi\u00f9 inclini ad introdurre suoni etnici nelle loro canzoni, e i Green Day, che vengono affiancati ai Blink-182 soprattutto per la melodicit\u00e0 di alcune canzoni. Per questo il sound dei blink-182 \u00e8 pi\u00f9 vicino al pop punk (Green Day, Sum 41), che al punk rock pi\u00f9 veloce e urlato dei NOFX e dei Rancid.\nI temi.\nIl principale distacco dei Blink-182 dalla scena punk \u00e8 rappresentato proprio dai testi: non pi\u00f9 denunce contro la corruzione della societ\u00e0, della droga, dei disagi giovanili, n\u00e9 manifestazioni di anarchia, ma successioni di storie che hanno lo scopo di divertire e appassionare, usando espressioni volgari ma esilaranti.\nDati di vendita.\nL'album vende oltre 15 milioni di copie in tutto il mondo piazzandosi per oltre un anno nei quartieri alti della classifica Billboard's Top 200.\nIl tour estivo della band dello stesso anno tocc\u00f2 i 300.000 biglietti venduti. I Blink-182 arrivarono anche in Italia all'Independent Days Festival, ma le cose andarono male: dovettero abbandonare il palco dopo appena sette pezzi, poich\u00e9 una parte di pubblico non grad\u00ec la scelta di far chiudere il festival alla band e inizi\u00f2 a lanciare sul palco sassi e bottiglie, rendendo necessario l'intervento delle forze dell'ordine.\nCopertina.\nLa copertina dell'album mostra un'infermiera in abiti succinti mentre indossa un guanto in lattice: \u00e8 Janine Lindemulder, pornostar statunitense.\nRiconoscimenti.\nKerrang! e Rock Sound lo mettono al primo posto tra gli album pop-punk migliori di sempre. Rolling Stone lo mette invece al secondo posto dietro \"Dookie\" dei Green Day."}
{"id": "427538", "revid": "2024225", "url": "https://it.wikipedia.org/wiki?curid=427538", "title": "Stadio degli Ulivi", "text": "Lo stadio degli Ulivi \u00e8 il maggior impianto sportivo della citt\u00e0 di Andria. L'impianto sportivo ha una capienza di circa posti, dalla stagione 2013-2014 fino all'attuale corrente stagione 2019-2020 i posti a sedere sono stati ridotti a per l'inagibilit\u00e0 del settore distinti, in attesa dei lavori di messa in sicurezza. Sorge nella parte nord-est della citt\u00e0, all'interno della Villa Comunale Giuseppe Marano, in un'area di 24.000 m\u00b2.\nDi propriet\u00e0 del Comune di Andria, ospita dal 1949 le partite della principale squadra di calcio della citt\u00e0, la Fidelis Andria.\nStoria.\nProgetto e inaugurazione.\nLo stadio si trova ubicato all'interno della Villa comunale Giuseppe Marano di Andria dove nel 1931 fu inaugurato dall'Onorevole Consalvo Ceci un ippodromo. Questo ippodromo con gli anni \u00e8 sparito lasciando il posto allo stadio ed alla villa.\nProgettato durante la Seconda guerra mondiale fu ultimato nel 1949. Lo stadio di progettazione fascista, ha come ingresso per le tribune una grande \"M\" che identificava Mussolini.\nSuccessivamente nel 1984, la Fidelis Andria guidata dalla famiglia Asseliti, dopo un vittorioso campionato di Serie D, permise il raggiungimento della prima storica annata nel calcio professionistico con la Serie C2. Il \"Comunale\" non aveva n\u00e9 curve, n\u00e9 manto erboso e tantomeno l'impianto di illuminazione per gare in notturna. Aveva solo quattro spezzoni di gradinata: due lato tribuna e due lato distinti. L'Amministrazione Comunale dell'epoca, decise un primo ammodernamento dello stadio cittadino con la realizzazione della copertura della tribuna attraverso un bando d'appalto dei lavori. La copertura fu progettata dai fratelli Nicolamarino. L'impianto fu munito di tribuna coperta e sala stampa e pi\u00f9 tardi furono costruite le attuali curve.\nNel 1997 ospit\u00f2 alcune gare di calcio della XIII edizione dei Giochi del Mediterraneo. Con i lavori di ristrutturazione e risistemazione dello stadio per i Giochi, si crearono dei parterre alle 2 curve allargando di fatto la capienza e fu installato un tabellone elettronico, che attualmente non viene usufruito.\nNel mese di ottobre 2009 \u00e8 stata ultimata l'installazione dei tornelli in tutti i settori dello stadio, che sono entrati ufficialmente in funzione il 30 maggio 2010, in occasione della gara di ritorno dei play-out contro il , vinta dai padroni di casa per 1-0.\nIn seguito verr\u00e0 di l\u00ec a poco creata anche una zona prefiltraggio, rendendo lo stadio a norma con tutte le regole di sicurezza attuali, motivo per cui molto spesso viene scelto questo impianto come test per alcune gare campione, cio\u00e8 gare ad alto rischio ma senza il divieto di trasferta, in cui le tifoserie sono osservate speciali.\nLo stadio degli Ulivi, \u00e8 dotato di impianto di illuminazione perfettamente funzionante che consente anche l'organizzazione di eventi in notturna.\nDa \"Comunale\" a \"Degli Ulivi\".\nIl nome \"degli Ulivi\" fu scelto quando la Fidelis Andria gareggiava nel campionato di Serie B 1994-1995, attraverso un referendum \"Un nome per lo stadio\" votato da cittadini e appassionati di Andria, e organizzato dal periodico sportivo \"Fidelissimo\" (il giornale che per anni ha raccontato le vicende della Fidelis Andria), in collaborazione con la Pienne e con il patrocinio dell'Assessorato allo sport del Comune. Il concorso si svolse in due fasi. La prima durante tutto il girone di andata: i cittadini votarono vari nomi e alla fine passarono il turno solo in tre. Precisamente: \"della Pineta\", \"degli Ulivi\" e \"Svevo\". Il primo riferito alla zona che ospitava lo stadio; il secondo all'albero tipico del territorio andriese; il terzo al legame con Federico II di Svevia.\nLe tre indicazioni avevano superato sia nomi di andriesi illustri o di adozione (Marchegiani, Allegrezza, Colasanto, Piombarolo, Volpi, Marano, Iori) sia storici (S. Riccardo, Federico II) sia geografici (Castel del Monte, della Murgia, Borgo antico) sia, infine, di fantasia (della Pace, dei Leoni, Azzurro).\nLa seconda fase del referendum, invece, si svolse durante tutto l'arco del girone di ritorno. E fra i tre finalisti la spunt\u00f2 il \"degli Ulivi\".\nQuesti i voti della fase finale (tra parantesi i voti conseguiti durante la prima parte del referendum):\nPartite di calcio disputate in campo neutro.\nIl 28 maggio 2005 fu giocata la partita tra e Pescara valevole per il campionato di Serie B 2004-2005, Il match termin\u00f2 con il risultato di 1-1. La gara fu spostata dal San Nicola al Degli ulivi in concomitantza della visita del Papa nella citt\u00e0 di Bari.\nIl 25 settembre 2012 lo stadio degli Ulivi, 7 anni dopo quel match, torna ad ospitare un incontro di Serie B, la sfida fra Bari e Pro Vercelli valida per la sesta giornata del campionato 2012-2013, a causa dell'indisponibilit\u00e0 dello stadio San Nicola per il rifacimento del manto erboso. Il risultato sar\u00e0 di 2-1 in favore del .\nNel 2015 l'impianto ha ospitato una gara del Torneo di Viareggio.\nCapienza e caratteristiche.\nCapienza dello stadio \"Degli Ulivi\".\nNegli anni in cui la Fidelis Andria militava nei campionati di Serie B lo stadio aveva una capienza di circa spettatori. Le attuali norme di sicurezza e gestione dei biglietti impongono norme pi\u00f9 restrittive quindi attualmente il Degli Ulivi ha una capienza di posti cos\u00ec suddivisi:"}
{"id": "427539", "revid": "339392", "url": "https://it.wikipedia.org/wiki?curid=427539", "title": "Degli Ulivi", "text": ""}
{"id": "427557", "revid": "287204", "url": "https://it.wikipedia.org/wiki?curid=427557", "title": "Federazione Italiana Pallacanestro", "text": "La Federazione Italiana Pallacanestro (comunemente abbreviata in F.I.P.) \u00e8 l'organo di governo della pallacanestro in Italia.\nCostituitasi nel 1921, ha sede a Roma ed \u00e8 affiliata al CONI; a livello internazionale \u00e8 membro della FIBA, nelle cui competizioni (mondiali e continentali) \u00e8 rappresentata dalle proprie squadre nazionali (maschile e femminile).\nA livello interno ha giurisdizione disciplinare sulle attivit\u00e0 dei vari campionati nazionali che vengono organizzati tramite le Leghe cestistiche di competenza oppure, per le divisioni inferiori, tramite i propri comitati regionali.\nDal 2013 il presidente \u00e8 Gianni Petrucci, che gi\u00e0 aveva ricoperto analoga carica dal 1992 al 1999.\nStoria.\n\u00c8 stata fondata a Milano il 2 novembre 1921 come \"Federazione Italiana Basket-Ball\" e inizialmente vi hanno aderito 10 societ\u00e0, alcune delle quali avevano gi\u00e0 disputato due campionati maschili organizzati dalla Federginnastica su iniziativa di Manlio Pastorini e dopo la traduzione delle regole del gioco grazie a Ida Nomi.\nNel 1925 la denominazione \u00e8 stata cambiata per la prima volta in \"Federazione Italiana Palla al Cesto\" e nel 1930 \u00e8 stata ribattezzata \"Federazione Italiana Palla al Canestro\" (poi contratto in \"Pallacanestro\"). Lo stesso anno, la federazione ha iniziato i campionati femminili, \u00e8 stata riconosciuta dal CONI (ma fino al 1931 ha sempre fatto parte della Federginnastica) e si \u00e8 trasferita a Roma (oggi ha sede in via Vitorchiano 113).\nNel 1970 \u00e8 stata organizzata la Lega delle societ\u00e0 maschili di Serie A e nel 1976 quella femminile. Dal 1994, i giocatori che partecipano alla Serie A maschile sono considerati professionisti.\nDal decreto legislativo del 23 luglio 1999 (art.18) gli viene riconosciuta una durata illimitata e una personalit\u00e0 giuridica di diritto privato senza fini di lucro.\nCampionati.\nI Campionati Giovanili FIP sono divisi in Regionali, \u00c9lite ed Eccellenza (girone unico costituito dalle squadre migliori) divisi in et\u00e0: Under 13, Under 14, Under 16, Under 18, Under 20. I campionati sono usualmente organizzati in 4 fasi:\nI Campionati Giovanili sono organizzati in quattro fasi:\nLa FIP organizza anche alcune manifestazioni secondarie come la Coppa Italia, che assegna un trofeo per la Serie A e uno per i due campionati di Lega Nazionale Pallacanestro, e le Coppe di Lega, che coinvolgono le squadre dei campionati della Lega Nazionale Pallacanestro.\nSede e organigramma.\nLa sede nazionale della FIP si trova in via Vitorchiano 113 a Roma.\nAl vertice degli organi della Federazione figura il Presidente, che guida il Consiglio di Presidenza di cui fanno parte il Vice Presidente e quattro consiglieri federali. Vi \u00e8 inoltre un Consiglio Federale ed un Collegio dei Revisori dei Conti. Vi sono inoltre due rappresentanti della Consulta dei Comitati Regionali, ed un Segretario generale.\nA settembre 2015, il Consiglio Federale \u00e8 cos\u00ec composto:\nAngela Albini, Eugenio Crotti, Giovanni Del Franco, Mario Di Marco, Giancarlo Galimberti, Sandra Palombarini, Stefano Persichelli, Marco Petrini, Gianni Zappi, Cristiano Zanus Fortes."}
{"id": "427562", "revid": "1313685", "url": "https://it.wikipedia.org/wiki?curid=427562", "title": "Fip", "text": ""}
{"id": "427590", "revid": "110157", "url": "https://it.wikipedia.org/wiki?curid=427590", "title": "Stadio Nagai", "text": "Lo \u00e8 uno stadio polifunzionale di Osaka, nella regione del Kansai dell'isola di Honsh\u016b, in Giappone. Ospita le partite casalinghe della squadra di calcio Cerezo Osaka ed \u00e8 il punto di partenza e di arrivo per la maratona internazionale femminile di Osaka, che si tiene ogni anno in gennaio.\nCostruito nel 1964 in occasione dei Giochi della XVIII Olimpiade e ristrutturato nel 1996 con un progetto da 380 milioni di dollari, lo \"stadio Nagai\" \u00e8 la pi\u00f9 vecchia tra le sedi usate per il Campionato mondiale di calcio 2002. Sarebbe stato l'impianto principale dei Giochi della XXIX Olimpiade del 2008, ai quali Osaka si era vanamente candidata e che furono poi assegnati a Pechino.\n\u00c8 stato anche sede dei Campionati del mondo di atletica leggera 2007. A partire dal 1996 e fino al 2010, ha ospitato l'Osaka Grand Prix, l'unica tappa giapponese del circuito IAAF Grand Prix di atletica leggera (dal 2009 IAAF Super Grand Prix).\nLocalizzazione.\nLo stadio si trova nel parco di Nagai del quartiere Higashisumiyoshi-ku, nella parte meridionale del territorio comunale di Osaka. \u00c8 collocato a met\u00e0 strada tra la stazione di Tsurugaoka e quella di Nagai, lungo la linea Hanwa delle ferrovie JR West, e vicino alla stazione Nagai della linea Mid\u014dsuji della metropolitana di Osaka. Lo stadio \u00e8 a cinque minuti a piedi da ciascuna di queste stazioni.\nStoria.\nCostruito per le olimpiadi del 1964, lo stadio fu ufficialmente inaugurato il 20 ottobre 1964 con una partita di calcio del torneo olimpico. La capienza iniziale era di circa 23.000 spettatori.\nInizialmente non venne incluso nella rosa delle sedi che avrebbero dovuto ospitare i Campionati mondiali di calcio. Il rinnovo del 1996, che port\u00f2 la capienza a circa 50.000 spettatori, era stato avviato in occasione del e per il meeting di atletica \"Osaka Grand Prix\" del 1997. Solo a progetto avviato lo stadio venne selezionato per ospitare alcuni eventi della Coppa del Mondo del 2002.\nPer venire incontro alle norme stabilite dalla FIFA, al progetto di rinnovo furono apportate delle modifiche, tra cui un nuovo campo in erba, un tabellone, l'aggiunta di schienali a tutti i seggiolini (costata 5,5 milioni di dollari) e una copertura.\nL'opera fu affidata all'architetto Showa Sekkei il quale, in linea con gli altri stadi giapponesi e coreani, diede nel design un occhio particolare al simbolismo, in particolare con i 19.000 m\u00b2 della copertura, che ricorda le ali di un uccello.\nStruttura.\nLo \"stadio Nagai\" comprende diverse strutture adiacenti all'impianto principale, tra cui un campo secondario, un campo da baseball, piscine coperte e scoperte, campi da tennis, un campo da calcio e da rugby, un ring per il sumo, un giardino botanico, un museo di scienze naturali e un centro sportivo per disabili.\nLa struttura principale \u00e8 organizzata in cinque livelli: il primo livello ospita le attivit\u00e0 amministrative, il secondo comprende gli spalti principali, punti di rinfresco e toilettes. Il terzo livello ospita un ostello della giovent\u00f9, mentre al quarto livello si trovano le aree dedicate ai VIP. Al quinto livello infine si trovano le attrezzature per le trasmissioni televisive, collegate al resto del mondo grazie ad una rete di fibre ottiche.\nGli spalti garantiscono una piena visibilit\u00e0 del campo da qualsiasi angolazione, e sono divisi in settori per mezzo di recinzioni. Dietro le curve si trovano due schermi da 9.3 x 24.8 m.\nLo stadio \u00e8 sormontato ai lati da due enormi coperture in teflon, il punto principale del progetto di rinnovo dello stadio, sostenute da sottili travi di alluminio. All'estremit\u00e0 interna la copertura \u00e8 sostenuta da una struttura chiamata \"travatura a chiglia\" in una campata di 200m.\nCampo.\nIl campo \u00e8 stato ridimensionato in conformit\u00e0 agli standard FIFA. Attualmente le sue dimensioni sono di 110 x 73 m, e la superficie \u00e8 una combinazione di tifton 419 (un tipo di erba adatta al clima caldo-umido) ed erba sempreverde.\nAttorno al campo da calcio si trova una pista di atletica da 400 m con 9 corsie in tartan.\nPrincipali manifestazioni sportive ospitate.\nXVIII Olimpiade.\nLo stadio ospit\u00f2 2 eventi delle olimpiadi di Tokyo del 1964. Fu inaugurato il 20 ottobre 1964 con la partita di calcio tra Jugoslavia e Giappone, valida per il torneo di consolazione per l'assegnazione del quinto posto ai giochi olimpici, che fu vinta dalla squadra europea con il risultato di 6-1. Due giorni dopo, sempre al Nagai, la Romania si aggiudic\u00f2 il quinto posto sconfiggendo la Jugoslavia per 3-0. Durante i giochi olimpici, organizzati da Tokyo, nessuna gara di atletica fu disputata al Nagai.\nMondiali di calcio Giappone-Corea del Sud 2002.\nLo stadio ha ospitato nel 2002 i seguenti incontri dei campionati del mondo di calcio:\nCampionati del mondo di atletica leggera 2007.\nDal 24 agosto al 2 settembre 2007, lo \"stadio Nagai\" ha ospitato l'undicesima edizione dei Campionati del mondo di atletica leggera. All'evento parteciparono 1.978 atleti (cifra record a quel tempo per i campionati del mondo di tutte le discipline sportive) in rappresentanza di 200 nazioni. Osaka si aggiudic\u00f2 la manifestazione dopo essere rimasta l'ultima in lizza per il ritiro delle altre candidate.\nCritiche furono rivolte all'organizzazione per lo scarso numero di spettatori che seguirono le gare, tra i motivi che determinarono tale evento vi furono l'alto prezzo dei biglietti, la micidiale afa che condizion\u00f2 le gare e gli scarsi risultati ottenuti dagli atleti giapponesi. Non fu stabilito alcun record mondiale."}
{"id": "427593", "revid": "547992", "url": "https://it.wikipedia.org/wiki?curid=427593", "title": "Panico del 1837", "text": "Il panico del 1837 fu una depressione economica, una delle pi\u00f9 gravi crisi finanziarie nella storia degli Stati Uniti. Il panico nacque da una febbre speculativa. La bolla scoppi\u00f2 il 10 maggio 1837 a New York all'inizio della presidenza di Martin Van Buren, quando tutte le banche bloccarono i pagamenti in monete (d'oro e d'argento). Al panico seguirono cinque anni di depressione economica, con il fallimento delle banche e livelli record di disoccupazione.\nIl contesto storico.\nLa bolla inflazionistica degli anni 1830.\nI primi anni 1830 videro un'espansione economica negli Stati Uniti, guidata dalla costruzione di canali e da progetti di quella che avrebbe alla fine costituito la prima rete ferroviaria statunitense. Il governo federale incoraggi\u00f2 la speculazione vendendo milioni di acri di terreni demaniali in stati dell'ovest come Michigan e Missouri, principalmente a speculatori con denaro contante a loro disposizione; questi rivendevano e compravano nella speranza di accaparrarsi appezzamenti di terra ben posizionati che sarebbero aumentati di valore, una volta che canali e le promesse ferrovie avessero portato all'ovest i coloni in cerca di terra.\nOltre alla terra, anche il prezzo del cotone e degli schiavi crebbe molto negli anni intorno al 1835. \nIl tesoro degli Stati Uniti stava accumulando un surplus di bilancio, che i membri del Congresso votarono per distribuire nella primavera del 1837, passando i fondi ai loro distretti di origine, dove questo denaro inatteso fu rapidamente investito in canali e compagnie ferroviarie.\nLa politica di Andrew Jackson della moneta sonante.\nNel frattempo, la legge sui dazi del 1833, frutto di compromesso, ebbe come effetto di ridurre le entrate del governo federale, che quindi divenne pi\u00f9 pesantemente dipendente dalle accise, mentre allo stesso tempo l'amministrazione di Andrew Jackson si adoperava per ripagare il debito nazionale, cosa ottenuta nel 1835.\nL'amministrazione Jackson era ideologicamente legata alla moneta sonante, ovvero i pagamenti in monete d'oro e d'argento, e diffidava della cartamoneta e dei titoli di credito emessi dalle banche locali. Nel 1836, nell'intento di ridurre la speculazione sulle terre, Jackson e il suo Segretario del Tesoro, Levi Woodbury, emanarono la Circolare sulla moneta, ordinando che dal 15 agosto 1836 il Tesoro statunitense accettasse solo monete in oro o argento come pagamenti per le terre demaniali, rifiutando la cartamoneta e altri titoli di credito. Molte banche di stato e piccole banche locali non avevano monete per ripagare le banconote. Come risultato, le vendite di terreni crollarono a un quarto del livello dell'anno precedente, le compagnie iniziarono a pagare i loro lavoratori con certificati, iniziarono a circolare cambiali, e i pagamenti in moneta crollarono. La domanda di moneta ad ovest si trasfer\u00ec rapidamente a New York. \nLe cause scatenanti.\nLe cause includono le politiche economiche del presidente Andrew Jackson, tra cui la \"Circolare sulla moneta\", e il ritiro dei fondi governativi dalla Seconda banca degli Stati Uniti. \nMartin Van Buren, l'erede scelto da Jackson, divenne presidente nel marzo del 1837, nove settimane prima che il panico ingolfasse l'economia della giovane repubblica, e venne incolpato dell'accaduto. Il suo rifiuto di coinvolgere il governo nell'economia venne visto da alcuni come un contributo ai danni e alla durata del panico.\nI democratici jacksoniani incolparono l'irresponsabilit\u00e0 delle banche, sia nel causare la speculazione rampante che nell'introdurre l'inflazione della cartamoneta. Questa venne causata dall'emissione da parte delle banche di banconote che non si potevano riscattare in monete d'oro o d'argento (note all'epoca come \"hard money\", traducibile con \"moneta sonante\"); queste banconote persero valore nel tempo, cos\u00ec che ne occorrevano di pi\u00f9 per acquistare le stesse cose che erano state comprate a meno in precedenza. Erano in circolazione molti pezzi di carta, i cui proprietari erano ansiosi di riconvertire al pi\u00f9 presto in denaro \"reale\" (ovvero, monete).\nEffetti e conseguenze.\nDurante le prime tre settimane di aprile 1837, a New York fallirono 250 case d'affari. Alla fine, il 10 maggio 1837, tutte le banche di New York sospesero tutti i cambi di banconote in monete. Il denaro di carta non poteva pi\u00f9 essere riscattato in oro o argento. \nNel giro di due mesi i fallimenti nella sola New York ammontavano a quasi cento milioni di dollari in valore. \"Di 850 banche negli Stati Uniti, 343 chiusero completamente, 62 fallirono parzialmente, e il sistema delle banche di stato ricevette un colpo dal quale non si riprese mai completamente.\"\nUn cuscinetto bancario centrale di qualche tipo avrebbe potuto evitare alcuni fallimenti locali. Poche grandi banche locali, come la Suffolk Bank of Boston, agirono come banche centrali, prestando riserve ad altre banche, e alleviarono gli effetti del panico del 1837 nel New England. \nAnche se Van Buren non caus\u00f2 il panico del 1837, fu giudicato duramente (e non riusc\u00ec ad essere rieletto) perch\u00e9 era ideologicamente convinto che il governo dovesse rimanere fuori dalla regolamentazione bancaria, una decisione che molti storici dell'economia pensano estese gli effetti del panico, prolungatosi fino al 1843. Van Buren mantenne addirittura il Segretario del Tesoro di Jackson, Levi Woodbury.\nL'economista Milton Friedman spiega:"}
{"id": "427595", "revid": "599013", "url": "https://it.wikipedia.org/wiki?curid=427595", "title": "Oratorio di San Nicola da Tolentino", "text": "L'oratorio di San Nicola da Tolentino di Vicenza \u00e8 una cappella di struttura classica, ma decorata all'interno in stile barocco e che ospita un considerevole ciclo di dipinti del Seicento di scuola veneta.\nStoria.\nL'edificio fu costruito a partire dal 1505 dalla Venerabile confraternita di San Nicola da Tolentino che gi\u00e0 dalla met\u00e0 del Quattrocento aveva un altare nella vicina chiesa di San Michele degli Agostiniani (distrutta nel 1812).\nIn fasi successive l'edificio fu dapprima allungato (1634-1654) e successivamente innalzato con il conseguente rifacimento del soffitto e l'aggiunta di due finestre laterali superiori al posto delle precedenti tre lunette, posizionate ad un livello leggermente pi\u00f9 basso, ma che consentivano una migliore illuminazione delle pitture sul lato opposto.\nL'oratorio venne completato nel 1678 con la costruzione della facciata (attribuita al vicentino Carlo Bottiron). \u00c8 scandita da quattro paraste in ordine corinzio, poggianti su un alto zoccolo. \u00c8 chiusa da un timpano triangolare, con al centro la stella a otto punte caratteristica di san Nicola, e sormontata da tre statue.\nL'apparato artistico al suo interno data fino al 1680 circa.\nDal 1810 l'oratorio dipende dalla chiesa di Santa Maria in Foro detta dei Servi, parrocchia di San Michele; fu restaurato nel 1946 dopo gli eventi bellici ed in modo pi\u00f9 completo nel primo decennio degli anni duemila.\nDescrizione.\nSulla sommit\u00e0 della facciata ci sono belle statue seicentesche: a sinistra sant'Agostino, alla sommit\u00e0 la Vergine col Bambino, a destra san Nicola da Tolentino.\nL'oratorio \u00e8 al suo interno uno spazio rettangolare nel quale si trovano numerose tele, che hanno quasi tutte per soggetto la vita di san Nicola da Tolentino. I dipinti sono disposti su due fasce orizzontali a correre lungo le pareti e sul soffitto, ognuno inserito in una cornice a stucco.\nAddossate alle pareti laterali, vi sono quattro edicole con statue in pietra tenera, che raffigurano san Giovanni Evangelista, l'Assunta, Cristo e san Giovanni Battista.\nLe opere d'arte furono commissionate dalla Confraternita di San Nicola da Tolentino nel corso del tempo, in base alla disponibilit\u00e0 delle sovvenzioni raccolte. In particolare sono presenti opere di Francesco Maffei (1605-1660), tra cui la splendida pala d'altare raffigurante la Trinit\u00e0 - opera della piena maturit\u00e0 dell'artista proveniente dalla chiesa di San Lorenzo - e di Giulio Carpioni (1613-1679), due fra i pi\u00f9 rilevanti pittori del Seicento veneto. A fianco della Trinit\u00e0 sono rappresentati: a destra \"San Nicola sulla riva del mare\" (Giuseppe Alabardi); a sinistra, \"San Nicola visitato da un angelo\", opera giovanile di Francesco Maffei dipinta nel 1626 quando aveva solo 21 anni. Sopra la Trinit\u00e0 \u00e8 raffigurata l'\"Annunciazione\".\nIn particolare al Carpioni si deve l'intero ciclo di undici tele del soffitto, contornate da ricchi stucchi barocchi di Rinaldo Viseto. Nell'ovale al centro \"San Nicola morto ascende al cielo\", mentre nelle altre tele del soffitto troviamo: \"Gli angeli portano in cielo la veste, la cintura e gli strumenti penitenziali di san Nicola\" (comparto sopra l'ingresso), \"Gli angeli inneggiano alla gloria di san Nicola\", nonch\u00e9 alcune allegorie. Le allegorie sulla fascia centrale del soffitto sono: la \"Meditazione\" (un uomo guarda in alto, mentre due donne osservano a terra un teschio) e la \"Carit\u00e0\" (una donna regge la croce e il calice). Sulla fascia destra del soffitto troviamo: la \"Castit\u00e0\" (una donna con uno strumento di penitenza schiaccia un Amorino); la \"Sobriet\u00e0\" (un uomo, dalla bocca bendata e con un cartiglio in cui sta scritto \"Pauca vescor\", cio\u00e8 \"Poco mi basta\", rifiuta la florida donna ai suoi piedi e l'altra che cuoce); l\"'Obbedienza\" (una donna con il crocefisso sta curva sotto un giogo). Sulla fascia sinistra del soffitto sono presenti: la \"Pazienza\" (una donna con croce e Vangelo regge una fiamma); la \"Penitenza\" (una donna in cilicio e con una corda ai fianchi armata di flagello si scaglia contro una coppia di viziosi e il demonio che li sorvola); la \"Mitezza\" (una donna umile porta un agnello).\nSulla parete interna della facciata, sulla fascia superiore, sono raffigurati: al centro, \"San Nicola e l'angelo salvano un bambino dal demonio\"; a destra \"San Nicola fa scaturire l'acqua da una canna piantata in terra\"; a sinistra, \"San Nicola risana un braccio amputato di un frate agostiniano\". Sulla fascia inferiore \"San Nicola e le melodie angeliche\" di Giuseppe Tomasini.\nAppena entrati, volgendosi alla parete destra e procedendo verso l'altare, si incontrano: la \"Guarigione miracolosa di san Nicola\" di Antonio Zanchi (primo comparto); \"I miracoli di Perugia e di Foligno\" di Francesco Maffei (1656) con in primo piano \"san Nicola che salva un condannato\" (secondo comparto); \"San Nicola libera un ossesso\" di Giulio Carpioni(1656) (terzo comparto).\nSulla parete di sinistra sono collocati: \"San Nicola libera dal Purgatorio l'anima del confratello Pellegrino da Osimo\", di Giovanni Cozza (primo comparto); \"San Nicola prega per le anime del Purgatorio\" di Francesco Maffei, con il santo a sinistra che osserva le anime purganti dopo aver celebrato una serie di messe in loro suffragio, rievocate a destra (secondo comparto); il \"Miracolo di Cordova\" sempre del Maffei, avvenuto nella citt\u00e0 spagnola ove il crocifisso e la statua di san Nicola sono condotte in due distinte processioni per intercedere la cessazione della peste e al momento dell'incrocio prendono vita e si abbracciano (terzo comparto).\nPer quanto riguarda la decorazione dell'attico, procedendo dall'angolo a destra, lato portale, verso l'altare: sulla parete destra, \"San Nicola guarisce Filippo dell'Amandola da una piaga a una gamba\", quindi la \"Nascita di san Nicola\", \"Il giovane Nicola veste l'abito e la cintura degli eremitani di Sant'Agostino\". Sopra l'altare l'\"Annunciazione\", tela parzialmente \"tagliata\" dopo l'innalzamento del soffitto. Sulla parete sinistra \"San Nicola disputa con i miscredenti e li rende pensosi\", poi la \"Resurrezione di Francesco di Treia\", quindi l'\"Annuncio miracoloso della nascita di san Nicola\" (con san Nicola da Bari che appare ai futuri genitori di san Nicola da Tolentino).\nTutto il ciclo pittorico sottolinea il tema particolare dell'intercessione per le anime purganti e della sua potenza di mediazione salvifica."}
{"id": "427596", "revid": "32698", "url": "https://it.wikipedia.org/wiki?curid=427596", "title": "Palla unitaria", "text": ""}
{"id": "427599", "revid": "729019", "url": "https://it.wikipedia.org/wiki?curid=427599", "title": "DSL", "text": "In telecomunicazioni il termine DSL (sigla dell'inglese Digital Subscriber Line, traducibile in \"linea digitale dell'abbonato\", originariamente \"digital subscriber loop\" (con \"subscriber\" = abbonato), ma dopo l'anno 2000, per ragioni di marketing, \"digital subscriber line\") indica una famiglia di tecnologie che fornisce trasmissione analogica di dati digitali attraverso l'ultimo miglio della rete telefonica fissa, ovvero su doppino telefonico dalla prima centrale di commutazione fino all'utente finale e viceversa. Si tratta dunque di una tecnologia di accesso tramite la rispettiva \"rete di accesso\" telefonica a servizi di trasferimento dati comunemente utilizzata nella connessione ad Internet da utenza domestica nella sua specifica pi\u00f9 diffusa come l'ADSL.\nDescrizione.\nIl protocollo specifica banalmente una forma di multiplazione di tipo FDM per allocare l'intera banda disponibile sia al trasferimento di fonia telefonica sia al trasferimento dati a sua volta suddivisa in due bande, una per il download, l'altra per l'upload. Tipicamente la banda trasmissiva in ricezione e trasmissione (downlink e uplink) \u00e8 per lo pi\u00f9 compresa fra 160 kb/s e 53.248 kb/s (52 Mb/s) a seconda della tecnologia DSL, delle condizioni fisiche della linea e del livello di servizio che il fornitore di servizi Internet sceglie di garantire agli utenti.\nL'architettura di trasporto, cio\u00e8 gli strati architetturali pi\u00f9 bassi, prevede che DSL sia in genere l'ultimo protocollo, cio\u00e8 quello di livello fisico, al di sopra del quale usualmente ci sono IP over PPP over ATM (PPPoA) oppure IP over PPP over Ethernet (PPPoE).\nA differenza dell'ISDN con il DSL rimane escluso dalla digitalizzazione il traffico di fonia.\nIn molte nazioni l'utente finale pu\u00f2 scegliere tra una linea mista dati + fonia, detta \"shared\" (condivisa), e una linea dedicata esclusivamente ai dati, cosiddetta \"naked\" (nuda), tecnicamente fattibili, ma esistite nel mercato italiano solamente per brevi periodi di tempo, primach\u00e8 le offerte commerciali degli ISP reinntroducessero l'obbligatoriet\u00e0 contrattuale del servizio voce. \nUna linea senza fonia non deve passare dal modulo di separazione voce/dati, e a quella linea non corrisponde alcun numero di telefono. L'utente di una linea naked pu\u00f2 comunque accedere ai servizi di fonia attraverso protocolli digitali di VOIP quali il SIP.\nNella specifica della rete di telecomunicazioni italiana, nelle tratte servite da xDSL, il DSLAM \u00e8 l'ultimo apparato che separa la rete dall'utente finale. L'utente accede alla rete collegandosi al DSLAM contenuto nell'armadio ripartilinea elettrico.\nLa banda dedicata al trasporto dati pu\u00f2 essere ripartita con uguale velocit\u00e0 finale, oppure in maniera asimmetrica tra i due tipi di flussi in invio e in ricezione. I valori cambiano a seconda del tipo di connessione di rete su cavo oppure wireless disponibile, ed in base al piano tariffario prescelto con il proprio fornitore di servizi Internet.\nIn base a queste variabili, il contratto con il fornitore di servizi di telefonia pu\u00f2 riservare alla connessione lo stesso bit rate in uplink e downlink; tuttavia, in una trasmissione con tecnologia \"x\"DSL (\"A\"DSL, \"H\"DSL, ecc.), la velocit\u00e0 di invio (dal proprio terminale utente) \u00e8 sempre minore della velocit\u00e0 di ricezione, al contrario di quanto si pu\u00f2 invece verificare nelle trasmissioni dati su rete mobile come l'HSUPA, nella quale l'uplink supera il downlink (velocit\u00e0 di ricezione).\nPrestazioni della connessione e loro misura.\nLa qualit\u00e0 della connessione Internet \u00e8 data dalla velocit\u00e0 di trasmissione dati, che a sua volta \u00e8 descrivibile con un insieme di misure, quali sono: Tempo di latenza, throughput medio e velocit\u00e0 della connessione in invio e in ricezione massime.\nPrestazioni effettive e distanza utente-centrale telefonica sono interdipendenti tra loro, e presentano delle dimensioni critiche minime e massime. Tali limitazioni sono pi\u00f9 restrittive per le velocit\u00e0 di trasmissione pi\u00f9 elevate. Dal punto di vista della tecnica di modulazione del segnale, la tecnologia DSL sfrutta la tecnica OFDM.\nIn caso di disservizi, il fornitore di servizi pu\u00f2 verificare da remoto la velocit\u00e0 di invio e di ricezione dati in vari stadi o punti della rete, come nell'ultimo apparato di rete, prima dell'ultimo miglio, oppure nel modem-router del singolo utente. La velocit\u00e0 di connessione si riduce rapidamente con la distanza fra la centrale telefonica e l'utente finale, in modo particolare se il traffico-voce e Internet viaggiano sui vecchi doppini telefonici in rame (e per gli eventuali tratti serviti col wireless, se sono presenti barriere fisiche di tipo edilizio o geografico interposte fra l'antenna ricevente e il segnale wireless).\nLa connessione viene misurata tramite l'invio e ricezione di alcuni pacchetti fra il proprio terminale-utente (PC, smartphone, ecc.) e un altro nodo di rete, scambiandoli secondo le regole descritte da un protocollo, che per le connessioni Internet di norma \u00e8 il TCP-IP. Per ottenere un numero realistico che poi corrisponde alla reale esperienza di navigazione dell'utente, \u00e8 importante utilizzare per la misura lo stesso protocollo di rete che si rende necessario per la maggior parte del tempo di connessione e per aprire la maggiore degli indirizzi Internet visitati. \nI parametri possono essere misurati mediante l'esecuzione di istruzioni come il ping e il tracert, ad opera di\nsiti specifici per il test della connessione ADSL, oppure tramite programmi scaricabili gratuitamente su Sourceforge, che offrono ulteriori funzionalit\u00e0 (ad esempio: enhanced ttcp, Netcps, JDSU QT600, Spirent Test Center, IxChariot, Iperf, Ttcp, netperf o bwping).\nUn altro fattore di rallentamento non imputabile ai clienti \u00e8 talora dovuto alla stessa logica dell'overbooking praticata dalle aziende di servizi: all'utente non \u00e8 garantita una velocit\u00e0 minima contrattuale, n\u00e9 questi ha accesso alla rete in modo indipendente dal fornitore di servizi, e tale da poter verificare i motivi di una connessione rallentata. \nAd una medesima piastra sono attestate molteplici utenze che condividono una certa banda disponibile allocata ad ogni punto di terminazione dell'apparato di rete. Statisticamente, non tutte le utenze risulteranno connesse nel solito tempo n\u00e9 utilizzeranno tutta la velocit\u00e0 di banda massima loro assegnata. Diventa allora utile (a utenti e ISP) assegnare pi\u00f9 utenze al medesimo punto di erogazione del segnale xDSL. Tuttavia, per garantire un livello minimo di servizio il numero di utenze che \"si dividono\" la stessa banda disponibile, dovrebbe restare entro un valore massimo.\nIl numero di utenze e i parametri fisici della linea non sono verificabili n\u00e9 dall'utente n\u00e9 da ispezioni sul posto da parte di soggetti terzi e indipendenti dagli operatori di rete e dal proprietario dell'infrastruttura di rete fissa, per garantire l'esigibilit\u00e0 dei singoli contratti o il rispetto dei requisiti tecnici previsti nella legge sul servizio universale delle telecomunicazioni.\nAlcuni fattori di disservizio possono dipendere anche dall'utente. L'utente pu\u00f2 causare uno scadimento della qualit\u00e0 di connessione perch\u00e9 mancano o sono usurati i filtri DSL, per il numero di terminali (telefoni, fax, modem-router, molteplici PC) collegati nel solito nodo, per un abuso del servizio che legittima contrattualmente l'ISP a limitare e ridurre la velocit\u00e0 e gli altri parametri della connessione.\nTecnologie DSL.\nLe varie tecnologie DSL si differenziano tra loro in base alla simmetricit\u00e0/asimmetricit\u00e0 delle bande deputate al caricamento e allo scaricamento e/o alla velocit\u00e0 di trasmissione offerta all'utente nelle due rispettive bande.\nAlcuni esempi di tecnologie DSL sono:"}
{"id": "427601", "revid": "767487", "url": "https://it.wikipedia.org/wiki?curid=427601", "title": "Lovehatetragedy", "text": "Lovehatetragedy \u00e8 il terzo album in studio del gruppo musicale statunitense Papa Roach, pubblicato il 18 giugno 2002 dalla DreamWorks Records.\n\u00c8 il loro primo album con tracce non rappate, escluso il singolo \"She Loves Me Not\".\nVendite.\nL'album ha venduto pi\u00f9 di 500,000 copie, venendo premiato con un disco d'oro dalla RIAA. Ha ricevuto lo stesso premio in Canada e nel Regno Unito, e a livello mondiale ha venduto pi\u00f9 di 3 milioni di copie. Raggiunse il secondo posto della classifica \"Billboard\" 200, vendendo circa 136,000 copie nella sua prima settimana."}
{"id": "427604", "revid": "2049025", "url": "https://it.wikipedia.org/wiki?curid=427604", "title": "Norma uniforme", "text": "In analisi matematica, la norma uniforme, norma del sup o norma di Chebyshev di una funzione formula_1 definita in un dominio formula_2 a valori reali o complessi \u00e8 la quantit\u00e0 non negativa:\nSe formula_1 non \u00e8 una funzione limitata in formula_2, questa quantit\u00e0 risulta infinita (ad esempio per la funzione esponenziale in formula_6). Restringendosi invece allo spazio vettoriale delle funzioni definite in formula_2 e limitate, formula_8 assume sempre valore finito e soddisfa le propriet\u00e0 di una norma.\nSe formula_1 \u00e8 una funzione continua su un intervallo chiuso, o pi\u00f9 generalmente in un insieme compatto, allora l'estremo superiore \u00e8 raggiunto per il teorema di Weierstrass, quindi possiamo sostituire l'estremo superiore con il massimo. In questo caso, la norma \u00e8 anche chiamata \"norma del massimo\".\nIn particolare, nel caso di un vettore formula_10 in uno spazio di dimensione finita, prende la forma:\nLa ragione del pedice \"\u221e\" \u00e8 data dal seguente limite, valido se formula_12 e la misura di formula_2 \u00e8 finita:\ndove:\ndove formula_16 \u00e8 la norma \"p\" (e l'integrale diventa una somma se formula_2 \u00e8 un insieme discreto).\nLa funzione binaria:\n\u00e8 quindi una metrica nello spazio di tutte le funzioni limitate nel particolare dominio. Una successione formula_19 converge uniformemente alla funzione formula_1 se e solo se:"}
{"id": "427606", "revid": "1318658", "url": "https://it.wikipedia.org/wiki?curid=427606", "title": "Castello di Saumur", "text": "Il castello di Saumur \u00e8 un castello situato a 10km dal Castello di Montsoreau alla confluenza del fiume Thouet nella Loira, nella citt\u00e0 omonima, antico centro carolingio.\nFa parte dei castelli della Loira, classificati come \"patrimonio dell'umanit\u00e0\" dall'UNESCO nel 2000.\nStoria.\nIn origine sulla collina che dominava il fiume sorse probabilmente una torre di guardia contro le invasioni dei Vichinghi che minacciavano di penetrare nella valle della Loira.\nIntorno al 956 venne edificato un monastero (Saint-Florent du Ch\u00e2teau), fondato da Tebaldo, conte di Blois. Un decennio dopo i signori di Saumur vi aggiunsero una residenza fortificata, che fu circondata, insieme al monastero, da una cinta difensiva fornita di due porte di accesso.\nNel 1026 la fortezza venne conquistata da Folco III Nerra o il Nero, conte di Angi\u00f2 e fu distrutta in quell'occasione da un incendio. La fortezza fu ricostruita e comprendeva un vasto muro di cinta (\"mur du Boile\") con una possente torre in pietra a pianta quadrata e all'interno dell'ampia superficie racchiusa dal recinto solo poche costruzioni, tra cui una sala di rappresentanza.\nNel 1203 il castello fu conquistato dal re di Francia Filippo Augusto e annesso ai possedimenti della corona. Intorno al 1227 sotto il re Luigi IX, viene edificato intorno alla vecchia torre quadrata un ristretto recinto quadrangolare con quattro grandi torri rotonde agli angoli, di cui quella nord-orientale sembra fosse pi\u00f9 alta che le altre. Il livello del suolo viene rialzato all'altezza dell'originario primo piano della vecchia torre. Venne inoltre costruita una seconda recinzione, intermedia tra quella pi\u00f9 vasta gi\u00e0 esistente e il castello.\nA partire dal 1367 Luigi I d'Angi\u00f2 fece rafforzare le difese e contemporaneamente trasform\u00f2 il castello in una vera e propria residenza: le torri rotonde angolari furono sostituite con torri poligonali, la torre centrale venne abbattuta e vennero ingranditi gli ambienti sul lato nord, mentre sugli altri lati venivano addossati al recinto delle gallerie poggianti su arcate. Una scala elicoidale leggermente sporgente dalla facciata, decorata con logge aperte e nicchie con statue, permetteva l'accesso ai piani superiori. Il castello come appariva in quest'epoca venne raffigurato nella pagina del mese di settembre del calendario miniato \"Tr\u00e8s riches heures du Duc de Berry\" (1411-1416).\nRenato d'Angi\u00f2 (1454-1473) fece realizzare ulteriori modifiche: la torre nord-orientale venne fiancheggiata da una pi\u00f9 piccola torre quadrata, venne mutata la disposizione interna e la sala di rappresentanza fu affrescata da allievi del pittore Jan Van Eyck.\nNel XVI secolo il castello non era pi\u00f9 abitato con continuit\u00e0 e la torre nord-occidentale, fessurata, venne chiusa e abbandonata. A partire dal 1590 furono realizzati dei bastioni che rimpiazzavano l'antica cinta intermedia. La nuova recinzione presentava una pianta a stella, con quattro delle punte in pietra e le altre due in terra. I bastioni erano dotati di casematte. L'opera fu dovuta a Philippe Duplessis-Mornay e la sua progettazione si deve ad un architetto militare italiano derl quale \u00e8 rimasto suol il nome di \"Bartholomeo\", presumibilmente il padre di Ercole Negro di Sanfront.). Nel 1596 il governatore si trasfer\u00ec al castello e vennero per l'occasione intrapresi nuovi lavori di sistemazione negli appartamenti, compresa una galleria ornata di arazzi.\nAltri lavori si ebbero sotto il governatorato di Urbain de Maill\u00e9-Br\u00e9z\u00e9 (restauro della cappella, nuovi lavori ai bastioni). Intorno a quest'epoca dovette scomparire l'ala occidentale del castello, pi\u00f9 interna.\nSotto Luigi XIV, persa in gran parte la sua funzione strategica, il castello fu utilizzato soprattutto per rinchiudervi dei prigionieri e nel corso del XVIII secolo si degrad\u00f2 progressivamente (nel 1801 si \u00e8 costretti ad abbattere la torre nord-orientale, che minacciava di crollare).\nIn epoca napoleonica si decise di trasformare l'edificio in prigione di stato e i lavori vennero affidati all'ingegner Charles-Marie Normand (1811-1814): vennero ricostruite le torri crollate del lato nord, affacciato sulla Loira, mentre il resto dell'edificio veniva pesantemente manomesso. Dopo la caduta di Napoleone il progetto fu abbandonato e il castello venne utilizzato soprattutto come caserma fino al 1889.\nNel 1902 la citt\u00e0 di Saumur acquista il castello dallo stato e intraprende notevoli lavori di restauro (1904-1912), affidati all'architetto Lucien Magne. Nell'ala settentrionale si installa quindi il museo civico, che sar\u00e0 danneggiato durante i combattimenti del 1940. Tra il 1963 e il 2001 si sono inoltre verificati diversi crolli di parti dei bastioni. Nel contempo sono stati intrapresi restauri nell'ala meridionale (1997-2004) che hanno in seguito interessato anche la sistemazione dei bastioni. I restauri sono ancora in corso.\nAttualmente ospita il Museo delle Arti decorative e il Museo del Cavallo."}
{"id": "427620", "revid": "181699", "url": "https://it.wikipedia.org/wiki?curid=427620", "title": "Piero Brolis", "text": "Biografia.\nPietro Giuseppe, in arte Piero, nacque a Bergamo il 10 ottobre 1920, figlio di Cesare Brolis e di Giuseppina Longhi.\nNel biennio 1933-1934 frequent\u00f2 il corso di decorazione alla Scuola d'arte Andrea Fantoni di Bergamo. Si iscrisse quindi al corso di scultura all'Accademia Carrara di Bergamo dove ottenne la licenza nel 1939. Fu allievo del pittore Contardo Barbieri e dello scultore Gianni Remuzzi, del quale frequent\u00f2 pure, per diversi anni, lo studio.\nNel 1941 fu chiamato alle armi nell'Aeronautica in qualit\u00e0 di aiuto motorista. Sul fronte Mediterraneo ottenne la croce al valor militare. Nel luglio 1942, durante una breve licenza-premio, consegu\u00ec il diploma di maturit\u00e0 artistica a Milano presso il liceo artistico di Brera. Nel dicembre dello stesso anno, spos\u00f2 Francesca Pett\u00e9ni (1918 - 2020), figlia di Giuliano (1894 - 1930), poeta e scrittore, dalla quale ebbe tre figli Pierfranco, Gabriella e Silvia. Nel maggio del 1943 fu fatto prigioniero in Africa dagli anglo-statunitensi e trasferito negli Stati Uniti. Nei campi di prigionia gli fu tuttavia consentito di svolgere attivit\u00e0 artistiche di vario tipo destando l'interesse della stampa locale.\nRimpatriato nel gennaio del 1946 insegn\u00f2 il disegno nelle scuole statali fino al 1971. Nel contempo si dedic\u00f2 alla scultura, alla grafica, alla pittura e alla medaglistica. Prese parte a concorsi locali e nazionali, nonch\u00e9 a mostre collettive locali, nazionali ed internazionali, ottenendo premi e riconoscimenti.\nDal 1949 al 1959 collabor\u00f2 con lo scultore Arrigo Minerbi con il quale realizz\u00f2 numerose opere.\nDal 1961 al 1971 si dedic\u00f2 alla sua opera maggiore, la monumentale \"Via Crucis\" di bronzo, commissionatagli per il Tempio di Ognissanti del Cimitero di Bergamo, unica nel suo genere per dimensione e concezione.\nOltre all'attivit\u00e0 preminente in campo pubblico e monumentale, lavor\u00f2 volentieri a soggetti liberi per diletto personale o a soggetti legati alle grandi problematiche del mondo contemporaneo. Disegn\u00f2 intensamente dando la misura pi\u00f9 esatta e pi\u00f9 spontaneamente libera delle sue capacit\u00e0 creative, fissando sovente con tratti incisivi e vibranti gli studi preparatori delle opere che andava poi man mano realizzando in marmo o in bronzo.\nA lui si deve la realizzazione del leone alato per le porte di sant'Agostino e san Giacomo nel 1958 che erano state sostituite durante l'Impero austro-ungarico con lo Stemma imperiale asburgico.\nSue opere sono presso musei, enti e istituzioni italiani e stranieri.\nFu membro dell'Ateneo di scienze lettere ed arti di Bergamo, del Circolo Artistico Bergamasco, della Famiglia Artistica Milanese, del Rotary Club di Bergamo, della Societ\u00e0 permanente di belle arti di Milano, dell'Unione cattolica artisti italiani (UCAI).\nMor\u00ec a Bergamo per aneurisma il 14 giugno 1978.\nMostre personali.\nEspose la sua produzione artistica in cinque mostre personali:\nSono seguite poi le postume:"}
{"id": "427621", "revid": "327773", "url": "https://it.wikipedia.org/wiki?curid=427621", "title": "Hevea brasiliensis", "text": "L'albero della gomma (Hevea brasiliensis ) \u00e8 una pianta appartenente alla famiglia delle Euphorbiaceae ed \u00e8 la specie pi\u00f9 utilizzata dall\u2019uomo del genere \"Hevea\".\nHa un'enorme importanza economica essendo la fonte primaria per la produzione del caucci\u00f9 che si ricava attraverso la lavorazione del lattice che viene raccolto praticando incisioni sulla corteccia.\nLa pianta, la cui vita media si aggira fra i 35 e i 40 anni, viene sfruttata a partire dal quinto o sesto anno d'et\u00e0 e garantisce la massima produzione intorno al dodicesimo anno di vita: le incisioni corticali vengono effettuate ortogonalmente ai canali laticiferi in modo che la crescita dell'albero non venga disturbata. Il lattice viene raccolto in piccole ciotole legate al tronco.\nDescrizione.\nL'albero pu\u00f2 raggiungere un'altezza superiore ai 30 metri.\nLe foglie sono composte trifogliate.\nIl frutto \u00e8 una capsula triloculare.\nIl lattice ha colore bianco o giallastro ed \u00e8 contenuto in canali laticiferi nella corteccia, prevalentemente al di fuori del floema.\nDistribuzione.\nL'albero della gomma \u00e8 nativo dell'Amazzonia. Nel XIX secolo il suo sfruttamento commerciale, legato alla scoperta, nel 1839, della metodica della vulcanizzazione, fece la fortuna delle citt\u00e0 brasiliane di Manaus e Bel\u00e9m.\nA partire dal 1873 si susseguirono diversi tentativi di far crescere questa pianta al di fuori del Brasile. Dopo vari tentativi i botanici dei Royal Botanic Gardens di Kew riuscirono a far germinare una dozzina di semi. I germogli furono trasferiti in India per la coltivazione ma non attecchirono. Un secondo tentativo fu fatto con oltre 70.000 semi inviati a Kew nel 1875. Circa il 4% di essi germinarono, e nel 1876 circa 2000 germogli furono spediti a Ceylon e a Singapore, presso i giardini botanici amministrati dal botanico britannico Henry Nicholas Ridley. Questa volta il tentativo ebbe successo e l'albero della gomma ben presto si diffuse nella maggior parte delle colonie britanniche dell'Asia.\nAl giorno d'oggi estese piantagioni di \"Hevea brasiliensis\" sono presenti nel Sud-est asiatico e anche in alcuni paesi dell'Africa tropicale. \nI tentativi di coltivare la pianta in zone del Sud America non danno risultati soddisfacenti a causa della presenza di una malattia vegetale \"Microcyclus ulei \", che in poco tempo ha provocato la morte delle piante. Questa malattia, a causa del suo potenziale distruttivo delle piantagioni, \u00e8 considerata un'arma biologica dal Dipartimento della Difesa degli Stati Uniti."}
{"id": "427622", "revid": "254401", "url": "https://it.wikipedia.org/wiki?curid=427622", "title": "Borgo Pila", "text": "Borgo Pila era un piccolo borgo situato sulla sponda sinistra del Bisagno, un tempo frazione del comune di San Francesco d'Albaro, annesso a Genova nel 1874. L'espansione urbanistica del capoluogo ligure verso levante, attuata negli ultimi decenni dell'Ottocento, lo ha completamente inglobato nel tessuto urbano. L'area un tempo occupata dall'antico borgo si trova a poche centinaia di metri dalla stazione di Genova Brignole, in una zona residenziale e commerciale semi-centrale della citt\u00e0; gi\u00e0 compreso nell'ex circoscrizione della Foce, nell'attuale ripartizione amministrativa del comune di Genova fa parte dell'unit\u00e0 urbanistica \"Brignole\" del Municipio VIII Medio Levante.\nDescrizione.\nToponimo.\nSecondo varie fonti, tra cui il Donaver, il nome del borgo deriverebbe dal termine con cui gli antichi Liguri indicavano le foce di un fiume. La foce del Bisagno, oggi distante circa un chilometro da Borgo Pila, in tempi pi\u00f9 remoti era infatti molto pi\u00f9 arretrata.\nTerritorio.\nIl borgo occupava una piccola porzione della piana del Bisagno in corrispondenza del ponte chiamato prima di S. Zita e in seguito ponte Pila, che collegava Genova con S. Francesco d'Albaro. L'area del borgo era delimitata dal torrente Bisagno (coperto negli anni trenta del Novecento) e dagli attuali corso Buenos Aires, piazza Paolo da Novi e via Volturno. A nord di corso Buenos Aires sorgeva il grande edificio della Corte Lambruschini, costruito nell'Ottocento, che costituiva quasi un quartiere a s\u00e9 stante.\nOggi dell'antico borgo restano solo alcune vecchie case in via Rivale; dei due edifici pi\u00f9 significativi, la duecentesca chiesa di S. Zita \u00e8 stata completamente ricostruita nella seconda met\u00e0 dell'Ottocento, in concomitanza con l'espansione urbanistica della zona, mentre il grande isolato di Corte Lambruschini \u00e8 stato demolito nel 1982 per realizzare l'omonimo centro direzionale.\nStoria.\nLe origini.\nBorgo Pila sorse nel XIII secolo per opera di lavoratori della seta lucchesi, che costruirono anche la chiesa intitolata a Santa Zita, loro protettrice.\nDal borgo un ponte, la cui esistenza \u00e8 documentata fin 1248, collegava le due sponde del Bisagno; nel corso dei secoli fu pi\u00f9 volte distrutto dalle piene del torrente. Inizialmente il ponte era in legno, ma nel 1447, quando fu ricostruito dopo l'alluvione del 1432, le pile di sostegno furono rifatte in muratura. Nel 1628 il ponte fu nuovamente distrutto da una piena e ricostruito con il nome di ponte della Pila. Una nuova ricostruzione, in muratura, attribuita al Brusco, fu realizzata nel 1783; in questa occasione fu rifatto anche l'argine del torrente a protezione del borgo. Questi interventi si rivelarono tuttavia insufficienti a prevenire la disastrosa alluvione del 1822.\nPer secoli la piana compresa tra la sinistra del Bisagno e la collina di Albaro rimase fuori dai confini della citt\u00e0 di Genova. La piana che si estendeva tra San Fruttuoso e la Foce, ad eccezione del piccolo borgo di pescatori della Foce e di Borgo Pila, formato da pochissime case attorno alla chiesa di Santa Zita, era occupata da poche case sparse circondate da orti e frutteti, che rifornivano di frutta e verdura i mercati genovesi.\nAnche la costruzione delle nuove mura seicentesche, che arrivarono a lambire la sponda destra del Bisagno con i poderosi terrapieni delle Fronti Basse, lasciarono fuori dalla citt\u00e0 questa zona, rimasta essenzialmente agricola. Ancora per gran parte dell'Ottocento i mercati genovesi di Piazza San Domenico, piazza della Nunziata e piazza delle Erbe, venivano provvisti esclusivamente da questi orti.\nL'Ottocento.\nAll'inizio dell'Ottocento sia dal punto di vista dell'amministrazione civile che da quella religiosa Borgo Pila dipendeva completamente da San Francesco d'Albaro.\nIn una litografia di Martin Cadenat, risalente ai primi anni del secolo, si vede Genova dalla collina di Albaro e ai piedi di essa una rotonda alberata da cui inizia una strada diritta che conduce alla citt\u00e0. Alla fine della strada si erge imponente \"Porta Pila\", aperta nelle Fronti Basse oltre l'omonimo ponte.\nSulla sinistra si scorge il borgo della Foce e a destra Borgo Incrociati. Sullo sfondo si intravede, oltre le mura, la citt\u00e0.\nLa strada, che collegava le ville e gli orti di Albaro con la citt\u00e0, embrione del futuro corso Buenos Aires, era stata realizzata al principio dell'Ottocento ed era denominata \"strada Reale\"; in seguito fu denominata via Minerva. Inizialmente correva in mezzo agli orti, senza case prospettanti su di essa, ed era soprelevata di circa cinque metri sul piano di campagna, al riparo dalle periodiche piene del Bisagno.\nL'alluvione del 26 ottobre 1822.\nBorgo Pila ebbe a subire nei secoli molti attacchi da parte delle piene del Bisagno. Quella del 26 ottobre 1822 vide il crollo del ponte e la rovina di molte case. In una cronaca del tempo si legge:\nIl ponte Pila, distrutto dalla piena del 1822, venne ricostruito con una struttura provvisoria in legno, che solo nel 1836 fu sostituita da una in ferro, progettata da Luca Podest\u00e0 e Luigi Barbavara; si trattava di una carpenteria del tipo di quelle ferroviarie, demolita negli anni trenta del Novecento perch\u00e9 resa inutile dalla totale copertura di questo tratto del Bisagno.\nLa vecchia \"Corte Lambruschini\".\nIntorno alla met\u00e0 del secolo nella zona a monte della via Minerva fu costruito un enorme caseggiato di abitazioni popolari, chiamato Corte Lambruschini, che racchiudeva al suo interno una grande corte, adibita a mercato. Il grande edificio fu demolito nel 1982 per lasciare il posto ai grattacieli dell'attuale centro direzionale. L'antico edificio, unico caso a Genova di palazzo a corte, aveva preso il nome dalla famiglia Lambruschini, alcuni esponenti della quale ricoprirono nell'Ottocento importanti incarichi in ambito politico e religioso.\nFin da prima del 1874 (anno in cui i comuni della Foce e di San Francesco d'Albaro vennero annessi a Genova) la vecchia Corte Lambruschini era sede di un mercato libero dagli obblighi daziari, essendo esterno alla Porta Pila, fino ad allora limite orientale del comune di Genova.\nPer buona parte del Novecento l'antico caseggiato \u00e8 rimasto quasi completamente inutilizzato, eccetto poche case d'abitazione. Soltanto negli anni ottanta l'area ha trovato una nuova sistemazione con la realizzazione del moderno centro direzionale, che ha mantenuto la denominazione dell'antico edificio.\nL'espansione urbanistica di fine secolo.\nCon l'applicazione dei piani urbanistici ottocenteschi, volti ad estendere l'area urbana di Genova verso levante, intorno alla met\u00e0 del secolo furono costruite le prime case ai margini di via Minerva, ma fu solo dopo l'annessione a Genova dei comuni della bassa Val Bisagno (1874) e la demolizione delle Fronti Basse (1890-92) che l'espansione edilizia nella piana del Bisagno, prevista dal piano d'ampliamento del 1877, pot\u00e9 essere avviata.\nNell'ultimo decennio dell'Ottocento nella piana sulla sinistra del Bisagno al posto degli orti si svilupp\u00f2 un grande quartiere residenziale, con strade rettilinee e pianta a scacchiera, che fin\u00ec per inglobare gli antichi nuclei della Foce e di Borgo Pila, che a quell'epoca contava circa 4.000 abitanti, quasi esclusivamente ortolani e operai.\nOltre all'apertura di nuove strade fu ammodernata la via Minerva, che divenne \"corso Buenos Aires\"; per allinearne il livello a quello della parte finale di via XX Settembre, da poco aperta, di cui la via era la continuazione a levante, il piano stradale fu abbassato di alcuni metri.\nIl Novecento.\nI lavori di riassetto dell'area, ormai completamente inglobata nel tessuto urbano, proseguirono nei primi anni del nuovo secolo. Nel frattempo, sulla sponda opposta del Bisagno, sull'area gi\u00e0 occupata dalle Fronti Basse, erano state realizzate la stazione ferroviaria di Genova Brignole, piazza Verdi e la vasta Piazza d'Armi, la futura piazza della Vittoria.\nNegli anni trenta tra la stazione ferroviaria e la Foce fu realizzata la copertura del Bisagno, che divenne un importante asse di scorrimento viario, con la denominazione di \"viale Brigata Bisagno\", nella zona antistante il Borgo Pila, e \"viale Duca d'Aosta\" nella zona verso la Foce (questo tratto nel dopoguerra \u00e8 stato ribattezzato \"viale Brigate Partigiane\").\nLa copertura del torrente rese inutili i ponti Pila e Bezzecca. Le strutture in metallo che ornavano il ponte Pila (le ringhiere e i quattro artistici lampioni) furono riutilizzate sul ponte Monteverde che attraversa il Bisagno a Staglieno, in corrispondenza dell'ingresso principale del cimitero monumentale, dove ancora oggi si trovano.\nA partire dagli anni venti, in corso Buenos Aires, all'angolo con viale Brigata Bisagno, nel caseggiato adiacente alla chiesa di S. Zita, ha funzionato una delle pi\u00f9 grandi e rinomate sale cinematografiche di Genova, l\"'Augustus\". Come molti altri cinema lo storico locale \u00e8 stato chiuso nel 2002 per la concorrenza dei multisala e trasformato, non senza polemiche, in un locale per il gioco del bingo.\nCome accennato precedentemente, oggi dell'antico borgo restano solo poche vecchie case in via Rivale, strada che costeggiava un modesto torrentello, affluente del Bisagno, ed era anticamente la sua via principale; la maggior parte degli edifici sono stati invece ricostruiti con criteri moderni nel corso del Novecento.\nMonumenti e luoghi d'interesse.\nArchitetture civili.\nCorte Lambruschini.\nCon la denominazione \"Corte Lambruschini\" viene indicato oggi il moderno centro direzionale costruito alla fine degli anni ottanta del Novecento su progetto di Piero Gambacciani sul sito dell'omonimo edificio ottocentesco, demolito nel 1982.\nL'edificio \u00e8 costituito da un elaborato complesso architettonico in vetro e acciaio che culmina con due identiche torri di forma lamellare alte 86,90 metri, suddivise su 20 piani, ed \u00e8 situato di fronte alla stazione di Genova Brignole. \u00c8 il sesto edificio pi\u00f9 alto della citt\u00e0.\nIl complesso ospita numerosi uffici tra cui la sede dell'Unione Calcio Sampdoria, lo \"Starhotel President\" e il \"Teatro della Corte\", sede del Teatro Stabile di Genova.\nArchitetture religiose.\nChiesa di Nostra Signora Assunta e Santa Zita.\nL'attuale chiesa, la cui comunit\u00e0 parrocchiale fa parte del vicariato \"Carignano-Foce\" dell'arcidiocesi di Genova, \u00e8 stata costruita nell'ultimo decennio dell'Ottocento in sostituzione della precedente, che risaliva al XIII secolo.\nLa chiesa originaria era stata costruita da mercanti lucchesi stanziati a Genova, come sede della loro confraternita, tuttora esistente. Inizialmente era un modesto oratorio dedicato a San Cristoforo, ma comunemente chiamato del Volto Santo. Nel 1287, dopo la sua canonizzazione, fu intitolata a Santa Zita, lucchese, protettrice delle domestiche. Questa chiesa dipendeva dalla parrocchia di S. Francesco d'Albaro. Rovinata da una piena del Bisagno nel 1452 fu ricostruita nelle forme che mantenne fino alla fine dell'Ottocento], quando, dopo l'erezione in parrocchia decretata nel 1874 dall'arcivescovo Magnasco, per l'incremento degli abitanti fu costruita accanto alla precedente una nuova chiesa.\nIl progetto del nuovo edificio sacro fu affidato all'architetto Angelo Del Vecchio, che venne tuttavia a mancare nel 1893, a costruzione appena iniziata. La supervisione dei lavori fu allora affidata a Maurizio Dufour, al quale si deve il progetto della grandiosa cupola, che per difficolt\u00e0 finanziarie fu per\u00f2 realizzata solo tre decenni pi\u00f9 tardi. Morto anche il Dufour nel 1897, i lavori proseguirono sotto la direzione dell'ing. Carlo Bagnasco; la chiesa, intitolata a N. S. Assunta e S. Zita, pur incompleta, fu inaugurata dall'arcivescovo Reggio nel 1899. La chiesa vecchia fu demolita, sul suo sito sorge oggi un moderno caseggiato.\nLa cupola fu poi costruita in base al progetto originario del Dufour tra il 1926 e il 1929. La chiesa fu consacrata dal cardinale Siri nel 1975.\nL'edificio, con accesso principale da corso Buenos Aires, ha forma ottagonale e conserva al suo interno alcuni dipinti ispirati alla vita di S. Zita, dovuti a Valerio Castello, Francesco Narice e Carlo Giuseppe Ratti.\nNei secoli sono andati dispersi i preziosi arredi della confraternita, dei quali resta l'artistico crocifisso della scuola del Maragliano oggi collocato sull'altare maggiore.\nLa cupola, in cemento armato, ha forma ottagonale come il perimetro della chiesa, \u00e8 alta 60 metri e larga alla base 27,5\u00a0m.\nVie e piazze.\nCorso Buenos Aires.\nLa principale strada che attraversa il quartiere moderno \u00e8 corso Buenos Aires, l'antica via Minerva. La strada, aperta intorno al 1820 come via provinciale da Genova per la Riviera di Levante, alternativa a quella che passava per il ponte di S. Agata, costituisce il prolungamento a levante di via XX Settembre. La strada fu intitolata alla capitale della Repubblica Argentina sul finire dell'Ottocento, in onore della citt\u00e0 dove erano emigrati moltissimi liguri.\nNel 1896 fu abbassato il livello stradale di circa tre metri per allinearla alla costruenda via XX Settembre; infatti, come gi\u00e0 accennato, l'antica via Minerva era stata realizzata su un terrapieno sopraelevato a difesa delle piene del Bisagno. Con questi lavori furono anche abbattuti gli alberi che fiancheggiavano la via, sostituiti dai nuovi caseggiati che andavano formando il nuovo quartiere della Foce. In concomitanza con questi lavori anche il ponte Pila fu abbassato e allargato per far fronte alle crescenti necessit\u00e0 del traffico.\nVia Rivale e via di Santa Zita.\nErano le vie principali del borgo antico, le uniche su cui oggi si affacciano le poche superstiti vecchie case. Via Rivale prendeva il nome da un piccolo rivo, oggi coperto, che passa sotto l'asse della strada. Nella via S. Zita, su cui si affacciava la chiesa antica, si apriva uno spiazzo in cui fino ai primi anni del Novecento si teneva un mercato del bestiame.\nPiazza Paolo da Novi.\nLa piazza Paolo da Novi, intitolata allo sfortunato protagonista dell'insurrezione popolare del 1507, fu costruita al margine orientale del borgo nella seconda met\u00e0 dell'Ottocento, durante la prima fase dell'espansione urbanistica; inizialmente fu denominata piazza Galera perch\u00e9 i lavori di sistemazione furono svolti dai carcerati.\nAutostrade.\nIl casello autostradale pi\u00f9 vicino \u00e8 quello di \"Genova-Est\" sull'Autostrada A12, Genova - Rosignano, che si trova nel quartiere di Staglieno, a 4 \u00a0km.\nTrasporti urbani.\nPer la sua posizione centrale il quartiere \u00e8 servito da numerose linee di autobus urbani dell'AMT che collegano il centro cittadino con le zone periferiche e dalla linea filoviaria 20, che collega la Foce con Sampierdarena."}
{"id": "427623", "revid": "1543377", "url": "https://it.wikipedia.org/wiki?curid=427623", "title": "Thouet", "text": "Il Thouet (\"fluvius Toarus\") \u00e8 un fiume francese, affluente della Loira, che scorre nella regione della Nuova Aquitania (dipartimenti delle Deux-S\u00e8vres e di Maine et Loire). Nasce presso la citt\u00e0 di Parthenay e, dopo 142\u00a0 di percorso, si getta nella Loira presso Saumur, in origine con una foce a delta della quale sono in seguito scomparsi alcuni bracci.\nScorre in una valle con pendii dolci, formata principalmente di residui alluvionali ed ha come principali affluenti il C\u00e9bron, il Thouaret, l'Argenton (a sua volta derivato dalla confluenza dell'Argent e del Tori), il Douet e la Dive.\nLungo il suo corso si trovano abbondanti resti storici: un ponte romano presso Gourg\u00e9, il castello di Saint-Loup-sur-Thouet, il ponte di Vernay e il villaggio di Airvault, con il \"Vecchio ponte\" di Saint-G\u00e9n\u00e9roux, del XIII secolo.\nLa \"Comunit\u00e0 di comuni della Valle del Thouet\" (\"Communaut\u00e9 de Communes du Val du Thouet\") comprende gli 8 comuni di Maisontiers, Tessonni\u00e8re, Louin, Saint-Loup, Gourg\u00e9, Lamair\u00e9, Le Chillou e Assais-les-Jumeaux."}
{"id": "427626", "revid": "599013", "url": "https://it.wikipedia.org/wiki?curid=427626", "title": "Boris Diaw", "text": "Alto per , era un giocatore versatile che poteva ricoprire diversi ruoli in campo.\nBoris Diaw \u00e8 figlio d'arte: sua madre, \u00c9lisabeth Riffiod, \u00e8 ritenuta uno dei migliori centri di tutti i tempi della pallacanestro femminile francese. Suo padre, Issa Diaw, in giovent\u00f9 fu campione senegalese di salto in alto.\nCarriera.\nScelto al primo turno del draft NBA 2003 dagli Atlanta Hawks, Boris Diaw gioc\u00f2 due stagioni nella franchigia della Georgia per essere poi ceduto nell'estate del 2005 ai Phoenix Suns in cambio di Joe Johnson.\nNella stagione 2005-06 Diaw \u00e8 migliorato notevolmente, al punto da ricevere il NBA Most Improved Player Award, destinato al giocatore che pi\u00f9 si \u00e8 migliorato rispetto alle stagioni precedenti. Si \u00e8 guadagnato il soprannome di \"3D\", che \u00e8 la combinazione del suo numero di casacca e dell'iniziale del suo cognome, ma \u00e8 anche l'acronimo che letteralmente sta per \"tre dimensioni\", riferito alla sua capacit\u00e0 di essere un giocatore a tutto tondo. Le sue medie stagionali del 2005-06, su 70 partite giocate, sono 13,4 punti, 6,2 assist, 6,9 rimbalzi, 1,1 stoppate a partita, con percentuali di realizzazione del 52,5% dal campo e 73,4% nei tiri liberi.\nNel dicembre 2008 viene ceduto agli Charlotte Bobcats.\nNell'autunno 2011 gioca per un breve periodo nel JSA Bordeaux Basket (societ\u00e0 francese di cui \u00e8 presidente), in attesa della conclusione del \"lockout NBA 2011-2012\".\nNel marzo 2012 viene tagliato dagli Hornets, e pochi giorni dopo si trasferisce ai San Antonio Spurs. Con i texani, allenati da Gregg Popovich, ha disputato le Finals NBA nel 2013, perse in 7 gare contro i Miami Heat. Ha successivamente vinto il titolo NBA nella stagione 2013-2014 da protagonista, dove \u00e8 stato il migliore fornitore di assist della serie finale con 29."}
{"id": "427628", "revid": "1305772", "url": "https://it.wikipedia.org/wiki?curid=427628", "title": "Rock in Rio (album Iron Maiden)", "text": "Rock in Rio \u00e8 il quinto album dal vivo del gruppo musicale britannico Iron Maiden, pubblicato il 25 marzo 2002 dalla EMI.\nIl 16 luglio dello stesso anno fu pubblicata anche la versione DVD.\nIl disco.\nSi tratta del primo album dal vivo pubblicato dopo il ritorno in formazione del cantante Bruce Dickinson e del chitarrista Adrian Smith.\nRegistrato nel gennaio 2001 al Rock in Rio di Rio de Janeiro in occasione dell'ultima data del Brave New World Tour, il gruppo si esib\u00ec di fronte al secondo pi\u00f9 grande pubblico della loro carriera, approssimativamente 250.000 persone (il pubblico pi\u00f9 numeroso fu ottenuto nel 1985 sempre al Rock in Rio, esibendosi davanti a 300.000 persone). Contiene molte delle tracce pi\u00f9 famose del gruppo, come l'omonima \"Iron Maiden\" e \"Run to the Hills\", oltre a sei canzoni tratte da \"Brave New World\", tra cui \"The Wicker Man\" e la title track. Inoltre vennero eseguite due canzoni tratte dal periodo in cui il cantante Blaze Bayley militava nel gruppo, \"Sign of the Cross\" e \"The Clansman\"."}
{"id": "427629", "revid": "6923", "url": "https://it.wikipedia.org/wiki?curid=427629", "title": "WTCC", "text": ""}
{"id": "427631", "revid": "1494169", "url": "https://it.wikipedia.org/wiki?curid=427631", "title": "Arenaria (disambigua)", "text": ""}
{"id": "427633", "revid": "442468", "url": "https://it.wikipedia.org/wiki?curid=427633", "title": "David Platt", "text": "Biografia.\nNella cultura di massa.\n\u00c8 raffigurato nella copertina del videogioco \"FIFA 94\" assieme a Pat Bonner.\nCarriera.\nGiocatore.\nClub.\nPlatt, dopo aver militato nelle formazioni giovanili del Manchester United, fu ceduto al Crewe Alexandra nel 1985. Fu ingaggiato dall'Aston Villa nel 1988. Divenne uno dei giocatori pi\u00f9 prolifici d'Inghilterra degli anni ottanta. Nel 1991 lascia l'Aston Villa per militare nelle squadre italiane del (1991-1992, acquistato per 12 miliardi di lire), della Juventus (1992-1993, acquistato per 13 miliardi di lire) e dalla Sampdoria (1993-1995).\nNel 1995 rientr\u00f2 in Inghilterra per militare nell'Arsenal, che lo acquista per 12 miliardi di lire e con cui (tre anni dopo) vinse sia il campionato che la coppa. Complessivamente, tra Inghilterra e Italia, ha disputato 423 gare segnando 151 gol.\nNazionale.\nFu convocato per la prima volta in nazionale dall'allenatore Bobby Robson in un'amichevole contro l'Italia nel 1989. Dopo averlo convocato altre quattro volte, Robson lo include nei 22 giocatori che rappresenteranno l'Inghilterra ai Mondiali del 1990 in Italia.\nPlatt rimase in panchina per gli incontri del primo turno eliminatorio, racimolando solo una ventina di minuti di gioco da subentrato, e fu mandato in campo durante l'incontro degli ottavi di finale contro il Belgio. Fu l'artefice della vittoria segnando un gol al volo \u2013 il primo in Nazionale \u2013 nell'ultimo minuto dei tempi supplementari: l'incontro fin\u00ec 1-0 con l'Inghilterra qualificata per i quarti di finale.\nEssendosi infortunato il capitano Bryan Robson, Platt fu schierato la successiva partita \u2013 il quarto di finale contro il Camerun \u2013 da titolare e segn\u00f2 il gol dell'1-0 nella vittoria per 3-2 finale. Nella semifinale persa ai calci di rigore contro la Germania Ovest Platt segn\u00f2 il terzo rigore. Infine complet\u00f2 il suo mondiale con un altro gol nella finale per il terzo posto persa per 1-2 contro l'Italia. Dopo il mondiale Platt mantenne un posto nei titolari della nazionale, poi allenata da Graham Taylor, suo ex allenatore nell'Aston Villa.\nNell'Europeo del 1992 l'Inghilterra non riusc\u00ec a vincere nessuna partita del suo gruppo eliminatorio e fu subito eliminata; Platt riusc\u00ec a segnare il solo gol della squadra inglese nella sconfitta per 1-2 contro la Svezia. Finita l'era Taylor, nel 1994 il nuovo allenatore Terry Venables conserv\u00f2 il posto in squadra a Platt (che segn\u00f2 il primo gol dell'Inghilterra con Venables allenatore, contro la Danimarca in un'amichevole), all'approssimarsi dei Campionati europei casalinghi perse sia la fascia di capitano che il posto da titolare, a favore di Tony Adams quale capitano e di Paul Ince e Paul Gascoigne a centrocampo.\nPlatt entr\u00f2 da sostituto nella maggior parte degli incontri degli Europei 1996, e inizi\u00f2 da titolare il vittorioso quarto di finale contro la Spagna, in concomitanza della squalifica di Paul Ince. Nella semifinale contro la Germania, come nel 1990, segn\u00f2 un rigore ma l'Inghilterra fu egualmente eliminata. Platt si ritir\u00f2 dal calcio internazionale dopo 62 presenze in nazionale (di cui 13 da capitano) e 27 gol.\nAllenatore.\nIl 17 dicembre 1998 venne nominato allenatore della Sampdoria, in coppia con Giorgio Veneri, dotato di \"patentino\". Esordi con un pareggio per 2 a 2 contro il Milan. Il 2 febbraio 1999 in seguito alla sconfitta contro il si dimise nonostante la fiducia della societ\u00e0, chiudendo l'esperienza \"blucerchiata\" con 3 pareggi e 3 sconfitte. Il 1 luglio 1999 fece nuovamente ritorno in Inghilterra in qualit\u00e0 di allenatore-giocatore del Nottingham Forest, firm\u00f2 un contratto di tre anni. Il primo anno termin\u00f2 il campionato al quattordicesimo posto, venne eliminato nella Coppa d'Inghilterra al quarto turno dal Chelsea per 2 a 0 e nella Coppa di lega inglese venne eliminato al terzo turno dal Sheffield Wednesday per 4 a 1. Il secondo anno termin\u00f2 il campionato all'undicesimo posto, venne eliminato nella Coppa d'Inghilterra al terzo turno dal Wolverhampton Wanderers per 1 a 0 e nella Coppa di lega inglese al primo turno dal Darlington.\nIl 17 luglio 2001 fu quindi nominato allenatore dell'Under-21 inglese, carica che ricopr\u00ec con un certo successo, qualificandosi per il Campionato europeo del 2002, dove usc\u00ec nei gironi. Il 15 maggio 2004 dopo la mancata qualificazione al campionato europeo fu esonerato, chiudendo il suo ciclo con 12 vittorie in 26 partite.\nIl 3 luglio 2010 viene assunto come vice allenatore del Manchester City, dove ritrova gli ex compagni sampdoriani Attilio Lombardo, Fausto Salsano e Roberto Mancini. Il 14 maggio 2013 si dimette dal suo ruolo di assistente tecnico per solidariet\u00e0 verso Mancini, esonerato dopo la sconfitta nella finale di FA Cup col Wigan.\nIl 2 giugno 2015 viene nominato allenatore del club indiano del Pune City, che partecipa alla Indian Super League. Il 20 dicembre a campionato terminato e con la squadra arrivata al settimo posto non rinnova il contratto scaduto, concludendo l'esperienza indiana con 4 vittorie, 3 pareggi e 7 sconfitte."}
{"id": "427640", "revid": "125869348", "url": "https://it.wikipedia.org/wiki?curid=427640", "title": "Ghost - Fantasma", "text": "Ghost - Fantasma (\"Ghost\") \u00e8 un film del 1990 diretto da Jerry Zucker ed interpretato da Patrick Swayze, Demi Moore e Whoopi Goldberg.\nOttenne un enorme successo di pubblico, vincendo tra l'altro 2 Oscar: uno per la miglior sceneggiatura originale (consegnato a Bruce Joel Rubin), l'altro per la miglior attrice non protagonista, andato a Whoopi Goldberg. Il film, considerato oggi un \"cult movie\", contribu\u00ec anche a rilanciare Patrick Swayze, gi\u00e0 protagonista di \"Dirty Dancing - Balli proibiti\" nel 1987. La pellicola ottenne una nomination all'Oscar anche per il miglior film, il miglior montaggio e la miglior colonna sonora, firmata da Maurice Jarre.\nTrama.\nSam Wheat, impiegato di banca a New York, conduce un'esistenza felice insieme alla fidanzata Molly Jensen, artista promettente ma dal carattere fragile, con la quale si trasferisce in un loft per iniziare una convivenza. Un giorno Sam, ispezionando alcuni conti correnti, si accorge della presenza di elevate somme di denaro, probabilmente sporco. Decide allora di bloccare il conto tramite password per approfondire la questione in seguito e mette al corrente della cosa solo Carl Bruner, suo collega e miglior amico. Dopo una serata trascorsa insieme a teatro, Sam e Molly vengono pedinati da un ladro. Sam viene alle mani col losco individuo, tentando di sventare la rapina, ma rimane ucciso da un colpo di pistola. Mentre Molly disperata chiama aiuto, Sam si ritrova al suo fianco, incredulo, in forma di fantasma. Dio richiama l'anima di Sam per accedere in Paradiso, ma lui, incapace di abbandonare Molly, sceglie di rimanere sulla terra per proteggerla e per far luce sul suo omicidio.\nL'ex bancario sfrutta la sua invisibilit\u00e0 per pedinare il suo assassino, che presto prova anche ad infiltrarsi nell'appartamento di Molly e che Sam riesce casualmente a mettere in fuga. Scopre che si chiama Willy Lopez e che vive in un piccolo appartamento degradato di Brooklyn. Ovviamente Sam \u00e8 incapace di comunicare con i vivi, ma fortunatamente incontra sul suo cammino la truffatrice Oda Mae Brown, una sensitiva inizialmente ignara dei suoi stessi poteri. Proprio grazie a lui, Oda Mae diviene cosciente della sua abilit\u00e0 e, sollecitata da Sam, va ad incontrare Molly. Oda Mae le riferisce di essere in grado di comunicare col fantasma di Sam, ma Molly si mostra scettica.\nIntanto Molly cerca conforto in Carl, che non crede minimamente alle parole della sensitiva, anzi. Quando Molly fa il nome di Willy Lopez, il suo amico si innervosisce e considera assurda e ridicola l'accusa mossa da Oda Mae o, peggio, un modo per incastrare il malcapitato. Comunque, vedendo in Molly il desiderio di fare luce sull'omicidio dell'amato Sam, Carl cerca di tranquillizzarla e le promette di controllare l'indirizzo dell'assassino che Oda Mae le ha comunicato. Sam decide di seguire Carl, ma scopre con amarissima sorpresa che l'amico non solo conosce Willy, ma che \u00e8 anche il mandante della rapina. Sam scopre cos\u00ec tutta la verit\u00e0 ed il tradimento: il suo collega ricicla denaro sporco in banca ed ha assoluta necessit\u00e0 di accedere ad un conto bancario, bloccato da Sam stesso tramite password prima di essere ucciso, su cui ci sono 4 milioni di dollari da consegnare ad alcuni trafficanti di droga. Per questo motivo Carl aveva assoldato Willy: per rubare a Sam l'agendina con le varie password. Carl rimprovera Willy di aver ucciso il suo amico. Seccato per il rimbrotto sub\u00ecto, Willy gli fa capire a muso duro di avergli fatto un favore \"gratis\". Per calmarlo e imbonirlo, Carl gli promette di spartire con lui gli 80.000 dollari che gli spettano. Convinto dal suo complice, Willy gli consegna le chiavi dell'appartamento di Sam. Carl recupera cos\u00ec la password, nascosta in una scatola di scarpe Reebok e telefona immediatamente ad Eddy, il braccio destro del signor Balistrari, boss locale, che gli indica di trasferire il conto corrente alla First Inland Bank e di intestarlo a Rita Miller, un personaggio fittizio. Carl, convinto di poter sostituire Sam negli affetti di Molly, una sera la corteggia e, dopo aver versato apposta del caff\u00e8 sulla sua camicia, si spoglia e cerca di fare l'amore con lei. Furioso, Sam fa cadere una sua vecchia foto con la ragazza, mentre cerca di aggredirlo. Stupito, Sam si reca allora nella metropolitana di New York, dove vive un infelice fantasma senza nome che aveva gi\u00e0 incontrato in precedenza, notando la sua capacit\u00e0 di spostare gli oggetti. Con molta insistenza, Sam lo convince ad insegnargli come fare, per potersi manifestare agli occhi di Molly. Il fantasma della metro fa capire a Sam che il suo problema \u00e8 che lui \u00e8 ancora convinto di esistere e che, per spostare gli oggetti, non pu\u00f2 pi\u00f9 contare sul suo corpo. Ora tutto dipende dalla mente. Sam apprende immediatamente la tecnica e si reca da Oda Mae per sventare il piano di Carl e Willy.\nLa sensitiva si presenta alla banca dove lavorava Sam assumendo la falsa identit\u00e0 di \"Rita Miller\", il personaggio inesistente a cui Carl avrebbe dovuto intestare i 4 milioni di dollari. La donna riesce a prelevarli sotto forma di assegno circolare, che \u00e8 poi costretta a consegnare, suo malgrado, in beneficenza a due suore. Il piano fallisce, perch\u00e9 Molly, inconsapevolmente, riferisce a Carl che la sensitiva si \u00e8 recata in banca per chiudere un conto e che il suo vero nome non \u00e8 Oda Mae Brown, ma Rita Miller. Fuori di s\u00e9 dalla rabbia e, percosso da Sam, Carl minaccia di ammazzare Molly se la sensitiva non gli consegna l'assegno entro le 23:00. Allora Carl, aiutato da Willy, d\u00e0 la caccia ad Oda Mae a casa sua, ma Sam la avvisa dell'irruzione dei due malviventi, la salva e li affronta. Willy, spaventato dagli oggetti volanti nell'appartamento e dalle percosse di Sam, scappa in strada, dove viene investito e schiacciato fra un'auto ed un camion. La sua anima, uscita dal corpo a seguito della collisione, viene assalita e condotta all'Inferno da demoni oscuri.\nSam torna a casa di Molly insieme ad Oda Mae. La ragazza continua a non credere alle parole della sensitiva. Oda Mae non solo la avverte del pericolo che sta correndo, ma le spiega molto chiaramente il motivo per cui Sam \u00e8 morto, ovvero che il suo amato non \u00e8 stato ucciso accidentalmente, ma \u00e8 stato assassinato, perch\u00e9 aveva scoperto delle operazioni bancarie illecite di Carl. Solo l'intervento dell'amato convince Molly a far entrare Oda Mae in casa. Sam, dopo essere entrato nel corpo di Oda Mae, convince Molly della sua esistenza, ma improvvisamente sopraggiunge Carl, intenzionato a vendicarsi. Carl cerca di uccidere Molly ed Oda Mae, ma viene fermato costantemente da Sam. Alla fine Carl rimane ucciso sotto la vetrata di una finestra sfasciata da una carrucola scagliata da lui stesso, nel tentativo di evitare le percosse di Sam. Anche la sua anima viene trascinata all'Inferno dai demoni.\nPer Sam \u00e8 arrivato finalmente il momento di andare in Paradiso; nel miracolo di quel momento per\u00f2, Dio concede a Sam di essere visibile agli occhi di Molly ed Oda Mae. Sam ringrazia la sua amica e dice finalmente a Molly quel tanto sospirato \"Ti amo\" che in vita non era mai riuscito a pronunciare. Prima di raggiungere gli spiriti buoni, Sam saluta le due donne dicendo \"addio\", e Molly gli risponde \"ciao\", poich\u00e9 ha compreso che non esiste una fine, nemmeno con la morte.\nProduzione.\nLe riprese si sono svolte dal 24 luglio 1989 al 5 dicembre dello stesso anno.\nRiprese.\nEssendo un film ambientato a New York, buona parte delle scene vennero appunto girate nella citt\u00e0 medesima; come altra location venne sfruttata Los Angeles, in particolare per le scene della banca.\nIl famoso taglio androgino di Demi Moore \u00e8 del parrucchiere John Sahag.\nColonna sonora.\nLa colonna sonora venne curata da Maurice Jarre. Il tema principale del film \u00e8 \"Unchained Melody\", un brano composto da Alex North e Hy Zaret nel 1955, e poi portato al successo dai The Righteous Brothers nel 1965. Grazie al film, il brano torn\u00f2 ad essere una hit nelle classifiche di molti paesi. La colonna sonora di Jarre ottenne una nomination per l'Oscar alla migliore colonna sonora, ma perse in favore di quella realizzata da John Barry per il film \"Balla coi lupi\".\nDistribuzione.\nIl film \u00e8 uscito negli Stati Uniti d'America il 13 luglio 1990, mentre in Italia il 16 novembre dello stesso anno ed \u00e8 stato distribuito dalla United International Pictures.\nAccoglienza.\nCritica.\n\"Ghost\" ha un indice di gradimento del 74% su Rotten Tomatoes sulla base delle recensioni di 69 critici, con una valutazione media di 6.88 / 10. Il consenso afferma che il film \"offre agli spettatori una struggente storia d'amore mescolando elementi di commedia, horror e mistero, il tutto sommandosi a uno dei successi pi\u00f9 duraturi della sua epoca.\" Su Metacritic ha un 52/100 come punteggio medio basato su 17 recensioni, che indicano recensioni contrastanti o medie. Il pubblico intervistato da CinemaScore ha assegnato al film un voto medio di \"A\" su una scala da A + a F.\nWhoopi Goldberg ha ricevuto notevoli elogi per la sua performance. In una recensione per il \"New York Times\", Janet Maslin commenta: \"La signora Goldberg interpreta fino in fondo lo stupore, l'irritazione e il grande dono del personaggio per i discorsi. Questa \u00e8 una di quelle rare occasioni in cui la signora Goldberg non classificabile ha trovato un film ruolo che le si addice davvero, e lei ne approfitta\". Persino alcuni scrittori che hanno dato recensioni negative a \"Ghost\" hanno elogiato il lavoro di Goldberg nel film.\nIncassi.\nIl film fu un inaspettato ed enorme successo al botteghino, incassando circa $ 506 milioni in tutto il mondo, a fronte di un budget di produzione di appena $ 22 milioni. \u00c8 stato il film di maggiore incasso globale del 1990. All'epoca era anche il film con il maggior incasso di tutti i tempi nel Regno Unito, con 23,3 milioni di sterline, e in Indonesia, con 3,6 milioni di dollari.\nMusical.\nNell'autunno 2013 \u00e8 stata prodotta la versione italiana teatrale di \"Ghost il Musical\", gi\u00e0 messo in scena a Londra nella stagione teatrale 2011-2012. Basato sull'omonimo film, il musical \u00e8 scritto dallo stesso sceneggiatore Bruce Joel Rubin, con la collaborazione di Dave Stewart e Glen Ballard per le liriche e le musiche."}
{"id": "427642", "revid": "46291", "url": "https://it.wikipedia.org/wiki?curid=427642", "title": "Caryophyllaceae", "text": "Caryophyllaceae \u00e8 una famiglia di piante spermatofite dicotiledoni dell'ordine Caryophyllales.\nDescrizione.\nComprende erbe annuali o perenni con fusti che presentano nodi ben evidenti e con foglie opposte ed intere.\nIl fiore regolare ed ipogino ha un pistillo composto da 2-5 carpelli, ovuli inseriti su una colonna centrale e 2-6 stili liberi.\nIl calice \u00e8 persistente, gamosepalo o dialisepalo con 4-5 divisioni; i petali in numero di 4-5 sono liberi fino alla base; gli stami sono in numero doppio dei petali.\nIl frutto \u00e8 una capsula uniloculare, deiscente in 4-6 valve, oppure pu\u00f2 essere una bacca (\"Cucubalus\").\nI semi, pi\u00f9 o meno numerosi, sono spesso reniformi.\nRiproduzione.\nL'impollinazione \u00e8 entomofila mediata da ditteri o lepidotteri.\nDistribuzione.\nQuesta \u00e8 una famiglia relativamente ampia che comprende 88 generi e circa 2.000 specie che sono diffuse soprattutto nelle zone temperate e fredde dell'emisfero boreale, ma che possono essere rinvenute su tutta la terra, un po' meno in Australia dove ne esistono pochi gruppi.\nLe specie italiane sono circa 180.\nTassonomia.\nLa famiglia veniva tradizionalmente suddivisa in 3 sottofamiglie: Paronychioideae con foglie stipolate, \nAlsinoideae con calice dialisepalo, Silenoideae con calice gamosepalo.\nComprende i seguenti generi:"}
{"id": "427643", "revid": "599013", "url": "https://it.wikipedia.org/wiki?curid=427643", "title": "Brandon Hunter", "text": "Carriera.\nDopo una carriera collegiale ad Athens, uscito da Ohio University in cui segnava 17 punti e 9,5 rimbalzi di media a gara, fu scelto nel draft NBA 2003 al secondo giro (con la chiamata numero 56) dai Boston Celtics. Alla sua prima stagione in NBA matur\u00f2 36 presenze con una media di 3,5 punti e 3,3 rimbalzi.\nIl 22 giugno 2004 fu selezionato dagli Charlotte Bobcats per l\"'NBA Expansion Draft\", tuttavia non gioc\u00f2 neanche una partita per i Bobcats in quanto fu scambiato il 1\u00ba novembre 2004 con Keith Bogans agli Orlando Magic. La sua carriera ad Orlando frutt\u00f2 31 presenze e medie di 3,1 punti e 2,2 rimbalzi.\nDopo aver giocato con Orlando, Brandon gioca nella CBA con i Sioux Falls Skyforce. In 25 gare il suo bottino \u00e8 di 22 punti e 12 rimbalzi di media a partita giocando 36 minuti con il 60% da due punti e il 65% ai tiri liberi.\nAll'inizio della stagione 2005-06 decide di provare l'esperienza europea e firma un contratto per i greci del Panathinaikos. Tuttavia a causa di un infortunio al polso contro il Pau Orthez riesce a giocare solo due partite di campionato e altre due di Eurolega contro l'Club Baloncesto M\u00e1laga, giocando solo due minuti, e contro il Pau-Orthez, mettendo a referto 7 punti, 5 rimbalzi e 1 assist in soli 18 minuti nel parquet. Per questo motivo a febbraio viene tagliato e il 24 marzo 2006 viene messo sotto contratto dalla Carpisa Napoli.\nCon la Carpisa Napoli gioca 8 partite di regular season da 6 minuti ciascuna viaggiando a 2 punti, 1,5 rimbalzi e 1 palla recuperata di media a partita. Brandon gioca anche i play-off nella squadra partenopea siglando 7,2 punti, 7 rimbalzi, 1,6 schiacciate, 1 palla recuperata e 1 stoppata a partita in 19 minuti di media.\nA fine stagione lascia Napoli, che non lo riconferma, e dopo aver inutilmente tentato la strada NBA in ottobre con i Cleveland Cavaliers, il 23 novembre 2006, insieme alla guardia Paul McPherson, viene ingaggiato dalla TdShop.it Livorno per la stagione 2006-07. A Livorno riesce a esprimersi nel migliore dei modi viaggiando a medie altissime: 15 punti con il 57% da due punti e con un massimo di 29 contro l'Upea Capo d'Orlando, 8,5 rimbalzi con un massimo di 17 contro la Bipop Carire Reggio Emilia, 2 schiacciate, 1,5 recuperi e 1,3 assist in 30 minuti sul parquet. Non riesce, comunque, a far salvare la sua squadra dalla retrocessione in Legadue.\nNella stagione 2007-08 viene ufficializzato dalla Pallacanestro Biella con cui disputa 31 partite a 13 punti, 9,2 rimbalzi con un high di 17 contro la Fortitudo Bologna, schiacciando 1,3 volte, servendo 1 assist e recuperando 1,7 palloni di media a partita giocando 28 minuti scarsi.\nLa sera di venerd\u00ec 26 settembre 2008, durante la presentazione della squadra della Premiata Montegranaro a Porto San Giorgio, il presidente della societ\u00e0 veregrense, Tiziano Basso, comunica che in seguito al taglio dell'ex stella NBA, Shawn Kemp, di averlo messo sotto contratto annuale per la stagione 2008-09.\nA Montegranaro totalizza 30 presenze realizzando 13,3 punti e 9,5 rimbalzi a partita."}
{"id": "427646", "revid": "92723", "url": "https://it.wikipedia.org/wiki?curid=427646", "title": "Il pomeriggio di un fauno (balletto)", "text": "Il pomeriggio di un fauno (in francese, L'Apr\u00e8s-midi d'un faune) \u00e8 un balletto in un atto su musica di Claude Debussy e coreografia di Vaclav Ni\u017einskij, che ne fu anche protagonista, realizzato dalla compagnia dei Ballets Russes. Fu eseguito per la prima volta a Parigi il 29 maggio 1912; la scenografia originale e i costumi erano di L\u00e9on Bakst. La partitura e il balletto sono entrambi ispirati dalla famosa omonima poesia di St\u00e9phane Mallarm\u00e9.\nStoria del balletto.\nLa coreografia.\nLo stile del balletto, nel quale un giovane fauno incontra diverse ninfe, amoreggia con loro e infine le rincorre, \u00e8 deliberatamente arcaico; infatti fu probabilmente L\u00e9on Bakst, amante dell'arte classica, a suggerire l'idea al ballerino Vaclav Ni\u017einskij. Nel 1910 il pittore si rec\u00f2 al museo del Louvre con Ni\u017einskij per visitare la sezione riguardante l'arte ellenica e vi trovarono come fonte d'ispirazione un vaso a fondo nero: la gestualit\u00e0 dell'opera e i profili vennero ricreati poi nel balletto. Il ballerino a sua volta propose subito a Djagilev l'idea di una coreografia su motivi della Grecia antica; l'impresario accett\u00f2 la proposta immediatamente anche perch\u00e9 voleva fare di Ni\u017einskij il nuovo coreografo dei suoi Balletti russi. La scelta della musica cadde sul \"Pr\u00e9lude \u00e0 l'apr\u00e8s-midi d'un faune\" di Debussy. \nNijinsky dunque inizi\u00f2 a creare la sua prima coreografia sperimentando, laddove possibile, i nuovi elementi del balletto con la sorella Bronislava e il giovane ballerino Aleksandr Gavrilov: la gestualit\u00e0 e le movenze sono quelle tipiche delle figure arcaiche, rappresentate appunto sul vaso di argilla rossa.\nI passi e le movenze pretese da Ni\u017einskij per\u00f2 erano del tutto estranee al repertorio dei ballerini, che si trovarono in grande difficolt\u00e0 nel realizzare ci\u00f2 che il coreografo richiedeva: la ninfa principale, Ida Rubin\u0161tejn, rinunci\u00f2 subito alla prima sessione di lavoro.\nPer rispecchiare al meglio il concetto espresso dai vasi greci, i ballerini danzavano con la testa e le gambe di profilo rispetto alla sala, mentre rimanevano rivolte verso questo solamente il corpo e le braccia.\nA complicare i passi poi entr\u00f2 in gioco anche la musica, con cui Ni\u017einskij instaur\u00f2 un rapporto complicato, non avendo in realt\u00e0 alcuna nozione musicale: la melodia di Claude Debussy serviva solamente da paesaggio sonoro alla scena, mentre i movimenti dei ballerini diventavano violenti e discontinui.\nSolamente dopo numerose ripetizioni, le ninfe riuscirono a danzare in modo fluido, senza intoppi: il coreografo, all'opposto, che interpretava il ruolo principale del fauno, si limit\u00f2 a una danza con i piedi ben ancorati al suolo, senza salti o piroette.\nDebussy non fu interpellato per la realizzazione coreografica del suo lavoro, infatti ne venne a conoscenza solo in un secondo tempo dimostrandosi piuttosto inquieto alla notizia.In seguito il compositore non ebbe nemmeno parte per la realizzazione; non fece obiezioni, ma non volle nemmeno assistere alla prove. Il 28 maggio, quando finalmente presenzi\u00f2 alla prova generale, Debussy rimase piuttosto sconcertato tanto da dire in un'intervista: \"ho visto le ninfe e il fauno muoversi per il palcoscenico come marionette o addirittura come pupazzetti di cartone, sempre dando il profilo al pubblico, con gesti duri e angolosi stilizzati in modo arcaico e grottesco... i personaggi si atteggiano come le figure dipinte sui vasi greci o etruschi, senza grazia, senza flessuosit\u00e0, come se quei loro gesti schematici fossero regolati soltanto dalla geometria\".\nLa rottura con la danza classica, con il tecnicismo a cui i ballerini russi erano abituati, alla leggerezza dei passi, appare molto forte, tanto che Djagilev durante le prove inizi\u00f2 a dubitare della riuscita e del successo dell'opera.\nLo scandalo.\nIl pubblico rimase sconcertato dalla novit\u00e0 di una danza molto differente rispetto a quella a cui era abituato; stup\u00ec anche il costume di Ni\u017einskij, molto aderente, e le braccia nude del ballerino dipinte a chiazze come il costume stesso, ma fu specialmente la mimica finale dell'atto sessuale nella coreografia che caus\u00f2 lo scandalo dopo la prima rappresentazione. Nel giornale \"Le Figaro\", l'editore Gaston Calmette scrisse: \"Abbiamo avuto un fauno, incontinente, con dei pessimi movimenti di una bestialit\u00e0 erotica e di una mimica pesantemente sfrontata.\"\nRiguardo alla coreografia di Ni\u017einskij il critico Robert Brussel scrisse che fu una rappresentazione troppo espressiva \"di un corpo di un animale mal costruito, orrendo in faccia e ancora pi\u00f9 orribile di profilo\"; il suo giornale inizi\u00f2 cos\u00ec una campagna contro il balletto.\nDjagilev e il direttore del teatro, il principe Volkonskij, subirono l'accusa di aver volutamente cospirato contro la pubblica morale.\nIn replica, lo scultore Auguste Rodin pubblic\u00f2 un articolo in difesa della coreografia e in una lettera indirizzata al \"Le Figaro\", il pittore Odilon Redon espresse il desiderio che il suo amico St\u00e9phane Mallarm\u00e9 dovesse ad ogni costo vedere \"questa magnifica evocazione del suo pensiero\".\nIn realt\u00e0 Ni\u017einskij non ebbe colpe per le provocazioni della coreografia; l'idea di mimare un atto sessuale con la sciarpa della ninfa fu interamente di Djagilev, cos\u00ec come fu sempre l'impresario a volere il costume estremamente attillato del fauno, una calzamaglia che lasciava scoperto in gran parte il corpo del ballerino.\nLa ricostruzione.\nInizialmente il balletto, grazie agli articoli negativi pubblicati su \"Le Figaro\", ebbe un'accoglienza discordante del pubblico, scandalizzato, e della critica; tuttavia, dopo la prima parigina, il balletto di Ni\u017einskij rimase in repertorio per molto tempo prima di essere accantonato, ed ebbe successivamente grande fortuna. Per molto tempo rimase pressoch\u00e9 invariato, mantenendo anche il caratteristico costume del fauno.\n\u00c8 stato poi pi\u00f9 volte coreografato in nuove edizioni, negli anni successivi, a volte come esibizione solistica come nella versione di Serge Lifar del 1953. Da ricordare la coreografia di Jerome Robbins del 14 maggio 1953 al New York City Center con Francisco Moncion e Tanaquil Le Clercq come interpreti.\nVerso la fine degli anni ottanta la studiosa della danza Ann Hutchinson Guest ricostru\u00ec il balletto a partire da quaderni degli appunti appartenuti a Ni\u017einskij, che le permisero di ricostruirne i passi, e dalle fotografie dei ballerini scattate dal Baron Adolf de Meyer poco dopo la prima rappresentazione. Questa versione ricostruita \u00e8 spesso allestita insieme con gli altri lavori di Ni\u017einskij o allestita insieme al repertorio dei Ballets Russes.\nMusica.\nDebussy scrisse la musica tra il 1891 e il 1894 su richiesta di Mallarm\u00e9. Non si tratta di una composizione a s\u00e9 stante, ma piuttosto di un \"commento musicale, infinitamente libero e sottile, ad una grande poesia della quale Debussy comprendeva tanto pi\u00f9 profondamente che il suo tema \u00e8 quello della sensualit\u00e0 che comanda tutte le forme della natura, questa sensualit\u00e0 che si manifestava in Debussy attraverso le azioni della sua vita come attraverso i suoi gesti di creatore\". Il brano doveva inizialmente far parte di un trittico (\"Pr\u00e9lude, Interlude et Paraphrase finale sur l'Apr\u00e8s-midi d'un faune\") che doveva introdurre e commentare la trasposizione teatrale del poema.\nMusicare una poesia come quella di Mallarm\u00e9 voleva dire inoltre mantenere una coerenza nella concatenazioni delle diverse improvvisazioni, che si svolgono intorno al tema centrale. La trascrizione musicale della poesia di Mallarm\u00e9 esigeva questa elasticit\u00e0 formale, come anche l'impiego di un linguaggio adatto a trasportare le sfumature dalla poesia alla musica.\nDebussy non fu interpellato per la realizzazione coreografica del suo lavoro, infatti ne venne a conoscenza solo in un secondo tempo dimostrandosi piuttosto inquieto alla notizia.\nQuesta composizione di Debussy \u00e8 un'opera di un potere puramente sonoro, come aveva ben capito Mallarm\u00e9, che scrisse al compositore che \"la sua musica non presentava dissonanze con il [suo] testo, ma andava pi\u00f9 lontano, veramente, nella nostalgia e la luce, con finezza, con malinconia, con ricchezza\".\nSoggetto.\nUn fauno, in un torrido pomeriggio estivo, disteso al sole sopra una collinetta, suona il flauto di Pan. Carico di desiderio sessuale, preso da un guizzo, inizia a danzare. Sette ninfe, che vanno a fare il bagno, in quel momento passano davanti al fauno; questo, incuriosito, fissa le passanti non avendo mai visto prima di allora quelle creature.\nIl fauno vorrebbe giocare con loro e le insegue, ma queste spaventate fuggono: solamente una si sofferma per un istante. Il giovane, met\u00e0 uomo e met\u00e0 animale, tende il braccio verso la ninfa che per\u00f2, appena i due vengono a contatto, scappa, fugge via, lasciando cadere la sua sciarpa.\nIl giovane allora raccoglie ci\u00f2 che la ninfa ha fatto cadere, lo accarezza, lo bacia, lo alza al cielo come trasportato da un'estasi e vi si adagia sopra, come se fosse la ninfa, per possederla in un ultimo slancio erotico."}
{"id": "427649", "revid": "125082215", "url": "https://it.wikipedia.org/wiki?curid=427649", "title": "Rock in Rio", "text": "Rock in Rio \u00e8 il pi\u00f9 grande festival di musica rock del Brasile organizzato dall'imprenditore Roberto Medina, successivamente esportato anche in Portogallo col nome di Rock in Rio Lisboa e in Spagna col nome di Rock in Rio Madrid. Gli otto festival di Rio de Janeiro si tennero nel 1985, 1991, 2001, 2013, 2015, 2017 e 2019, quelli di Lisbona nel 2004, 2006, 2008, 2010, 2012, 2014, 2016 e 2018 e a Madrid nel 2008, 2010 e 2012. Nel 2015 il festival si \u00e8 tenuto per la prima volta negli Stati Uniti a Las Vegas.\nNel maggio 2018, Live Nation Entertainment ha acquisito una quota di maggioranza del festival. Medina continua a gestire l'organizzazione del festival.\nRock in Rio.\nRock in Rio ha avuto otto rappresentazioni in Brasile.\nRock in Rio.\nLa prima edizione del festival si tenne nel 1985, con Queen, Scorpions, Iron Maiden, George Benson, Rod Stewart, AC/DC e Yes come artisti principali. Circa 1,4 milioni di persone parteciparono nei 10 giorni del festival.\nElenco degli artisti che si esibirono a Rock in Rio:\nEntrambi i concerti dei Queen vennero filmati (l'11 e il 18 gennaio) e trasmessi in tutto il Sud America da Rede Globo. Ogni concerto venne visto da quasi 200 milioni di persone in oltre 60 nazioni. \nSi narra che l'esibizione degli Iron Maiden fu leggendaria, inizi\u00f2 esattamente a mezzanotte meno due minuti, per celebrare e promuovere il loro ultimo disco Powerslave, che comprendeva la canzone \"Two Minutes to Midnight\". Un evento noto accadde durante la canzone \"Revelations\", quando il cantante principale Bruce Dickinson, and\u00f2 a sbattere contro il manico della chitarra di Dave Murray. Il manico lo colp\u00ec in fronte, aprendo una larga ferita e bagnando il suo viso di sangue. Dickinson si comport\u00f2 come se nulla fosse successo.\nChris Frantz e Tina Weymouth, in quel momento rispettivamente batterista e bassista dei Talking Heads, presero parte al concerto dei B-52's. Si unirono alla band durante la terza canzone e continuarono a suonare con loro.\nI Queen furono gli artisti pi\u00f9 pagati, con $600.000, per le loro due performance.\nRock in Rio 2.\nLa seconda edizione dell'evento si tenne proprio a Rio de Janeiro, dal 18 al 27 gennaio 1991 allo Stadio Maracan\u00e3. Ad esibirsi furono i Guns N' Roses, Prince e George Michael che si esibirono in due delle nove serate dell'evento; New Kids on the Block e A-ha una volta soltanto; tra gli altri anche Faith No More, Judas Priest e Megadeth.\nElenco degli artisti che si esibirono a Rock in Rio 2:\nParticolare storico dell'edizione: gli a-ha stabilirono il record mondiale per il pubblico pagante pi\u00f9 numeroso della storia, con 198.000 partecipanti (mentre tutti gli altri artisti raccolsero sui 60.000 partecipanti). Il concerto del 20 gennaio dei Guns N' Roses vide la loro prima apparizione con il nuovo batterista, Matt Sorum. Il secondo concerto di George Michael, il 27 gennaio, ultimo giorno dell'evento, fu caratterizzato dalla presenza di Andrew Ridgeley, suo compagno negli Wham!, che si esib\u00ec insieme a Michael per alcune canzoni.\nRock in Rio 3.\nIl terzo festival \"Rock in Rio\", svoltosi nel 2001, vide tra i principali artisti Iron Maiden, Oasis, R.E.M., Red Hot Chili Peppers e Guns N' Roses. Gli Iron Maiden registrarono la loro esibizione e la pubblicarono nell'album dal vivo Rock in Rio. I profitti delle vendite vennero donati alla fondazione Clive Burr, che aiut\u00f2 l'ex batterista a pagare le crescenti spese mediche per la cura della sclerosi multipla. La pi\u00f9 notevole apparizione al Rock in Rio 3 fu quella del ritorno del gruppo hard rock statunitense dei Guns N' Roses che, ad esclusione di Axl Rose unico membro originale della band, era composta da una nuova formazione, dove troviamo il virtuoso chitarrista Buckethead e da altri membri.\nNick Oliveri, il bassista dei Queens of the Stone Age si esib\u00ec nudo per parte del concerto e venne arrestato per atti osceni alla fine dello stesso. Venne rilasciato poco dopo.\nElenco degli artisti che si esibirono a Rock in Rio 3:\nRock in Rio 4.\nTra fine settembre e inizio ottobre 2011 si \u00e8 svolta la quarta edizione del Rock in Rio nella sua terra d'origine. Il festival \u00e8 iniziato venerd\u00ec 23 settembre ed \u00e8 terminato domenica 2 ottobre. Gli headliner, in ordine, sono stati: Elton John, Red Hot Chili Peppers, Metallica, Stevie Wonder, Shakira, Coldplay e Guns N' Roses.\nDa segnalare il ritorno in scena dei Guns N' Roses, che con la partecipazione al RIR 4 danno inizio al loro tour del 2011.\nOgni giornata, in questa edizione, ha visto esibizioni di diverse band su diversi palchi. I gruppi principali si sono esibiti al \"Palco Mundo\". Sono stati allestiti altri tre palchi: \"Palco Sunset\", \"Electronica\" e \"Rockstreet\".\nNei 7 giorni di concerti si sono esibiti oltre 170 tra gruppi e artisti solisti, tra i pi\u00f9 noti (oltre ai gi\u00e0 citati): Katy Perry, Rihanna, Snow Patrol, Mot\u00f6rhead, Slipknot, Sepultura, The Asteroids Galaxy Tour, Kesha, Jamiroquai, Joss Stone, Lenny Kravitz, Maroon 5, Evanescence e System of a Down.\nRock in Rio Lisbona.\nDopo l'enorme successo di Rock in Rio 3 in Brasile, Roberto Medina decise di organizzare un evento simile a Lisbona. La decisione di mantenere il nome \"Rock in Rio\" fu controversa e gli ideatori in Brasile cominciarono a chiamarla \"Rock in Rio Tejo\", richiamando al fiume Tago (\"Tejo\" in portoghese), che scorre attraverso la capitale portoghese.\nRock in Rio Lisboa.\nLa prima edizione del Rock in Rio Lisboa, come fu ufficialmente chiamato l'evento, avvenne nel 2004. Bench\u00e9 il festival cambi\u00f2 il nome, rimase la stessa struttura dell'edizione brasiliana.\nPer l'occasione fu costruita un'intera \"citt\u00e0 del rock\", con un'area di circa 200 km\u00b2, nel parco di Bela Vista, con un grande edificio centrale e numerosi tendoni in cui gli artisti suonavano, simultaneamente. Al festival furono presenti anche celebrit\u00e0 come Britney Spears, Metallica, Sting, Paul McCartney e Kings of Leon. Particolare la questione dell'assenza dei Guns N' Roses che nonostante la conferma, furono costretti a cancellare il loro concerto dall'evento (e l'eventuale tour che ne sarebbe seguito) per problemi riguardanti la band (Buckethead venne licenziato) e le registrazioni dell'album Chinese Democracy.\nRock in Rio Lisboa 2.\nLa seconda edizione di Rock in Rio Lisboa fu tenuta nel 2006, con la partecipazione di icone del calibro di Anastacia, Guns N' Roses, Shakira, The Darkness, Red Hot Chili Peppers, Carlos Santana, Roger Waters, Kasabian e Sting.\nRock in Rio Lisboa 3.\nUna terza edizione di Rock in Rio Lisboa si \u00e8 svolta il 30 e 31 maggio 2008 e il 6 -7 -8 giugno 2008. I maggiori artisti che si sono esibiti sono stati: Bon Jovi, i Metallica, i Muse, i Linkin Park e gli Offspring.\nRock in Rio Lisboa 4.\nLa quarta Edizione di Rock In Rio Lisboa si \u00e8 svolta nel 2012. Gli artisti pi\u00f9 acclamati in questa edizione sono stati: Bruce Springsteen, Metallica, Slipknot,\nRed Hot Chili Peppers, Linkin Park, Mot\u00f6rhead, System of a Down, Guns N' Roses, Lenny Kravitz, Stone Sour, Evanescence e Maroon 5."}
{"id": "427651", "revid": "327773", "url": "https://it.wikipedia.org/wiki?curid=427651", "title": "Indice di eterogeneit\u00e0 di Gini", "text": "L'indice di eterogeneit\u00e0 di Gini \u00e8 un indice di eterogeneit\u00e0 per variabili qualitative. Esso offre una misura della eterogeneit\u00e0 (omogeneit\u00e0) di una distribuzione statistica a partire dai valori delle frequenze relative associate alle formula_1 modalit\u00e0 di una generica variabile formula_2 (si ricordi che quest'indice \u00e8 usato nella statistica descrittiva univariata, dove si considera una sola variabile). Ci\u00f2 vuol dire che se i dati sono distribuiti in modo eterogeneo su tutte le formula_1 modalit\u00e0 di formula_2 (cio\u00e8, se le modalit\u00e0 hanno numerosit\u00e0 simili o, nel caso di massima eterogeneit\u00e0, uguali), l'indice di Gini \u00e8 elevato, viceversa, in caso di distribuzione di frequenza omogenea l'indice sar\u00e0 (percentualmente) piuttosto basso. L'indice di Gini \u00e8 cos\u00ec definito:\ndove gli formula_6 sono le frequenze relative delle formula_1 modalit\u00e0 di formula_2.\nNormalizzazione dell'indice di Gini.\nPer essere significativo, in generale, un indice deve essere relativizzato onde fornire una misura che sia confrontabile con altre al fine di stabilire se il valore trovato \u00e8 pi\u00f9 o meno elevato. Avendo due distribuzioni di formula_9 dati (si noti in proposito che le frequenze relative si ottengono dividendo le frequenze assolute associate a ogni elemento della popolazione statistica, per il totale dei dati osservati) sulle quali si \u00e8 calcolato l'indice di Gini, per avere informazioni sul grado di maggiore o minore elevatezza dell'eterogeneit\u00e0 devo opportunamente relativizzare l'indice, ottenendo cos\u00ec l'indice normalizzato. L'indice viene normalizzato dividendolo per il suo massimo se il minimo \u00e8 uguale a formula_10 o dividendo l'indice meno il minimo dell'indice per il suo massimo meno il minimo se il minimo \u00e8 diverso da formula_11. In questo modo si ottiene l'indice normalizzato (con valori tra formula_11 e formula_13). Si calcolano perci\u00f2 il minimo e il massimo a partire da distribuzioni minimanti e massimanti.\nIndice di concentrazione e indice di asimmetria.\nLa metrologia vuole che il valore di una grandezza, dopo una o pi\u00f9 osservazioni, sia fornito unitamente all'errore, anche per poter stabilire la significativit\u00e0 della misura. \nIn modo simile, la distribuzione di probabilit\u00e0 dei valori di una variabile casuale \u00e8 descritta da un \"insieme minimo di due elementi\" (due numeri), che sono la media e la deviazione standard, stimati o misurati.\nL'indice di Gini \u00e8 una media di deviazioni standard, cui tuttavia possono corrispondere distribuzioni di probabilit\u00e0 anche molto diverse tra loro, e appare quindi insufficiente da solo a descrivere i principali aspetti di una curva di Lorenz. Alcuni autori propongono una descrizione \"duale\" della curva di Lorenz (un'analisi fattoriale). Si utilizzano due numeri, per la relativa variabile casuale di tipo quantitativo e trasferibile: una misura della \"concentrazione\" e una seconda misura dell\"'asimmetria\" della curva.\nCi\u00f2 si rende necessario, ad esempio, per poter confrontare distribuzioni del reddito (curve della distribuzione di probabilit\u00e0 cumulate per la variabile reddito), le cui curve di Lorenz si intersecano tra loro. \nPer comparare (l'indice di asimmetria di) curve di Lorenz che hanno diverso indice sia di asimmetria che di concentrazione, l'indice di asimmetria della curva di Lorenz deve prima essere normalizzato, rispetto al suo indice di Gini (indici di Gini delle sotto-distribuzioni in cui \u00e8 suddivisa, per esempio a destra e a sinistra del valore medio).\nMinima eterogeneit\u00e0.\nIn caso di minima eterogeneit\u00e0 (massima omogeneit\u00e0) i dati sono tutti distribuiti su una modalit\u00e0 che ha frequenza pari al 100%, mentre le altre modalit\u00e0 hanno frequenza 0. Perci\u00f2 si ha:\ncon formula_15 frequenze assolute. Quindi\nessendo gli formula_17. Infatti:\nMassima eterogeneit\u00e0.\nIn caso di massima eterogeneit\u00e0, tutte le modalit\u00e0 hanno uguale frequenza, quindi si ha:\ndove formula_1 \u00e8 il numero delle modalit\u00e0 e\nPerci\u00f2 avremo:\nIndice normalizzato.\nDividendo l'indice per il massimo, si ottiene l'indice normalizzato (percentuale):"}
{"id": "427652", "revid": "731511", "url": "https://it.wikipedia.org/wiki?curid=427652", "title": "Xai-Xai", "text": "Xai-Xai (gi\u00e0 Jo\u00e3o Belo fino al 1975) \u00e8 una citt\u00e0 del Mozambico, capoluogo del distretto omonimo e della provincia di Gaza.\nFondata dai portoghesi all'inizio del XX secolo come Jo\u00e3o Belo, mantenne tale denominazione fino al 1975, anno dell'indipendenza dello stato africano.\nXai-Xai \u00e8 una citt\u00e0 portuale, e si affaccia sull'Oceano Indiano situata nei pressi della foce del fiume Limpopo, 200\u00a0km a nord di Maputo. La rinomata spiaggia di Xai-Xai e la laguna distano dalla citt\u00e0 circa 10\u00a0km.\nLa citt\u00e0 sorge e si sviluppa per circa 2\u00a0km sulla strada EN1, che collega la capitale mozambicana con Maxixe-Inhambane e il cui completamento (nel 1970) contribu\u00ec in modo determinante allo sviluppo di Xai-Xai. Alla stazione degli autobus arrivano le corse provenienti da Maputo e partono quelle per diverse citt\u00e0 dell'entroterra. \nL'alluvione del febbraio 2000 del Limpopo ha interessato notevolmente Xai-Xai, che fu sommersa da circa 3 metri d'acqua. Xai-xai ha successivamente ripreso il suo aspetto di tranquilla citt\u00e0 provinciale e di centro commerciale."}
{"id": "427653", "revid": "123863905", "url": "https://it.wikipedia.org/wiki?curid=427653", "title": "L'Opinione (quotidiano)", "text": "L'Opinione \u00e8 stato uno storico quotidiano italiano fondato a Torino. Ha avuto due vite: la prima \u00e8 cominciata nel 1846 e poi si \u00e8 conclusa nel 1900 (dal 1871 la sede era stata trasferita a Roma). La seconda vita ha attraversato gli anni dal 1945 al 1946 (durante i quali il quotidiano \u00e8 stato rifondato a Torino).\nNell'Ottocento.\nFu concepito a Torino il 26 gennaio 1846 ai tavoli de \u201cIl Cambio\u201d, ristorante che ancor oggi si affaccia sul Palazzo Carignano (allora sede del Parlamento del Regno di Sardegna).\nIl giornale nacque per iniziativa di un gruppo di liberali, che comprendeva Giacomo Durando, Massimo Cordero di Montezemolo, Urbano Rattazzi, Giuseppe Cornero e Giovanni Lanza.\nIl primo direttore fu Giovanni Lanza. Dal 1848 al 1852 il quotidiano fu diretto Aurelio Bianchi Giovini. Giovini diede al giornale un taglio fortemente anticlericale e radicale: ad esempio, dopo la tragica sconfitta dell'esercito sabaudo nella Battaglia di Novara, su \"L'Opinione\" del 28 marzo 1849 espose la fantasiosa tesi che la guerra doveva continuare, costasse quel che costasse, sostenendo, inoltre, che la sconfitta fosse dovuta ad un complotto. Negli anni seguenti, tuttavia, le sue posizioni anticlericali lo portarono a condividere alcune delle iniziative dei governi Cavour, senza appoggiarlo direttamente. Si consider\u00f2 invece avversario dei repubblicani mazziniani, verso i quali condusse una continua e dura polemica.\nNel 1852 venne chiamato alla direzione Giacomo Dina, che guid\u00f2 il giornale per 27 anni, fino alla scomparsa, avvenuta il 16 luglio 1879. Sotto la sua guida il giornale cambi\u00f2 progressivamente la linea anticlericale impostata da Bianchi Giovini e si spost\u00f2 decisamente su linee filo-cavouriane: appoggi\u00f2 il connubio e diede un appoggio incondizionato alla politica economica; in politica estera, sostenne la necessit\u00e0 della partecipazione alla Guerra di Crimea.\nCon il trasferimento della capitale del Regno d'Italia fu trasferita anche la sede del giornale, che fu portata dapprima a Firenze (1865), quindi a Roma (1871). \"L'Opinione\" divenne uno dei giornali pi\u00f9 influenti della capitale, con una tiratura di 7.000 copie. Il programma del quotidiano fu di conquistare alla causa unitaria il ceto popolare della piccola e media borghesia romana, sul quale era nota l'influenza del papato.\nNel 1876 con l'avvento al governo della Sinistra storica, il quotidiano pass\u00f2 all'opposizione. Le vendite subirono un declino che, nel giro di pochi anni, divenne inarrestabile. Nel 1892 si rese necessario un intervento di ricapitalizzazione. Se ne incaric\u00f2 un gruppo di deputati moderati, guidato da Antonio Di Rudin\u00ec. Ma la crisi del quotidiano continu\u00f2.\nDal 1888 al 1896 \"L'Opinione\" fu diretta da Michele Torraca. Tre anni dopo, il 10 aprile 1899, le pubblicazioni cessarono una prima volta. Il giornale venne chiuso definitivamente il 20 dicembre 1900, sotto la direzione di Umberto Silvagni.\nNel Novecento.\nLa testata fu ripresa come foglio clandestino nel 1944. Torn\u00f2 in edicola a Torino nel 1945, all'indomani della Liberazione della citt\u00e0. Il primo numero usc\u00ec il 28 aprile. In base agli accordi presi tra il CLN e il Comando alleato, potevano uscire solo i giornali dei sei partiti del CLN. \"L'Opinione\" ottenne l'autorizzazione alla pubblicazione come organo del Partito Liberale Italiano piemontese.\nLa redazione era formata da giornalisti provenienti da \"La Stampa\" e la \"Gazzetta del Popolo\" (i due maggiori quotidiani torinesi, sospesi per decreto del CLN per connivenza con la Repubblica Sociale).\nGerente responsabile era Franco Antonicelli, il giornale era fatto quasi per intero da Giulio De Benedetti (da \"La Stampa\"). Corrispondente da Roma era Vittorio Gorresio, mentre da Londra era Ruggero Orlando (da \"La Stampa\").\nTra i collaboratori principali, Filippo Burzio, Francesco Neri, Edilio Rusconi, Camilla Cederna, Luigi Einaudi, Paolo Greco.\n\"Il quotidiano era ricalcato su \"La Stampa\", utilizzando lo stesso carattere tipografico e ripetendo la stessa impaginazione\".\nIn luglio i due quotidiani storici di Torino tornarono in edicola, anche se con una nuova testata. Le vendite de \"L'Opinione\", stretta tra i due colossi, si ridussero in breve tempo a poche migliaia di copie.\nAll'inizio del 1946 si verific\u00f2 una spaccatura all'interno del PLI piemontese. Il 6 aprile Antonicelli lasci\u00f2 il quotidiano, che si avvi\u00f2 verso un inarrestabile declino.\nL'ultimo numero usc\u00ec il 30 giugno 1946.\nTra le rubriche del quotidiano \u00e8 da ricordare \u00abSpecchio dei tempi\u00bb, apparsa per la prima volta il 10 gennaio 1946. Pubblicata in taglio basso sulla prima pagina, conteneva storie e fatti di costume. Il titolo venne ripreso da Giulio De Benedetti nel 1955 su \"La Stampa\", diventando in pochi anni una delle rubriche pi\u00f9 famose del quotidiano."}
{"id": "427655", "revid": "15756", "url": "https://it.wikipedia.org/wiki?curid=427655", "title": "Citro\u00ebn BX", "text": "La Citro\u00ebn BX \u00e8 una autovettura prodotta dalla Citro\u00ebn dal 1982 al 1994 in oltre due milioni di esemplari con carrozzeria berlina di tipo fastback o familiare, e dotate di motori ciclo Otto e ciclo Diesel.\nStoria e profilo.\nGenesi del modello.\nLa gestazione della BX ebbe inizio all'inizio del 1977, quando fu avviato il progetto \"XB\", destinato alla realizzazione dell'erede della GS. Di quest'ultima si volevano mantenere alcune impostazioni generali, come la carrozzeria profilata a due volumi, le ruote posteriori parzialmente carenate e naturalmente l'utilizzo delle sospensioni idropneumatiche di tipo autolivellante adattivo semi-attivo, oramai quasi un marchio di fabbrica per i modelli Citro\u00ebn di fascia media e alta. Alla Citro\u00ebn, per\u00f2, la dirigenza non pot\u00e9 pi\u00f9 contare su Robert Opron, gi\u00e0 autore della stessa GS e di altri modelli; egli, infatti, si dimise dopo la fusione con Peugeot nel Gruppo PSA, sarebbe approdato alla Renault. I primi modelli in scala reale sono datati 1977 e molto ispirati alla GS, alla sua erede GSA, nonch\u00e9 all'ammiraglia CX debuttata 1978; dopoidch\u00e9 i vertici del neonato Gruppo PSA fecero realizzare, nel 1979, anche un prototipo ispirato fortemente alla Peugeot 305, anch'essa introdotta nel 1977. I risultati, per\u00f2, non furono affatto convincenti; proprio per questo, la Citro\u00ebn scelse di avvelersi di una collaborazione esterna con la Bertone, la quale incaric\u00f2 del lavoro Marcello Gandini. Questi, infatti, era il designer italiano gi\u00e0 autore di vetture come la Lamborghini Countach, la Maserati Khamsin, la De Tomaso Pantera e l'Alfa Romeo Montreal.\nL'atelier torinese impose a Gandini di prendere spunto da una concept presentata proprio da Bertone in quel 1977, vale a dire la Reliant \"FW11\", un prototipo (proposto anche per la casa turca Anadol) mai entrato in produzione con il marchio inglese (e neppure con il marchio turco). Marcello Gandini si ispir\u00f2 quindi sia a tale prototipo, sia anche ad un successivo prototipo, sempre di Bertone e denominato \"Volvo Tundra\" e risalente a al proprio dal 1979. Poich\u00e9 le linee della futura berlina francese non si dimostrarono estremamente innovative, l'atelier piemontese scelse di puntare sull'innovazione nella scelta dei materiali: ecco perch\u00e9 per la nuova vettura si scelse di realizzare in vetroresina alcuni pannelli della carrozzeria, come l'ampio portellone posteriore, i montanti laterali posteriori e anche, su alcune versioni, il cofano anteriore. Tale soluzione fu voluta per almeno due motivi, cio\u00e8 contenere la massa dell vettura e garantire un baricentro pi\u00f9 basso.\nNel frattempo, per quanto riguarda la meccanica, le direttive dei nuovi padroni del marchio francese imposero la rinuncia al tradizionale motore boxer con raffreddamento ad aria in favore delle pi\u00f9 innovative unit\u00e0 PSA raffreddate ad acqua e gi\u00e0 da tempo in forza a diversi modelli Peugeot. I primi test di tale meccanica vennero condotti su strada utilizzando un muletto con carrozzeria quasi identica a quella della \"GS\". \nDebutto.\nIl 16 settembre 1982 venne calata lentamente dalla Torre Eiffel una cassa di legno. Tocc\u00f2 terra quasi 10 giorni dopo, il 25 settembre, scoprendo la nuova BX. La presentazione ufficiale avvenne cinque giorni dopo, il 30 settembre 1982, al salone dell'automobile di Parigi, inizialmente solo con carrozzeria berlina a due volumi e a 5 porte.\nDesign e interni.\nIl corpo vettura a due volumi della BX, sebbene profilato in modo da garantire una sorta di continuit\u00e0 con la \"GSA\", risultava piuttosto spigoloso ad una prima occhiata, ma in realt\u00e0 \u00e8 stato oggetto di studi attenti da parte di Gandini, tanto da ottenere un Cx molto basso per l'epoca, pari a 0.34, un risultato che testimonia la ricerca della massima aerodinamicit\u00e0 in maniera tale da ridurre i consumi. Le dimensioni sono un poco superiori a quelle della GSA, tanto che inizialmente quest'ultima non venne sostituita: la BX si posizion\u00f2 quindi a met\u00e0 strada tra la GSA e l'ammiraglia \"CX\". Il frontale, piuttosto sottile e affilato, \u00e8 caratterizzato da una calandra liscia con grandi fari rettangolari a sviluppo orizzontale e un paraurti di ridotte dimensioni. Il gruppo fari-calandra \u00e8 a sua volta caratterizzato da un'angolatura trasversale che attraversa tutto il frontale. Un'altra particolarit\u00e0 della zona anteriore \u00e8 data dal parabrezza dotato di tergicristallo monospazzola.\nLa vista laterale mostra l'impegno profuso da Bertone e Gandini sotto l'aspetto aerodinamico, ma anche una certa continuit\u00e0 con la recente produzione Citro\u00ebn: fronzoli ridotti all'osso, va notata la differenza fra la forma trapezoidale dei passaruota anteriori e quella carenata dei passaruota posteriori, quest'ultimo un chiaro richiamo alle altre Citro\u00ebn pre-PSA. Altre caratteristiche sono le ampie superfici vetrate e il montante centrale \"nascosto\" tra le superfici vetrate stesse, in maniera da rendere pi\u00f9 snella la vista. La ricerca aerodinamica si nota soprattutto nella zona posteriore, dove il padiglione scende senza soluzione di continuit\u00e0 fino all'altezza dei gruppi ottici. Qui, la vista laterale permette di notare anche il massiccio montante posteriore con una grigliatura alla sua base. Le versioni con allestimento \"TR\" erano caratterizzate dalla presenza di un terzo finestrino fisso subito prima del montante posteriore stesso. La coda \u00e8 quindi sprovvista di un terzo volume, ma a differenza della GS, che non aveva un vero e proprio portellone, la BX invece ne possiede uno assai ampio e pratico, con un ampio lunotto, e che d\u00e0 modo di accedere ad un grande vano bagagli della capacit\u00e0 di 444 litri, ampliabile fino a 1.455 abbattendo lo schienale posteriore. I gruppi ottici sono di forma rettangolare, leggermente avvolgenti e suddivisi in plastiche quadrate.\nNel cruscotto, si ha un posto guida con quadro strumenti di forma rettangolare che incorpora l'orologio elettrico a led verdi, il tachimetro a tamburo rotante (gi\u00e0 utilizzato su GS, CX e GSA, ma sostituito nella seconda serie con un tachimetro convenzionale) con contachilometri totale e parziale, l'indicatore del livello del carburante e della temperatura dell'acqua di raffreddamento, le spie dei servizi e, per la versione 16 TRS, l'indicatore elettrico di livello olio motore e il contagiri a led a sviluppo orizzontale. La strumentazione \u00e8 affiancata simmetricamente da due gruppi piramidali, detti satelliti (o sistemi PRN), che raggruppano tutti i comandi necessari ad azionare l'illuminazione, gli indicatori, i tergilavacristalli e lo sbrinatore. \u00c8 presente anche un altro elemento tipico di molte Citro\u00ebn dell'epoca e anche degli anni precedenti, vale a dire il volante monorazza, qui con un disegno attualizzato.\nMeccanica e motori.\nLa BX nasceva su un pianale del tutto nuovo che in seguito sarebbe stato utilizzato anche per un'altra vettura del Gruppo PSA, vale a dire la Peugeot 405, anche se in forma semplificata. Tale pianale fa uso delle sospensioni idropneumatiche; la geometria dell'avantreno era del tipo MacPherson, mentre il retrotreno era a semiassi oscillanti. L'impianto frenante fa uso di quattro freni a disco, quando all'epoca era molto pi\u00f9 diffuso l'utilizzo di due dischi all'avantreno e due tamburi al retrotreno, mentre lo sterzo era a cremagliera.\nAl suo debutto, la BX \u00e8 stata proposta in tre motorizzazioni:\nLa trazione era anteriore e il cambio era manuale a 4 rapporti sulla versione base da 62\u00a0CV, a 5 rapporti sulle altre versioni.\nEvoluzione.\nLa produzione viene quindi avviata nel mese di settembre del 1982, gi\u00e0 un mese prima della presentazione ufficiale, con il modello \"BX16\" a fare provvisoriamente da versione di punta, equipaggiabile a richiesta anche con l'aria condizionata. Lo stabilimento di produzione era quello di Rennes-la-Janais. La produzione si articola in due serie comprendenti versioni berlina, break (familiare) e varianti sportive, con motorizzazioni benzina e diesel: la prima (Serie 1) va dalla presentazione, 1982, fino a giugno 1986, la seconda (Serie 2) da luglio 1986 fino a dicembre 1993 per le berline e fino al 1994 per le break dopo un totale di 2.315.739 esemplari. Le ultime berline sono state prodotte nel dicembre 1993, le ultime break nel 1994, ma l'ultima BX a essere stata venduta risale al 1996, fatto che costrinse la casa francese a prorogare fino al 2006 l'obbligo legale di fornire pezzi di ricambio.\nLa prima serie.\nEsteriormente gli esemplari di prima serie sono riconoscibili per gli indicatori di direzione anteriori color arancio alti circa la met\u00e0 dei gruppi ottici anteriori, per i ripetitori laterali tondi, per gli specchi retrovisori con snodo a sfera e per i copricerchi con settori di colore nero.\nPoco dopo l'inizio della produzione nello stabilimento di Rennes-la-Janais, un altro sito venne attivato per la produzione della BX, stavolta a Vigo, in Spagna.\nNel 1983, si hanno le prime novit\u00e0: al salone dell'automobile di Francoforte vengono introdotte la \"BX 19D\" e la \"BX 19 TRD\", prime BX con motore diesel, in questo caso un motore XUD aspirato da 1.9 litri ed in grado di erogare fino a 65\u00a0CV di potenza massima. Le due differenti sigle indicano semplicemente il livello di allestimento: il pi\u00f9 ricco vanta tra l'altro anche i sedili anteriori regolabili in altezza, il tergilunotto ed i vetri elettrici. Un'altra novit\u00e0 sta nel leggerissimo incremento di potenza della BX 16, da 90 a 92\u00a0CV.\nNel giugno del 1984, la lista optional si arricchisce del nuovo cambio automatico a 4 rapporti, previsto per\u00f2 solo in abbinamento con il motore da 1.6 litri. Tre mesi dopo, a settembre, viene introdotta la nuova versione di punta, denominata \"BX 19 GT\", equipaggiata con un 1.9 XU da 105\u00a0CV e caratterizzata da una dotazione che comprendeva anche il servosterzo e il computer di bordo. Sempre nel 1984, la BX 16 vide la sua potenza crescere nuovamente, da 92 a 94\u00a0CV.\nNel 1985 viene presentata la \"BX Break\", versione giardinetta realizzata da Heuliez, dalla pi\u00f9 ampia praticit\u00e0 e dalla pi\u00f9 ampia capacit\u00e0 di carico, salita da 1455 a 1800 litri con lo schienale abbassato. A tale risultato contribuisce anche una lunghezza del corpo vettura cresciuta di 17\u00a0cm, nonch\u00e9 l'ovvio ridisegnamento della zona posteriore. La BX Break \u00e8 stata inizialmente proposta in abbinamento con tutti i motori tranne quello da 1.4 litri, ritenuto poco potente per garantire prestazioni soddisfacenti. Sempre nel 1985, la berlina venne proposta nelle serie speciali \"BX Leader\" e \"BX SPORT\". Quest'ultima divenne anche la nuova versione di punta, poich\u00e9 equipaggiata con il motore della 19GT potenziato per la Citroen dal noto preparatore e motorista Danielson con 2 carburatori doppiocorpo Solex ADDHE da 40 ad apertura simultanea, nuovo radiatore Chausson in alluminio, nuova testata in lega leggera completamente ridisegnata, pistoni di nuovo disegno, albero a camme modificato, nuovi collettori di aspirazione in alluminio, nuove bielle rinforzate e valvole maggiorate che portavano la potenza massima a ben 126\u00a0CV. Tale versione speciale era dotata di strumentazione con quadranti a lancette, ma anche di parafanghi allargati, minigonne, paraurti, logo posteriore e adesivi specifici e di serie offriva un equipaggiamento completo: servosterzo, chiusura centralizzata, vetri atermici oscurati, sedile posteriore ribaltabile, cerchi in lega specifici, 4 appoggiatesta, alettone posteriore in tinta con la carrozzeria, volante dedicato e pomello del cambio con filetto rosso. Prevista inizialmente in una tiratura di soli 2500 esemplari (come peraltro anche la Leader) la casa ne predispose in seguito altri 5000, per un totale di soli 7500 esemplari prodotti. \nLa \"BX SPORT\" fu proposta inizialmente solo in 2 tonalit\u00e0 di grigio (Gris Perle m\u00e9tallis\u00e9, Gris Renard m\u00e9tallis\u00e9) poi a partire da luglio 1985 fu proposta anche in rosso (Rouge Feu), bianco e nero. Solo 200 esemplari di \"BX SPORT\" furono destinati al mercato italiano. Oggi \u00e8 molto rara ed ambita dagli appassionati e si stima che ne siano rimaste meno di 150 in tutto il mondo.\nLa \"Leader\", verr\u00e0 riproposta successivamente a pi\u00f9 riprese mentre la \"SPORT\" non fu pi\u00f9 proposta. Sempre del 1985, e pi\u00f9 precisamente del mese di settembre, \u00e8 la variante Digit della 19 GT, equipaggiata con una strumentazione completamente digitale, autoradio con riproduttore di cassette e chiusura centralizzata con telecomando.\nA novembre 1985 viene presentata la \"BX 4TC\" a trazione integrale studiata appositamente per le competizioni e costruita anche in 200 esemplari da strada per ottenerne l'omologazione FISA. Il propulsore \u00e8 un blocco da 2141\u00a0cm\u00b3 con turbocompressore Garrett, intercooler, iniezione Bosch K-Jetronic da 200\u00a0CV. Riconoscibile a prima vista per la fanaleria maggiorata, le carreggiate allargate e il vistoso alettone posteriore. Sul fronte diesel vanno segnalate due novit\u00e0: l'arrivo della \"BX 17 D\", equipaggiata con il 1.8 diesel aspirato da 60\u00a0CV, e l'introduzione del cambio automatico come optional anche per la BX 19 TRD.\nGli ultimi aggiornamenti della prima serie della BX arrivano nel febbraio del 1986, con l'allargamento della gamma BX Break anche al motore 1.4 da 72\u00a0CV con cambio a 5 marce.\nLa seconda serie.\nNel luglio del 1986 la BX viene rinnovata, non pi\u00f9 per mano di Bertone, ma dell'allora responsabile del design Citro\u00ebn, Carl Olsen. Esternamente si notano gli indicatori di direzione anteriori di colore bianco della medesima altezza dei gruppi ottici, i ripetitori laterali pi\u00f9 piccoli di forma quadra, gli specchi retrovisori con snodo a mantice, i copricerchi di nuovo disegno e nuovi piccoli dettagli di rifinitura. Internamente si trovano un nuovo cruscotto dalla linea pi\u00f9 classica con la sezione centrale che incorpora i comandi di climatizzazione azionati da manopole anzich\u00e9 da levette, un volante con razza pi\u00f9 larga, la strumentazione diviene con quadranti tradizionali a lancette per tutte le versioni e i satelliti cedono il posto a due convenzionali comandi a leva. Per l'occasione si ha anche la sostituzione della SPORT con la \"BX 19 GTI\" da 125\u00a0CV, di eguale cilindrata, ma alimentata a iniezione elettronica e con una finitura estetica paragonabile alla GT. Quest'ultima, dal canto suo, venne sostituita dalla \"BX 19 TRS\", con lo stesso motore ma con un nuovo allestimento. In diversi mercati furono introdotte anche la \"BX 16\" catalizzata, negli allestimenti \"RS\" e \"TRS\"; il catalizzatore venne proposto anche in abbinamento ai motori 1.4 e 1.9 da 105\u00a0CV; fu introdotta anche la \"BX 16 S\" con motore da 90\u00a0CV la \"BX 15 RE\", spinta da una variante depotenziata del solito 1.6, variante che in questo modello erogava solo 80\u00a0CV. Un'altra novit\u00e0 del 1986 fu la \"BX 16 TRI\", spinta dallo stesso 1.6 ad iniezione da 105\u00a0CV montato anche sulla 205 GTI 1.6. Ultima novit\u00e0 riguard\u00f2 la base della gamma dove venne introdotta la \"BX 11\" mossa dal 1.1 109/5 della potenza massima di 58\u00a0CV; questa versione era disponibile solo in alcuni rari mercati.\nNel 1987 si ebbe l'arrivo di una nuova versione di punta, la \"BX 19 GTi 16v\", spinta dal 1.9 bialbero da 160\u00a0CV, lo stesso della 309 GTI 16v, primo motore francese plurivalvole, se si esclude il 1.8 turbo della 205 Turbo 16. Ma vi fu anche l'arrivo delle \"BX 19 TD\" e \"TZD\", che sostituirono rispettivamente la BX 19 RD e TRD e il cui motore 1.9 diesel pass\u00f2 da 65 a 71\u00a0CV. Sempre del 1987 \u00e8 invece il raggiungimento della milionesima \"BX\" prodotta. Intanto la Leader, che doveva essere un'edizione limitata della Serie 1, a dicembre viene proposta sul mercato per la quinta ed ultima volta.\nL'anno successivo, 1988, la gamma diesel si arricchisce della motorizzazione turbocompressa da 1769\u00a0cm\u00b3 con 90\u00a0CV che fa registrare consumi inferiori rispetto alle versioni aspirate da 1.9 litri. Nel secondo semestre dell'anno compare la \"Olympique\" equipaggiata con il nuovo motore serie TU 1360\u00a0cm\u00b3 da 72\u00a0CV (come il precedente XY) dotato di un nuovo cambio separato tipo MA con 5 rapporti (4 sulla versione base); tale dotazione meccanica viene estesa a tutte le \u201c14\u201d. Analogamente, anche il motore \"109/5\" della BX 11 venne sostituito dal motore TU1, sempre da 1124\u00a0cm\u00b3, ma con potenza scesa leggermente, da 58 a 55\u00a0CV. Tra le versioni speciali abbiamo la \"BX 16 GTI\" per il mercato italiano dotata della completa finitura GTI e del propulsore 1580\u00a0cm\u00b3 con 113\u00a0CV alimentato dall'iniezione Bosch K-Jetronic. Infine, il catalizzatore venne esteso anche al 1.6 depotenziato della BX 15 RE e alla versione di punta, la GTI 16v, che in questo caso vide la sua potenza scendere da 160 a 147\u00a0CV.\nTra la fine del 1988 e la prima met\u00e0 del 1989 la gamma si arricchisce con l'arrivo della \"BX 19 4x4\", che sfrutta la trazione integrale gi\u00e0 applicata su alcuni modelli della gamma \"405\". Tale modello era spinto dal 1.9 da 106\u00a0CV. A marzo viene commercializzata la versione speciale \u201cTonic\u201d con motore 1,6 litri e interni in velluto tipo GTI, contemporaneamente vengono modificate le sigle identificative degli allestimenti: in linea di massima viene aggiunta la lettera \"T\", la \"R\" viene sostituita con \"G\" e la combinazione \"TR\" diventa \"TZ\" (per esempio l'allestimento \"TRS\" cambia in \"TZS\"). Viene intanto presentata una versione a tiratura limitata di 1000 esemplari basata sulla meccanica diesel da 1,7 litri: \u00e8 la \u201cVantage\u201d dal prezzo di acquisto particolarmente conveniente. Dopo l'estate viene effettuato l'ultimo ritocco estetico: i gruppi ottici posteriori diventano bruniti e vengono montati copricerchi di nuovo disegno. La 4x4 diviene disponibile con alimentazione ad iniezione e dispositivo ABS di serie.\nNel 1990 la trazione integrale viene proposta sulla BX 19 GTI, ma anche in abbinamento al motore 1.9 diesel; inoltre, si ha l'arrivo di nuove serie speciali, come la \"Calanque\", equipaggiata da motore 1,1 litri della BX base caratterizzata dalla verniciatura integrale di colore bianco con strisce e scritte identificative lungo le fiancate, la \"Image\" e la \"Millesime\" che beneficiano dei sedili e della finitura esterna paragonabile alla GTI. Nello stesso anno, la BX 16 TRI, la BX 19 4x4 catalizzata e la GTi monoalbero uscirono di produzione. Rimase in listino la BX 4x4 non catalizzata. Basandosi proprio su quest'ultima il designer svizzero Franco Sbarro costru\u00ec una propria versione della BX, denominata Evasion, rielaborandola come una roadster.\nDal 1991, con la presentazione della ZX, la gamma BX comincia ad essere ridotta: le versioni di minore cilindrata sono le prime a uscire dal listino ma per contro, viene introdotta un'ulteriore versione personalizzata, la \u201cOurane\u201d turbo diesel, con climatizzatore e ABS di serie. Sulla BX Berlina non viene pi\u00f9 montato il terzo finestrino laterale. La gamma BX, dopo tali aggiornamenti, partiva dalla BX 14 TGE catalizzata, unica BX con motore 1.4 rimasta a listino, proseguendo con la 15 TGE dotata del 1.6 da 80\u00a0CV e con le versioni 1.6 catalizzate (88\u00a0CV) e senza catalizzatore (94\u00a0CV). Praticamente invariata la parte alta della gamma. \nDurante il 1992 uscirono via via di produzione tutte le versioni sprovviste di catalizzatore, in vista della normativa Euro 1 che sarebbe entrata in vigore a partire dal 1\u00ba gennaio dell'anno seguente. Inoltre esce dal listino la diesel 4x4 e la \"Millesime\u201d sostituisce le \u201cTZS\u201d da 1,6 e 1,9 litri.\nIl 1993 \u00e8 l'ultimo anno ufficiale della produzione delle berline, a febbraio esce sul mercato la BX \"Cottage\". A dicembre viene fermata la produzione delle berline, quando i primi esemplari della Citro\u00ebn Xantia, modello che sostituisce la BX, sono gi\u00e0 sulle strade.\nNel 1994 termina anche la produzione delle break e in Italia si ha l'ultimo \u201ccolpo di coda\u201d, probabilmente per facilitare la vendita delle ultime berline disponibili, e viene lanciata la BX \"Fiorello\". Le ultime break vengono vendute nel 1996.\nRiepilogo caratteristiche.\nLa BX 4TC.\nNel 1985, la Citro\u00ebn volle introdurre la BX nel Campionato Mondiale Rally e lo fece realizzando la \"4TC\", una versione ad alte prestazioni sulla base della normale BX. Per rendere possibile l'omologazione nel Gruppo B, la casa francese dovette realizzarne 200 esemplari in versione stradale. La 4TC era a trazione integrale e motore anteriore, caratteristica quest'ultima che la rese subito obsoleta e non competitiva. Il suo motore era, nella versione stradale, un 4 cilindri in linea da 2141\u00a0cm\u00b3, con alimentazione a iniezione elettronica Bosch K-Jetronic e sovralimentazione mediante un turbocompressore Garrett T3 coadiuvato da un intercooler aria/aria. La potenza massima era di 200\u00a0CV a 5250 giri/min. Il cambio era manuale a 5 marce. Le prestazioni erano: 220\u00a0km/h di velocit\u00e0 massima con scatto da 0 a 100\u00a0km/h in 7\"5.\nLa versione da competizione era molto pi\u00f9 potente, poich\u00e9 il suo motore da 2.1 litri veniva portato fino a 390\u00a0CV a 7000 giri/min. A seconda di vari altri fattori, come i rapporti del cambio, le prestazioni velocistiche andavano dai 220 ai 280\u00a0km/h, con accelerazione da 0 a 100\u00a0km/h compresa tra 5\"5 e 6\".\nIn realt\u00e0 la 4TC non ebbe fortuna sul piano sportivo n\u00e9 su quello commerciale: la meccanica delle versioni da corsa si dimostr\u00f2 infatti piuttosto delicata e soggetta a guasti. Inoltre, dei 200 esemplari stradali, ne furono venduti solo 86, mentre i restanti vennero successivamente distrutti dalla stessa Citro\u00ebn."}
{"id": "427666", "revid": "84847955", "url": "https://it.wikipedia.org/wiki?curid=427666", "title": "Sindrome coprinica", "text": "La sindrome coprinica \u00e8 determinata dal consumo dei funghi \"Coprinus atramentarius\" (fungo dell'inchiostro) e \"Coprinus micaceus\", ed alcune specie di altri generi, unitamente a bevande alcoliche.\nQuesto perch\u00e9, quando vengono ingeriti assieme ad alcolici, la coprina (una molecola in essi contenuta) d\u00e0 luogo alla sintesi di un metabolita (1-aminociclopropanolo) che blocca la degradazione dell'alcol stesso. \nIn tal modo l'acetaldeide (tossica), metabolita dell'etanolo, non si converte pi\u00f9 in acetato e si accumula nel flusso ematico e nel fegato, causando una serie di sintomi a carico dell'apparato cardiocircolatorio, dalla vasodilatazione al consequenziale arrossamento facciale, dalla tachicardia all'ipotensione arteriosa, dalla cefalea ad uno stato di febbre con tremori e sudorazione accentuata.\nDetta sindrome non ha comunque esito letale, ma pu\u00f2 comportare gravi rischi in soggetti come cardiopatici o simili. Lo stato di malessere pu\u00f2 durare per qualche ora in assenza di ulteriore consumo di bevande alcoliche.\nRimedi.\nSe i sintomi dovessero persistere, si consiglia di assumere \"amine pressorie\", ad esempio metaraminolo oppure noradrenalina."}
{"id": "427683", "revid": "1543377", "url": "https://it.wikipedia.org/wiki?curid=427683", "title": "Macchia Ovale Bianca", "text": "Il termine Macchia Ovale Bianca (WOS, acronimo dell'inglese \"White Oval Spot\") designa delle formazioni cicloniche chiare di forma ovale, generate dalle correnti dell'atmosfera gioviana.\nSu Giove sono presenti numerose strutture cicloniche di questo tipo, soprattutto alle latitudini tropicali del pianeta. A volte le si osserva passare vicino alla Grande Macchia Rossa. Rispetto quest'ultima, le WOS sono cicloni con caratteristiche variabili, essi possono formarsi e sparire nel giro di alcuni mesi, mentre la GMR \u00e8 sempre attiva."}
{"id": "427688", "revid": "3358", "url": "https://it.wikipedia.org/wiki?curid=427688", "title": "Premio europeo Amalfi per la sociologia e le scienze sociali", "text": "Il premio europeo Amalfi per la sociologia e le scienze sociali \u00e8 un prestigioso riconoscimento in ambito sociologico.\nNato nel 1987 da una iniziativa della Sezione teorie sociologiche e trasformazioni sociali dell'Associazione italiana di sociologia, viene conferito all'autore di un libro o di un articolo (pubblicato entro i due anni precedenti) che ha apportato un contributo notevole all'ambito sociologico. La consegna del premio avviene all'interno di una Conferenza internazionale di sociologia che si tiene annualmente sempre ad Amalfi.\nLa giuria era costituita da Carlo Mongardini (Presidente), Margaret Archer, Allessandro Cavalli, Salvador Giner, Joachim Israel, Michel Maffesoli, Birgitta Nedelmann, Helga Nowotny e Piotr Sztompka. In passato, ne hanno fatto parte anche Anthony Giddens, Peter Gerlich e Friedrich H. Tenbruck."}
{"id": "427691", "revid": "767487", "url": "https://it.wikipedia.org/wiki?curid=427691", "title": "Festone (astronomia)", "text": "Il festone \u00e8 una struttura caratteristica dell'atmosfera di Giove. Esso \u00e8 un prolungamento della banda equatoriale nord (NEB) che si congiunge spesso con la banda equatoriale del pianeta la (EB), mentre altre volte il festone \u00e8 un semplice arco di materia che \"ricade\" sulla NEB. Di colore variabile, dall'azzurro al marrone, i festoni sono ampiamente presenti e facilmente osservabili al telescopio con diametri medi."}
{"id": "427692", "revid": "37401", "url": "https://it.wikipedia.org/wiki?curid=427692", "title": "Castello di Santo Niceto", "text": "Il Castello di Santo Niceto (o \"San Niceto\") o anche Motta Santo Niceto \u00e8 una fortificazione bizantina costruita nella prima met\u00e0 dell'XI secolo sulla cima di un'altura rocciosa, tra quelle che dominano la citt\u00e0 di Reggio Calabria, nei pressi del centro abitato di Motta San Giovanni. Rappresenta uno dei pochi esempi di architettura alto medievale calabrese, nonch\u00e9 una delle poche fortificazioni bizantine sottoposte a lavoro di restauro e recupero.\nStoria.\nSotto il dominio dei Normanni, intorno all'anno 1050, fu costruito Il \"castello\" come luogo di avvistamento e di rifugio per la popolazione reggina, in seguito all'intensificarsi delle scorribande saracene lungo le coste calabresi e siciliane. Da questo momento vennero scritti documenti che ne danno notizia.\nNel corso del XIII secolo il \"castello\" divenne il centro di comando del fiorente \"feudo di Santo Niceto\" che nel 1200 fu tormentato dalle guerre tra Angioini ed Aragonesi che si avvicendavano sul territorio reggino e, come molte altre zone della Calabria, pass\u00f2 in diverse mani; nel 1321 fu consegnato agli Angioini.\nNel 1434 \"Santo Niceto\" diventa baronia e domina sui territori di Motta San Giovanni, Montebello e Paterriti (un riferimento antecedente a Motta San Giovanni si trova in un documento del 1412).\nNel XV secolo Santo Niceto, al pari delle altre motte filo-angioine, entr\u00f2 in conflitto con la citt\u00e0 di Reggio appoggiata dagli Aragonesi. Nel 1459, con il beneplacito del Duca Alfonso di Calabria, i reggini espugnarono Santo Niceto attraverso uno stratagemma: durante una notte buia, le squadre di armigeri reggini si appostarono in una valle nei pressi del castello, e dal lato opposto di esso lasciarono vagare un gregge di capre a cui erano stati applicate dei lumini accesi sulle corna. I castellani, scambiando il gregge per un esercito nemico, si lanciarono su di esso lasciando sguarnito Sant'Aniceto: i soldati reggini, approfittando della situazione, assalirono ed invasero il castello, mettendolo a ferro e fuoco.\nIn un documento del 1604 \"Santo Niceto\" \u00e8 detto appartenere alla \"Baronia di Motta San Giovanni\".\nIl complesso architettonico.\nIl castello presenta una pianta irregolare, che ricorda la forma di una nave con la prua rivolta alla montagna e la poppa al mare.\nIn prossimit\u00e0 dell'ingresso sono visibili due torri quadrate ed ai piedi della breve salita che la collega con la pianura sottostante vi \u00e8 una chiesetta munita di una cupola affrescata con un dipinto del Cristo Pantocratore, soggetto tipico dell'arte bizantina.\nLe mura hanno un'altezza variabile da 3 a 3,5 metri, uno spessore di circa un metro e sono ancora in ottimo stato di conservazione. I materiali di costruzione utilizzati sono per lo pi\u00f9 costituiti da pietra squadrata, laterizi e malta molto resistente.\nOrigine del nome.\nLa dedica del castello a Santo Niceto tradisce l'origine siciliana di parte dei fondatori: in quegli anni infatti in Sicilia era particolarmente diffusa la devozione all'ammiraglio bizantino San Niceta, vissuto fra il VII e l'VIII secolo. Sbarcati in Calabria con il sostegno del governo bizantino, i profughi siciliani parteciparono con le popolazioni locali alla edificazione di un \"kastron\", chiamandolo col nome del loro santo protettore.\nNuovo aspetto del Castello di Santo Niceto.\nIl Castello di Santo Niceto, fino a qualche anno fa in completo stato di abbandono da parte degli organi competenti, \u00e8 entrato a far parte di quei complessi architettonici che sono stati restaurati per consentire la loro conservazione futura e soprattutto la loro valorizzazione storica e culturale."}
{"id": "427694", "revid": "486946", "url": "https://it.wikipedia.org/wiki?curid=427694", "title": "Motta di Sant'Aniceto", "text": ""}
{"id": "427697", "revid": "1632387", "url": "https://it.wikipedia.org/wiki?curid=427697", "title": "Teoria copernicana", "text": "La teoria copernicana \u00e8 la descrizione matematica del moto dei corpi celesti che Niccol\u00f2 Copernico introdusse nella prima met\u00e0 del XVI secolo. Si tratta di un sistema eliocentrico: \u00abE in mezzo a tutto sta il Sole\u00bb. La Terra risulta soggetta a diversi movimenti tra i quali, analogamente agli altri pianeti, quello di rivoluzione attorno al Sole e di rotazione sul proprio asse. Il suo unico libro a stampa sull'argomento, \"De revolutionibus orbium coelestium\" \"(Sulle rivoluzioni dei corpi celesti)\", fu pubblicato nel 1543, pochi giorni prima della morte dell'autore. La sua divulgazione segn\u00f2 l'inizio d'un processo di radicali mutamenti della conoscenza, oggi noto come \"rivoluzione scientifica\".\nLa teoria copernicana contraddiceva il modello geocentrico adottato per tutto il medioevo e ampiamente accettato fino alla fine del XVI secolo, che combinava il sistema cosmologico d'Aristotele con quello astronomico di Tolomeo. Il sistema copernicano riprendeva invece l'ipotesi eliocentrica proposta nel III secolo a.C. da Aristarco di Samo. L'idea di Copernico venne, col tempo, recepita come teoria dell'effettiva costituzione del sistema solare, rovesciando sia la visione fisico/astronomica (geocentrica), sia la concezione filosofico/teologica (antropocentrica) della tradizione medievale. Per questa ragione, a seguito di un accostamento proposto per primo dal filosofo Immanuel Kant, il termine \"rivoluzione copernicana\" \u00e8 stato successivamente usato, in senso lato, anche per designare analoghi processi di capovolgimento dei paradigmi fondamentali che si sono verificati, in momenti storici diversi, in altre discipline scientifiche o filosofiche.\nAstronomia e cosmologia medievali.\nRispetto alla cosmologia e all'astronomia precedente a Copernico, il modello da lui introdotto ebbe una rilevante portata rivoluzionaria. Nel medioevo si presentava infatti una dicotomia: da una parte la \"cosmologia fisica\", basata sul sistema geocentrico e antropocentrico derivato dal \"De Caelo\" di Aristotele, teoria coerente ma incapace di spiegare alcuni fenomeni osservabili; dall'altra l'\"astronomia matematica\" che si fondava sull'\"Almagesto\" di Claudio Tolomeo, modello privo di organicit\u00e0 ma adatto a far calcoli e previsioni in ragionevole accordo coi fatti.\nLa \"cosmologia fisica\" veniva insegnata dai \"naturales\" (filosofi naturali), e costituiva la descrizione cosmologica considerata \"vera\", accettata e condivisa dalla \"communis opinio\" dell'epoca. Docenti d'\"astronomia matematica\" erano invece i \"mathematici\", interessati soprattutto alla previsione, mediante il calcolo, delle posizioni dei corpi celesti e alla verifica osservativa di tali previsioni. Lo scopo di questi studi, insegnati in corsi distinti da quelli tenuti dai filosofi naturali, era sia teorico sia pratico. Dal punto di vista teorico, si trattava di spiegare matematicamente fenomeni osservabili (moto retrogrado dei pianeti e variazione delle loro dimensioni apparenti) che erano incompatibili con l'omocentrismo del sistema aristotelico (\"salvare i fenomeni\"). Sul versante pratico, le conoscenze astronomiche erano fondamentali nella navigazione (orientamento mediante le stelle), per la misurazione del tempo (basti pensare - in epoca moderna, nel 1582 - alla complessa transizione dal calendario giuliano a quello gregoriano) e in tutti gli ambiti dell'astrologia: giudiziaria (utilizzata per la predizione del futuro), medica (sia per prognosi, sia per diagnosi) e meteorologica. \nSi dovevano redigere cataloghi e mappe stellari, calendari, almanacchi e tavole astronomiche (molto note, in successione, quelle alfonsine, pruteniche e rudolfine). Infine, si costruivano strumenti astronomici (quadranti, sestanti, astrolabi, sfere armillari...) e per la misura del tempo (meridiane).\n\u00abDue temi erano comuni a entrambi gli insegnamenti e costituivano il terreno d'incontro di ogni dottrina astronomica: il primo era l'affermazione che la Terra \u00e8 immobile al centro dell'universo limitato dalla sfera delle stelle fisse; il secondo concerneva le caratteristiche del moto attribuito\na tutti i corpi celesti, dalla sfera delle stelle fisse ai pianeti (ivi compresi il Sole e la Luna), attorno alla Terra immobile. Gi\u00e0 in Platone (\"Rep.\", 617 a) si trova asserito che tale moto \u00e8 circolare e uniforme; e circolarit\u00e0 e uniformit\u00e0 furono tosto considerate caratteristiche imprescindibili d'ogni moto celeste, data la natura perfetta dei corpi cui inerisce, a differenza dei corpi sublunari, il cui moto naturale \u00e8 quello non uniforme ma accelerato di caduta rettilinea verso il centro della Terra, per quelli pesanti, o di tendenza rettilinea verso il loro luogo naturale. Salvo che su questi punti, tuttavia, le due dottrine astronomiche, coesistenti nell'insegnamento universitario sin dal periodo medievale, divergevano nettamente e non senza contrasti logici e metodologici.\u00bb \u00abLa difficolt\u00e0 maggiore di carattere metodologico risultava [...] dalla coesistenza dei due sistemi; ed era una difficolt\u00e0 gi\u00e0 sentita sin dai tempi antichi e acuitasi attraverso le polemiche medievali tra \"naturales\" e \"mathematici\", tra cosmologi-filosofi e astronomi puri. Nonostante le polemiche, nondimeno, non s'era trovato rimedio alla difficolt\u00e0 se non attraverso un compromesso. Salva la verit\u00e0 del sistema cosmologico di stampo aristotelico, si accettava tuttavia anche il sistema tolemaico, purch\u00e9 le ipotesi da esso avanzate per \u00absalvare le apparenze\u00bb non avessero alcuna pretesa di una corrispondenza nella realt\u00e0.\u00bb\nNel sistema geocentrico ed omocentrico della \"cosmologia fisica\" le sfere celesti (27 secondo Eudosso di Cnido 33 in Callippo di Cizico e 55 nel \"De coelo\" di Aristotele) sono invisibili in quanto fatte di cristallo e tutte concentriche alla Terra, immobile al centro. Le sfere in cui sono incastonati i corpi celesti (fatti di etere o quintessenza e quindi incorruttibili ed immutabili) sono otto: rispettivamente quelle della Luna, Mercurio, Venere, Sole, Marte, Giove, Saturno e la sfera delle stelle fisse. All'esterno si trova il \u00ab\"primo mobile\", che metteva tutte le altre sfere in movimento, e della cui natura peraltro Aristotele ebbe qualche difficolt\u00e0 a dare una definizione precisa.\u00bb\nNel corso del medioevo venne aggiunto, ancora pi\u00f9 esternamente, l'Empireo: \u00abil pi\u00f9 alto dei cieli, luogo della presenza fisica di Dio, dove risiedono gli angeli e le anime accolte in Paradiso.\u00bb\n\u00c8 questa, ad esempio, la descrizione dell'universo fornita da Dante Alighieri nella \"Divina Commedia\".\nSi \u00e8 adottata la definizione di \"cosmologia fisica\" perch\u00e9, nel sistema aristotelico, vi \u00e8 una forte dipendenza tra le due discipline. Il centro della Terra, che \u00e8 anche centro dell'universo, costituisce il polo verso il quale sono naturalmente attratti tutti i gravi. I corpi materiali sono costituiti da quattro elementi: terra, acqua, fuoco e aria, che hanno una loro \"sede naturale\" verso la quale, se allontanativi, tendono spontaneamente a ritornare.\nI gravi risultano composti dai primi due elementi, terra ed acqua, e si muovono, per loro natura, verso il basso. Analogamente il fuoco tende verso l'alto, mentre l'aria si sposta orizzontalmente. \u00abSi trattava di uno schema semplice, plausibile, di una rassicurante regolarit\u00e0.\u00bb\n\u00abDi fronte a questo sistema cosmologico si ergeva quello astronomico-calcolatorio fondamentalmente ispirato all\"'Almagesto\" di Claudio Tolomeo, anche se ritoccato in oltre un millennio di studi astronomici: cio\u00e8 il \u00absistema degli eccentrici e degli epicicli\u00bb. Ferme restando immobilit\u00e0 e centralit\u00e0 della Terra, i moti planetari venivano in esso spiegati con una maggior fedelt\u00e0 alle osservazioni, facendo in genere ruotare il corpo celeste sulla circonferenza di un cerchio (l'epiciclo) il cui centro ruotava a sua volta lungo la circonferenza di un altro cerchio (l'eccentrico), il centro del quale non coincideva con il centro della Terra. In base al principio dell'uniformit\u00e0 dei moti celesti, tanto la rotazione del pianeta portato dall'epiciclo quanto quella del centro dell'epiciclo sull'eccentrico dovevano avere una velocit\u00e0 (angolare) costante: ma nel calcolo effettivo dei moti planetari, gi\u00e0 a partire da Tolomeo, si era stati costretti ad ammettere che l'uniformit\u00e0 del moto sull'eccentrico non era tale rispetto al centro dell'eccentrico stesso, bens\u00ec rispetto a un altro punto, detto centro dell'equante, cio\u00e8 del cerchio che serviva a rendere in qualche modo uniforme un moto che pareva sottrarsi al principio dell'uniformit\u00e0.\u00bb Il modello tolemaico risultava privo di coerenza interna e a volte, per spiegare propriet\u00e0 diverse dello stesso corpo celeste (ad esempio, la Luna) non si esitava a ricorrere a combinazioni di epicicli ed eccentrici diversi per dimensioni, velocit\u00e0 o verso del moto. Si trattava, sostanzialmente, di ipotesi \"ad hoc\", modificabili di volta in volta per giustificare matematicamente i dati osservativi, ovvero per \"salvare i fenomeni\".\nIl sistema copernicano.\nLa teoria copernicana.\nLa \"teoria copernicana\" prende nome da Niccol\u00f2 Copernico che nel 1543, anno della sua morte, pubblic\u00f2 il libro \"De revolutionibus orbium coelestium\" (\"Sulle rivoluzioni dei corpi celesti\"). In esso si postula che il Sole si trovi immobile \"vicino\" al centro del sistema solare e dell'universo.\nInvece la Terra, decentrata analogamente agli altri pianeti del sistema solare, ha un moto di rivoluzione annuale attorno \"al centro della propria orbita\", e un moto di rotazione giornaliera attorno \"al proprio asse\" (che risulta inclinato di circa 23\u00b0 rispetto alla perpendicolare al piano orbitale terrestre). Copernico introdusse \"ad hoc\" anche un terzo moto (fittizio), detto di \"declinazione\", per rendere conto del lentissimo moto circolare dell'asse terrestre rispetto al cielo delle stelle fisse. L'effetto risultante (reale) \u00e8 un moto di precessione dell'asse terrestre, che compie un giro completo ogni 25.800 anni circa (precessione degli equinozi).\nTale libro contiene alcuni elementi salienti della teoria astronomica moderna tra i quali, oltre ai moti di rivoluzione e rotazione della Terra, la corretta definizione dell'ordine dei pianeti, delle loro distanze relative dal Sole e della precessione degli equinozi. Esso fu punto di partenza della rivoluzione scientifica (transizione dai sistemi geocentrici aristotelico e tolemaico a quello \"cosiddetto\" eliocentrico), che convenzionalmente si concluse nel 1687 con la pubblicazione dei \"Philosophiae Naturalis Principia Mathematica\" (\"Principi matematici della filosofia naturale\") di Newton.\nLa teoria copernicana riprendeva l'ipotesi autenticamente \"eliocentrica\" risalente ad Aristarco da Samo, poi sostenuta e dimostrata da Seleuco di Seleucia pi\u00f9 di mille anni prima di Copernico. Ma il modello copernicano, contrariamente a quanto generalmente ritenuto, non \u00e8 \"eliocentrico\" , ma \"eliostatico\": \u00ab\u00c8 da notare che, sebbene il Sole sia immobile, tutto il sistema [solare] non ruota intorno ad esso, ma intorno al centro dell'orbita della Terra, la quale conserva ancora un ruolo particolare nell'Universo. Si tratta cio\u00e8, pi\u00f9 che di un sistema eliocentrico, di un sistema eliostatico.\u00bb\nPer quanto rivoluzionaria, la \"teoria copernicana\" mantenne alcuni principi comuni sia al \"sistema aristotelico\", sia al \"modello tolemaico\":\nCopernico conserv\u00f2 inoltre alcuni dei correttivi introdotti \"ad hoc\" da Tolomeo per spiegare le variazioni dimensionali e i moti retrogradi apparenti dei pianeti: gli epicicli, i deferenti e gli eccentrici. Elimin\u00f2 invece il punto equante, da lui ritenuto artificioso e inutile, rinunciando quindi alla \"velocit\u00e0 angolare\" \"costante\" (ma diversa da un astro all'altro) che nel modello tolemaico caratterizza il moto di ciascun pianeta e della Luna rispetto al proprio punto equante.\nLe ipotesi principali.\nLa teoria di Niccol\u00f2 Copernico si basava su alcune ipotesi principali:\nStoria e fortuna del sistema copernicano.\nI difficili inizi.\nIl \"De revolutionibus\" ebbe scarsa circolazione persino negli ambienti matematici e astronomici dell'epoca e poca fortuna editoriale, al punto da venir definito come \u00abil libro che nessuno ha letto\u00bb e \u00abun magnifico fallimento editoriale.\u00bb\nPer almeno mezzo secolo il sistema copernicano venne sostanzialmente ignorato in tutte le maggiori universit\u00e0 europee, e solo pochissimi astronomi presentarono nei loro corsi tale teoria accanto a quella tolemaica in auge. Tra questi, vanno certamente ricordati Georg Joachim Rheticus (Retico) (al quale dobbiamo l'avvenuta pubblicazione del \"De revolutionibus\") e Michael Maestlin (maestro di Keplero). Il primo testo a stampa, scritto da un astronomo di professione, che contenga una decisa presa di posizione a favore del sistema copernicano \u00e8 il \"Mysterium Cosmographicum\" di Keplero del 1597: 54 anni dopo la morte di Copernico...\nTuttavia, il modello copernicano era abbastanza noto tra gli intellettuali e i filosofi rinascimentali (basti pensare a Giordano Bruno), che certamente ne coglievano le influenze d'ascendenza platonica e pitagorica, in contrapposizione all'aristotelismo medievale ancora predominante ma sempre pi\u00f9 messo in discussione dai pensatori non scolastici. L'importanza di Copernico venne riconosciuta in Inghilterra prima che altrove, \u00abgrazie soprattutto a due libri: in primo luogo \"A Perfit Description of the Caelestiall Orbes according to the most auncient doctrine of the Pythagoreans, latelye reviued by Copernicus and by Geometricall Demonstrations approued,\" che Thomas Digges aggiunse nel 1576 alla \"Prognostication euerlasting\" di suo padre Leonard; e in secondo luogo \"La cena delle ceneri\" che Giordano Bruno scrisse durante il suo soggiorno in Inghilterra e che venne pubblicata nel 1584 a Londra da Charlewood.\u00bb\nI primi attacchi al sistema copernicano, precedenti alla pubblicazione del \"De revolutionibus\", vennero dai protestanti Lutero e Melantone che si opponevano, a partire da passi biblici quali \"Sole, fermati su Gabaon!\" del libro di Giosu\u00e8, all'idea di una Terra in movimento. Nel 1546 comparve l'opera del domenicano Giovanni Maria Tolosani \"De coelo supremo immobili et terra infima stabili, ceterisque coelis et elementis intermediis mobilius\" nella quale, fin dal titolo, si ribadiva la validit\u00e0 del modello tolemaico, polemizzando con quello copernicano. A parte questo episodio, la Chiesa cattolica non fu inizialmente ostile: il \"De revolutionibus\" fu ampiamente letto e commentato da astronomi e matematici gesuiti, che tuttavia generalmente gli preferirono il sistema tychoniano, proposto da Tycho Brahe tra il 1587 e il 1588. Inoltre per la riforma gregoriana del calendario, introdotta in molti paesi cattolici nel 1582, furono utilizzati anche dati e calcoli di Copernico.\nL'iniziale neutralit\u00e0 delle autorit\u00e0 ecclesiastiche nei confronti del \"De revolutionibus\" \u00e8 in parte dovuta a\nun fortunato equivoco: \u00abIl lavoro di Copernico apparve con una breve prefazione non firmata, scritta da Andrea Osiander, cui il Retico aveva chiesto aiuto per portare a termine la pubblicazione. In tale prefazione, Osiander si preoccup\u00f2 (mistificando il pensiero di Copernico) di sottolineare come l'autore intendesse il suo modello come una semplice costruzione matematica, utile ai calcoli, ma non necessariamente corrispondente al vero. Essendo la prefazione anonima, fu per lungo tempo intesa essere stata scritta dallo stesso Copernico.\u00bb\nSecondo Osiander, il \"De revolutionibus\" si candiderebbe a sostituire l'Almagesto di Tolomeo come trattato di \"astronomia matematica\", lasciando sempre al \"De caelo\" di Aristotele il compito fornire la descrizione dell'universo (\"cosmologia fisica\"). La prefazione di Osiander fece da parafulmine al testo di Copernico: date le premesse, non vi era possibilit\u00e0 di contrasto tra il modello copernicano e le sacre scritture. Passeranno quasi 80 anni tra la data di pubblicazione del \"De revolutionibus\" (1543) e quella della sua menzione nell'Indice dei libri proibiti dal Sant'Uffizio (1620): un lasso di tempo che permetter\u00e0 a molti intellettuali e studiosi, anche cattolici, d'aderire al copernicanesimo.\n\u00abIl primo a revocare in dubbio la paternit\u00e0 copernicana dell'introduzione anonima dell'Osiander fu Giordano Bruno nel \"Dialogo terzo\" de \"La cena de le Ceneri\" (1584): in esso, dopo aver definito l'introduzione di Osiander una \"epistola superliminare attaccata non so da chi asino ignorante e presuntuoso\", il Bruno motiva diffusamente i suoi dubbi, in primo luogo rimandando all'\"Epistola dedicatoria\" del \"De revolutionibus\", indirizzata a Papa Paolo III, in cui Copernico, lungi dal presentare l'eliocentrismo come mera ipotesi matematica, \"protesta e conferma\" la sua convinzione circa il moto della terra attorno al sole, quindi sottolineando che nel primo libro del \"De revolutionibus\" Copernico \"non solo fa ufficio de matematico che suppone, ma anco de fisico che dimostra il moto de la terra\".\u00bb\nUna prova indiretta su chi sia il vero autore dell'\"Introduzione\" si trova in una lettera scritta nel 1609 dal matematico Johannes Praetorius, che rivela a Herwart von Hohenburg informazioni avute molti anni prima da Retico, suo intimo amico morto nel 1576: \u00abQuanto alla prefazione del libro di Copernico, ci sono stati dubbi intorno al suo autore. Comunque \u00e8 Andrea Osiander [...] che ha scritto tale prefazione.\u00bb\nLa conferma definitiva della natura apocrifa dell'\"Introduzione\" al \"De revolutionibus\" venne fornita, sempre nel 1609, da Keplero nel suo testo \"Astronomia Nova\": \u00abVolete conoscere l'autore di questa finzione, che vi riempie di tanta collera ? Andreas Osiander viene nominato nel mio esemplare, di pugno di Gerolamo Schreiber, di Norimberga.\u00bb Data la fama di Keplero e la diffusione in tutta Europa del suo trattato, c'\u00e8 da credere che nel giro di qualche anno l'ambiente degli astronomi riconoscesse in Osiander il vero autore dell'Introduzione al \"De revolutionibus\" di Copernico. Ma, nel frattempo, erano passati circa 70 anni dalla sua pubblicazione...\nEx suppositione o Ex professo ?\nLa questione fondamentale \u00e8 cosa pensasse effettivamente Copernico del proprio lavoro. Sostanzialmente, si contrappongono due possibilit\u00e0:\nSi hanno due indizi molto forti, ed entrambi indicano che Copernico ritenesse il proprio lavoro una teoria fisica (\"ex professo\"), non un trattato matematico (\"ex suppositione\"):\nLo sviluppo e l'affermazione.\nNel lungo periodo intercorso tra la pubblicazione del \"De revolutionibus\" nel 1543 e la sua menzione nell'Indice dei libri proibiti dal Sant'Uffizio nel 1616 molti intellettuali e studiosi avevano indagato le possibili implicazioni, innovative e rivoluzionarie, del sistema copernicano. Le remore e le cautele che avevano contraddistinto i comportamenti e lo stile di scrittura di Niccol\u00f2 Copernico e Andrea Osiander vennero progressivamente sostituiti da affermazioni sempre pi\u00f9 esplicite e consapevoli sulla reale portata della rivoluzione copernicana. Giordano Bruno, Galileo Galilei e Giovanni Keplero sono i nomi pi\u00f9 noti della folta schiera di studiosi che - tra la fine del XVI e l'inizio del XVII secolo - si dichiararono sostenitori del copernicanesimo.\nQuello della teoria copernicana \u00e8 stato efficacemente definito un \u00abeffetto a scoppio ritardato.\u00bb Copernico,\n\u00abconservatore che si trovava a suo agio nell'edificio medievale, nonostante questo ne min\u00f2 le fondamenta con efficacia maggiore del tonante Lutero.\nPort\u00f2 le corrosive nozioni d'infinito e di eterno cambiamento che fecero crollare il vecchio mondo.\u00bb:\nNessuna di queste tesi viene esplicitamente formulata nel \"De revolutionibus\". \u00abImplicitamente ci sono tutte. Tutte, inevitabilmente, sarebbero state presto o tardi formulate dai seguaci di Copernico.\u00bb\nVediamo ora come questi argomenti sono sviluppati nella prosa magistrale de \"I sonnambuli\" di Arthur Koestler:\n\u00abEgli [Copernico] non disse che l'universo \u00e8 infinito nello spazio. Prefer\u00ec, con la sua consueta prudenza, \u00ablasciare la questione ai filosofi.\u00bb Rovesci\u00f2, tuttavia, una corrente di pensiero inconscia facendo gravitare la Terra al posto del Cielo. Finch\u00e9 si immaginava il cielo in rotazione si era automaticamente portati a concepirlo come una sfera solida e finita: come avrebbe fatto altrimenti a girare in blocco tutte le ventiquattro ore ? Tuttavia, una volta spiegata la ronda quotidiana del firmamento in base alla rotazione della Terra, gli astri potevano indietreggiare all'infinito; diventava arbitrario collocarli su una sfera solida. Il Cielo non aveva pi\u00f9 limiti, l'infinito socchiudeva la sua fauce immensa e il libertino di Pascal, colto da agorafobia cosmica, cent'anni dopo avrebbe gridato: \u00abIl silenzio eterno di questi spazi infiniti mi spaventa\u00bb.\u00bb\n\u00abLo spazio infinito non fa parte del sistema di Copernico, tuttavia il sistema lo presuppone, tende irresistibilmente a spingere il pensiero in questa direzione. La distinzione tra conseguenze esplicite e conseguenze implicitamente contenute diventa pi\u00f9 apparente quanto si considera l'influenza di Copernico sulla metafisica dell'universo. [...] L'universo di Aristotele aveva un centro, un centro di gravit\u00e0, un nucleo duro a cui facevano capo tutti i movimenti. Ogni cosa pesante cadeva verso questo centro, ogni cosa leggera, come l'aria e il fuoco, tentava di allontanarsene. E gli astri, n\u00e9 pesanti n\u00e9 leggeri, di natura completamente diversa, giravano in cerchio attorno a lui. I dettagli di questo schema potevano essere veri o falsi, per\u00f2 si trattava di uno schema semplice, plausibile, di una rassicurante regolarit\u00e0.\u00bb\n\u00abL'universo di Copernico non soltanto era \"esteso\" nell'infinito, \u00e8 al tempo stesso \"decentralizzato\", fuorviante e narchico. Non ha un centro naturale di attrazione a cui si possa rapportare ogni cosa. Il \u00abbasso\u00bb e l'\u00abalto\u00bb non sono pi\u00f9 assoluti e neppure la pesantezza o la leggerezza. Il \u00abpeso\u00bb di una pietra prima voleva dire che la pietra aveva tendenza a cadere verso il centro della Terra: era il senso di \u00abgravit\u00e0\u00bb. Ora il Sole e la Luna diventano essi stessi centri di gravit\u00e0. Nello spazio non ci sono pi\u00f9 direzioni assolute. L'universo ha perso il suo nucleo: non ha pi\u00f9 un cuore, ne ha migliaia.\u00bb\n\u00abInoltre, se la Terra \u00e8 un pianeta, scompare ogni distinzione tra mondo sublunare e cieli eterei. Poich\u00e9 la Terra \u00e8 fatta di quattro elementi, i pianeti e le stelle sono forse composti degli stessi materiali di terra, d'acqua, d'aria e di fuoco. Forse addirittura sono popolati da altre specie di uomini, come Cusano e Bruno hanno affermato. In questo caso Dio dovrebbe incarnarsi su tutti gli astri ? Dio avrebbe forse creato quella colossale moltitudine di astri per i soli abitanti di un astro tra milioni di altri astri ?\u00bb\n\u00abDa tutti i diagrammi precopernicani dell'universo esce sempre, con qualche variante, la stessa immagine familiare e piacevole: la Terra al centro, circondata dalle conchiglie concentriche della gerarchia delle sfere nello spazio e dalla gerarchia di valori che \u00e8 associata ad essa nella grande scala degli esseri. \"Hic sunt leones\", l\u00e0 i serafini; ogni oggetto ha il suo posto assegnato nell'inventario cosmico. Ma in un universo senza limiti, privo di centro e di circonferenza, nessuna ragione, nessuna sfera si trova \u00abpi\u00f9 in alto\u00bb o \u00abpi\u00f9 in basso\u00bb di un'altra, sia nello spazio oppure nella scala dei valori. Questa scala non esisteva pi\u00f9. La catena d'oro era spezzata, i suoi anelli dispersi nel mondo; allo spazio omogeneo corrispondeva la democrazia cosmica.\u00bb\n\u00abLa nozione d'illimitato o d'infinito, implicitamente contenuta nel sistema di Copernico, era fatalmente destinata a divorare lo spazio destinato a Dio sulle carte dell'astronomia del Medioevo. Si era ammesso senza discussione che i campi dell'astronomia e della teologia erano confinanti: solo li separava lo spessore della nona sfera di cristallo. Ormai, per\u00f2, al continuo spazio-spirito si dovr\u00e0 sostituire un continuo spazio-tempo. Ci\u00f2 significava tra l'altro che l'intimit\u00e0 tra uomo e Dio doveva cessare. L\"'homo sapiens\" aveva vissuto in un universo avvolto di divino come dentro a viscere materne: lo si sarebbe scacciato da quel grembo e da qui il grido d'orrore di Pascal.\u00bb\nI contrasti con la Chiesa cattolica.\nLa visione copernicana fu lungamente considerata con sospetto da parte delle autorit\u00e0 ecclesiastiche perch\u00e9 poneva la Terra, e dunque il genere umano che la abita, in posizione decentrata, e quindi non fondamentale, nell'universo creato da Dio. Invece - seguendo vuoi il pensiero di Aristotele (\"cosmologia fisica\") oppure quello di Tolomeo (\"astronomia matematica\") - la Chiesa cattolica sosteneva comunque una teoria geocentrica, con ovvie implicazioni sulla rilevanza della Terra, del genere umano e sulla necessit\u00e0 di un intervento divino diretto alla salvezza spirituale dell'umanit\u00e0. \nNel 1616 si ha la prima condanna formale del copernicanesimo da parte della Chiesa cattolica, con una delibera del Sant'Uffizio affermante che la frase: \u201c\"Il Sole \u00e8 centro del mondo e per conseguenza immobile di moto locale\"\u201d \u00e8 \u201c\"stolta ed assurda in filosofia e formalmente eretica\"\u201d. Quattro anni dopo, nel 1620, il \"De revolutionibus\" viene inserito nell'Indice dei libri proibiti dal Sant'Uffizio.\nQuesta contrapposizione caus\u00f2 incomprensioni radicali e prese di posizione anche drammatiche, la pi\u00f9 nota delle quali culmin\u00f2 nel processo a Galileo Galilei del 1633, che si concluse con la sua condanna per eresia e l'abiura forzata delle sue concezioni astronomiche copernicane.\nRevisione della posizione della Chiesa cattolica.\nLa Chiesa cattolica difese il sistema geocentrico giudicando che la conoscenza della struttura del mondo fisico fosse conseguente dall'interpretazione letterale della Bibbia. Nel 1822, a 180 anni dalla morte di Galileo, la Chiesa accett\u00f2 la veridicit\u00e0 della teoria copernicana e riabilit\u00f2 lo scienziato pisano; nel 1846 tutte le opere sul sistema copernicano furono tolte dall'Indice dei libri proibiti. Nel 1992 la Chiesa, con Giovanni Paolo II, riconosce l'erroneit\u00e0 della sua posizione e l'ingiusta condanna di Galileo: \nCirca la contrapposizione tra scienza e fede: \nGiovanni Paolo II descrive il caso Galileo affermando: \nAntonio Beltr\u00e1n Mar\u00ed, autorevole studioso galileiano, \nProtagonisti ed eredi.\nPer comprendere meglio la progressiva evoluzione del copernicanesimo, analizziamo le posizioni d'importanti esponenti di questo movimento (Giordano Bruno, Galileo Galilei, Giovanni Keplero e Isaac Newton) riguardo ai \"residui aristotelico/tolemaici\" ancora presenti nel \"De revolutionibus\".\nGiordano Bruno.\n\u00abPossiamo affermare con certezza che l'universo \u00e8 tutto esso centro, o che il centro dell'universo sta dappertutto e la sua circonferenza in nessun luogo.\u00bb\nGalileo Galilei.\nGalileo condivise l'errore di Copernico, convinto anch'egli che nel cielo fossero possibili solo traiettorie circolari. Il motivo risale probabilmente ai suoi studi di meccanica, in particolare alle sue indagini sul moto inerziale (che avviene senza l'applicazione di una forza esterna): \u00abSi immagini infine di spianare montagne, riempire valli e costruire ponti, in modo da realizzare un percorso rettilineo assolutamente piano, uniforme e senza attriti. Una volta iniziato il moto inerziale della sfera che scende da un piano inclinato con velocit\u00e0 costante, [...] questa continuer\u00e0 a muoversi lungo tale percorso rettilineo fino a fare il giro completo della Terra, e ricominciare quindi indisturbata il proprio cammino. Ecco realizzato un (ideale) moto inerziale perpetuo, che avviene lungo un'orbita circolare, coincidente con la circonferenza terrestre. Partendo da questo \"esperimento ideale\", Galileo \"sembrerebbe\" erroneamente ritenere che \"tutti\" i moti inerziali debbano essere moti circolari. Probabilmente per questo motivo consider\u00f2, per i moti planetari da lui (arbitrariamente) ritenuti inerziali, sempre e solo orbite circolari, rifiutando invece le orbite ellittiche dimostrate da Keplero sin dal 1609.\u00bb Si tratta di un sillogismo in cui, partendo da due premesse \"false\", si arriva ad una conclusione \"falsa\":\nInoltre, considerando erroneamente i moti planetari come moti inerziali, concluse che debbano avere necessariamente \"velocit\u00e0 costanti\". Anche sotto questo aspetto, Galileo restava ancorato ai pregiudizi sia aristotelico/tolemaici, sia copernicani.\nL'idea dell'esclusivit\u00e0 del moto circolare degli astri porter\u00e0 nel 1619 Galileo a sostenere, in polemica col gesuita Orazio Grassi, la natura atmosferica e non astronomica delle comete: secondo lui si trattava d'effetti ottici prodotti dalla luce solare su vapori sprigionantesi dalla Terra. Padre Orazio Grassi, del Collegio romano, affermava invece che le comete sono corpi di natura astrale, situati oltre il \u00abcielo della Luna\u00bb. Egli utilizzava tale ipotesi per avvalorare, contro l'ipotesi eliocentrica, il modello proposto da Tycho Brahe, secondo il quale la Terra \u00e8 immobile al centro dell'universo, la Luna e il Sole ruotano intorno alla Terra, mentre gli altri pianeti sono in orbita attorno al Sole. Oltre alla difesa del modello copernicano contro il sistema ticoniano, \u00abGalileo aveva un altro motivo per negare l'esistenza delle comete: le loro traiettorie erano cos\u00ec nettamente ellittiche che non era possibile conciliarle con le orbite circolari che obbligatoriamente tutti i corpi celesti dovevano seguire intorno al Sole.\u00bb\n\u00abUna \"nuova stella\" fu osservata il 9 ottobre 1604 dall'astronomo fra' Ilario Altobelli, il quale ne inform\u00f2 Galileo. Luminosissima, fu osservata successivamente il 17 ottobre anche da Keplero, che ne fece oggetto di uno studio, il \"De Stella nova in pede Serpentarii\", cos\u00ec che quella stella \u00e8 oggi nota come \"Supernova di Keplero\". Su quel fenomeno astronomico Galileo tenne tre lezioni, il cui testo non ci \u00e8 noto, ma le cui argomentazioni furono confutate dall'aristotelico Antonio Lorenzini, probabilmente su suggerimento di Cesare Cremonini, e da Baldassarre Capra nella sua \"Consideratione astronomica circa la nuova e portentosa stella\" (Padova, 1605). Galileo aveva interpretato il fenomeno come prova della mutabilit\u00e0 dei cieli, sulla base del fatto che, non presentando la \"nuova stella\" alcun cambiamento di parallasse, essa dovesse trovarsi oltre l'orbita della Luna. Galileo rispose alle critiche con un caustico libretto \"Dialogo de Checo Ronchitti da Bruzene in Perpuosito de la stella Nuova \"scritto in lingua veneto-padovana in cui, nascondendosi sotto lo pseudonimo di Cecco de Ronchitti, difese la validit\u00e0 del metodo della parallasse per determinare le distanze \u2013 o almeno la distanza minima \u2013 anche di oggetti accessibili all'osservatore solo visivamente, quali sono gli oggetti celesti.\u00bb\n\u00abNon sembra che, negli anni della polemica sulla \"nuova stella\", Galilei si fosse gi\u00e0 pubblicamente pronunciato a favore della teoria copernicana: si ritiene che egli, pur intimamente convinto copernicano, pensasse di non disporre ancora di prove sufficientemente forti da ottenere invincibilmente l'assenso della universalit\u00e0 degli studiosi. Aveva, tuttavia, espresso privatamente la propria adesione al copernicanesimo gi\u00e0 nel 1597: in quell'anno, infatti, a Keplero \u2013 che aveva recentemente pubblicato il suo \"Prodromus dissertationum cosmographicarum\" \u2013 scriveva di essere copernicano da molti anni e di aver prove (che per\u00f2 non espose) a sostegno di Copernico, \u00abpraeceptoris nostri\u00bb.\u00bb\nEventuali \u00abprove a sostegno della teoria copernicana potevano essere offerte solo dopo meticolose osservazioni e lo strumento che le avrebbe rese possibili [cannocchiale] era stato appena inventato. [...]\nGalileo ne ebbe notizia \u2013 e forse anche un esemplare \u2013 nella primavera del 1609 e, ricostruito e potenziato empiricamente, il 21 agosto lo present\u00f2 come propria invenzione al governo veneziano che, apprezzando l'\u00abinvenzione\u00bb, gli raddoppi\u00f2 lo stipendio e gli offr\u00ec un contratto vitalizio d'insegnamento.\nPer tutto il resto di quell'anno Galileo s'impegn\u00f2 nelle osservazioni astronomiche: acquis\u00ec informazioni pi\u00f9 precise sui monti lunari, sulla composizione della Via Lattea e scopr\u00ec i quattro maggiori satelliti di Giove. Le nuove scoperte furono pubblicate il 12 marzo del 1610 nel \"Sidereus Nuncius\", una copia del quale Galileo invi\u00f2 al granduca di Toscana Cosimo II, gi\u00e0 suo allievo, insieme con un esemplare del suo cannocchiale e la dedica dei quattro satelliti, battezzati da Galileo in un primo tempo \"Cosmica Sidera\" e successivamente \"Medicea Sidera\" (\u00abpianeti medicei\u00bb). \u00c8 evidente l'intenzione di Galileo di guadagnarsi la gratitudine della Casa medicea, molto probabilmente non soltanto ai fini del suo intento di ritornare a Firenze, ma anche per ottenere un'influente protezione in vista della presentazione, di fronte al pubblico degli studiosi, di quelle novit\u00e0, che certo non avrebbero mancato di sollevare polemiche.\u00bb Le polemiche non mancheranno (anzi, saranno una costante della vita di Galileo), ma la dimostrazione dell'esistenza dei nuovi satelliti di Giove metter\u00e0 fine, una volta per tutte, all'idea della costituzione immutabile, quella gi\u00e0 determinata dagli antichi, del sistema solare.\nDa ultimo, per quanto riguarda le dimensioni dell'universo, Galileo sembra propendere per la tesi che sia infinito: \u00abGrandissima mi par l'inezia di coloro che vorrebbero che Iddio avesse fatto l'universo pi\u00f9 proporzionato alla piccola capacit\u00e0 del loro discorso che all'immensa, anzi infinita, sua potenza.\u00bb\n\u00abMa Galilei non prende mai esplicitamente in considerazione, forse per prudenza, la dottrina di Giordano Bruno di un universo illimitato e infinito, senza un centro e costituito di infiniti mondi tra i quali Terra e Sole che non hanno alcuna preminenza cosmogonica. Lo scienziato pisano non partecipa al dibattito sulla finitezza o infinit\u00e0 dell'universo e afferma che a suo parere la questione \u00e8 insolubile. Se appare propendere per l'ipotesi della infinitezza lo fa con motivazioni filosofiche in quanto, sostiene, l'infinito \u00e8 oggetto di incomprensibilit\u00e0 mentre ci\u00f2 che \u00e8 finito rientra nei limiti del comprensibile.\u00bb\nLa lettera di Galileo a Keplero del 1597 \u00e8 importante per stabilire l'atteggiamento di Galileo nei confronti della teoria di Copernico. \n\u00abIn primo luogo dimostra che Galileo era un copernicano convinto fin da giovane. Scrive, a trentatr\u00e9 anni, che la sua conversione data \u00abda anni\u00bb. Tuttavia la sua prima dichiarazione pubblica, esplicita, in favore del sistema copernicano venne fatta solo nel 1613, sedici anni dopo la lettera a Keplero. In tutti questi anni, non solo insegn\u00f2 la vecchia astronomia secondo Tolomeo: ripudi\u00f2 apertamente Copernico. In un trattato che compose per i suoi allievi ed amici, schier\u00f2 tutti gli argomenti tradizionali contro il movimento della Terra: che la rotazione la farebbe disintegrare, che le nuvole resterebbero indietro, ecc., argomenti che lui stesso aveva confutato (a quanto dice la lettera) molto tempo prima. [...] Perch\u00e9, contrariamente a Keplero, aveva tanta paura di far conoscere le proprie opinioni ? All'epoca non aveva motivo di temere la persecuzione religiosa pi\u00f9 di quanto ne avesse avuto Copernico.\u00bb \u00abQuel che temeva lo dice chiaramente nella sua lettera: era fare la fine di Copernico, era coprirsi di ridicolo, farsi fischiare. Al pari di Copernico temeva i sarcasmi degli ignoranti e dei dotti, soprattutto di questi ultimi: i professori di Pisa e di Padova, i maestri solenni della scuola peripatetica, i quali credevano sempre all'autorit\u00e0 assoluta di Aristotele e di Tolomeo. Tale timore era d'altronde perfettamente giustificato.\u00bb\nDiventato, dopo le osservazioni col cannocchiale e la pubblicazione del \"Sidereus Nuncius\" del 1610, personaggio pubblico e famoso, Galileo dal 1613 si fece alfiere e paladino del copernicanesimo. Con la pubblicazione di quattro epistole (una a Benedetto Castelli, due a Piero Dini e l'ultima a Cristina di Lorena) tra il 1613 e il 1615 difese apertamente il modello copernicano sostenendo anche, contrariamente all'opinione diffusa e sostenuta dai teologi, il perfetto accordo tra esso e il testo biblico. Questo caus\u00f2 l'interessamento dell'Inquisizione alle tesi galileiane e la convocazione di Galileo da parte del cardinal Roberto Bellarmino. A Roma, nel febbraio 1616, Bellarmino ammon\u00ec Galileo, ordinandogli di \u00ababbandonare del tutto quella dottrina e di non insegnarla, non difenderla e non trattarla\u00bb.\nNel 1623 il cardinale Maffeo Barberini, amico personale di Galileo, divent\u00f2 pontefice col nome di papa Urbano VIII. Nonostante le sei udienze concesse dal nuovo Papa a Galileo nella Primavera del 1624 la posizione ufficiale della Chiesa cattolica, di condanna del copernicanesimo, non sub\u00ec mutamenti. Da quell'anno e fino al 1630, protetto dall'amicizia di Urbano VIII e di vari cardinali, Galileo attese alla scrittura di una nuova opera, e alla cura dei molti impegni familiari. Solo nel 1632, dopo non poche vicissitudini per ottenere l'imprimatur ecclesiastico, si avr\u00e0 la pubblicazione del \"Dialogo sopra i due massimi sistemi del mondo\". Ne deriv\u00f2 presto uno scontro col Papa, che si sent\u00ec ridicolizzato e oltraggiato dal libro di Galileo, l'intervento dell'Inquisizione e il processo del 1633. Nonostante l'abiura forzata al termine del processo, Galileo rimase tenacemente, accanitamente copernicano fino alla morte, avvenuta nei primi giorni del 1642.\nGiovanni Keplero.\n\u00abChe tipo di forza attir\u00f2 con tanta veemenza Keplero verso l'universo di Copernico? Nella sua autoanalisi dichiara espressamente che non fu veramente il suo gusto per l'astronomia e che fu convertito da \u00abragioni fisiche o, se si preferisce, metafisiche\u00bb; lo ripete quasi alla lettera nella prefazione al \"Mysterium\" [\"Cosmographicum\" (1597)]. Queste \u00abragioni fisiche o metafisiche\u00bb le espone qua e l\u00e0 in modi diversi, tuttavia l'essenziale \u00e8 che il Sole deve essere al centro dell'universo in quanto \u00e8 simbolo di Dio Padre, fonte di luce e di calore, generatore della forza che fa muovere i pianeti sulle loro orbite e perch\u00e9 un universo eliocentrico \u00e8 pi\u00f9 semplice, pi\u00f9 soddisfacente dal punto di vista geometrico. Si direbbero quattro ragioni diverse, tuttavia esse formano un tutto indivisibile nello spirito di Keplero: \u00e8 una nuova sintesi pitagorica di mistica e scienza.\u00bb\nI suoi argomenti \u00absi ispirarono talora a un misticismo di tipo medievale ma non per questo furono meno pregni di scoperte. Facendo passare il Primo Motore dalla periferia dell'universo al corpo fisico del Sole, simbolo di Dio, ci si preparava al concetto di forza gravitazionale, simbolo dello Spirito Santo, quale forza che governa i pianeti. Quindi un'idea puramente mistica fu all'origine della prima teoria razionale della dinamica dell'universo, fondata sulla trinit\u00e0 laica delle Leggi di Keplero.\u00bb\n\u00abKeplero rimase a Praga, in qualit\u00e0 di \"mathematicus\" imperiale, dal 1601 al 1612, anno della morte di Rodolfo II. \nFu il periodo pi\u00f9 fecondo della sua vita, nel corso del quale ebbe il raro merito di fondare due scienze: l'ottica strumentale, [...] e l'astronomia fisica. \nIl suo \"magnum opus\", pubblicato nel 1609, porta questo titolo significativo: \u00ab\"Nuova Astronomia\" Causativa (AITIO\u039bO\u03a5HTO\u03a3) ovvero \"Fisica Celeste\", tratta dai commentari \"Dei Movimenti di Marte\", sulla base delle osservazioni di G.V. Tycho Brahe\u00bb. Keplero vi lavor\u00f2 senza interruzione dal 1600 al 1606. L'opera contiene le due prime leggi planetarie: 1\u00b0 i pianeti descrivono intorno al Sole non dei cerchi, bens\u00ec delle ellissi di cui il Sole occupa uno dei fuochi; 2\u00b0 i pianeti percorrono le loro orbite non a velocit\u00e0 uniforme, bens\u00ec in maniera tale che il raggio vettore che congiunge il Sole al pianeta descrive aree uguali in tempi uguali.\u00bb\n\u00abIn apparenza le Leggi di Keplero hanno un'aria altrettanto innocente che la formula di Einstein E = Mc2, che nemmeno essa rivela il suo potenziale esplosivo. Eppure la visione moderna dell'universo \u00e8 stata formata dalla legge della gravitazione universale di Newton, la quale deriva dalle Leggi di Keplero. [...] Quindi la promulgazione delle Leggi di Keplero \u00e8 un punto fermo nella storia. Esse furono le prime \u00ableggi naturali\u00bb nel senso moderno del termine: degli enunciati precisi, verificabili, relativi a rapporti universali che governano dei fenomeni singoli, ed espressi in termini matematici. Esse separano l'astronomia dalla teologia, per unirla alla fisica.\u00bb Lo stesso Keplero era ben coscio del mutamento metodologico che stava introducendo nell'astronomia, e lanciava un compiaciuto avvertimento per l'imminente invasione di campo: \u00abFisici, drizzate l'orecchio, perch\u00e9 stiamo per invadere il vostro territorio.\u00bb\n\u00abL'\"Harmonices Mundi\" venne terminato nel 1618 e pubblicato l'anno dopo. Keplero aveva quarantotto anni: aveva terminato il suo lavoro di pioniere, tuttavia nel corso degli undici anni che gli restavano da vivere continu\u00f2 a produrre libi ed opuscoli, almanacchi, effemeridi, un trattato sulle comete, un altro relativo all'invenzione recente dei logaritmi e due grandi opere: l'\"Epitome Astronomiae Copernicanae\" e le \"Tabulae Rudolphinae\".\nL'\"Epitome\" \u00e8 un titolo ingannevole. Non si tratta di un riassunto del sistema copernicano, bens\u00ec di un manuale del sistema di Keplero. Le leggi che, in origine, si riferivano unicamente a Marte qui si estendono a tutti i pianeti, compresa la Luna e i satelliti di Giove. Gli epicicli sono del tutto scomparsi e il sistema solare si presenta, sostanzialmente, come compare oggi sui libri di scuola. \u00c8 l'opera pi\u00f9 grossa di Keplero; era il trattato di astronomia pi\u00f9 importante dopo l'\"Almagesto\" di Tolomeo.\u00bb\nQuanto alla presunta immutabilit\u00e0 della volta celeste, anche su questo argomento Keplero dette un significativo contributo\ninnovativo. Nel novembre 1572 Tycho Brahe, predecessore di Keplero alla carica di \"Matematico imperiale\" presso Rodolfo II, osserv\u00f2 una stella molto luminosa, apparsa improvvisamente nella costellazione di Cassiopea. L'anno dopo pubblic\u00f2 un piccolo libro (\"De Stella Nova\"), coniando il termine \"nova\" per una \"nuova\" stella (oggi sappiamo che in realt\u00e0 si trattava della luce proveniente dall'esplosione di una supernova). Dall'ottobre 1604 comparve, per circa un anno, un'altra \"nova\" nella costellazione di Ofiuco. \nTale supernova fu osservata per la prima volta il 9 ottobre 1604 dall'astronomo fra' Ilario Altobelli, che inform\u00f2 Galileo. \u00abL'astronomo tedesco Giovanni Keplero la vide per la prima volta il 17 ottobre, ma la studi\u00f2 cos\u00ec a lungo che essa prese il suo nome. Il suo libro sull'argomento era intitolato \"De Stella nova in pede Serpentarii\" (\"Sulla nuova stella nel piede del Serpentario\").\u00bb\nL'universo di Keplero rimane, come quelli aristotelico/tolemaico e copernicano, di dimensioni finite e sferico: la sfera \u00ab\u00e8 per Keplero il simbolo della Santa Trinit\u00e0.\u00bb\nIn esso, \u00abgli attributi mistici e le forze materiali sono interamente centralizzati nel Sole. [...] L'universo visibile \u00e8 il simbolo e la \u00abfirma\u00bb della Santa Trinit\u00e0: il Sole rappresenta il Padre, la sfera delle stelle il Figlio, le forze invisibili che, emanando dal Padre, agiscono nello spazio interstellare, rappresentano lo Spirito Santo.\u00bb Una simile analogia non sarebbe mai venuta in mente a Isaac Newton, che era segretamente ma pervicacemente antitrinitario...\nIsaac Newton.\n\u00abSi racconta che Newton nel 1666, l\"'annus mirabilis\", fosse seduto sotto un melo nella sua tenuta a Woolsthorpe quando una mela gli cadde sulla testa. Ci\u00f2, secondo la leggenda diffusa da Voltaire, lo fece pensare alla gravitazione e al perch\u00e9 la Luna non cadesse sulla terra come la mela. Cominci\u00f2 a pensare dunque a una forza che diminuisse con l'inverso del quadrato della distanza, come l'intensit\u00e0 della luce. Newton per\u00f2 non tenne conto delle perturbazioni planetarie e di conseguenza i suoi calcoli sul moto della Luna non erano corretti. Deluso smise quindi di pensare alla gravitazione. Nel 1679, Newton ritorn\u00f2 alle sue idee sulla gravit\u00e0, sulla meccanica classica, e sugli effetti di queste sulla determinazione delle orbite dei pianeti e sulle leggi di Keplero. Consult\u00f2 su questo Robert Hooke e John Flamsteed, astronomo reale. Newton avrebbe probabilmente tenuto per s\u00e9 le proprie scoperte, se Edmund Halley non gli avesse chiesto di trovare risposta ad un problema di meccanica celeste.\u00bb\nNel gennaio del 1684 l'astronomo Halley, rimasto famoso per via di una cometa che porta il suo nome, venne sfidato a trovare una formula capace di rendere conto della forza d'attrazione che si esercita tra il Sole e la Terra. La posta in gioco era una somma di 40 scellini. La scommessa venne persa: l'impresa era troppo ardua per le capacit\u00e0 fisiche e matematiche di Halley. L'astronomo chiese quindi aiuto a Newton, il quale afferm\u00f2 d'aver studiato e risolto il problema ma d'aver perso le carte, offrendosi di riscriverle. Nel mese di novembre dello stesso anno, Newton invi\u00f2 ad Halley un trattato manoscritto di nove pagine intitolato \"De motu corporum in gyrum\" (\"Sul moto dei corpi in orbita\"). \n\u00abIn questa opera Newton derivava le tre leggi di Keplero presupponendo l'esistenza di una forza attrattiva che agisce proporzionalmente all'inverso del quadrato della distanza.\u00bb \u00abHalley convinse Newton a pubblicare quelle carte ed egli, inserendo il manoscritto in un'opera pi\u00f9 ampia, diede alle stampe i \"Philosophiae Naturalis Principia Mathematica\" (\"Principi matematici della filosofia naturale\") comunemente chiamati \"Principia\". L'opera, pubblicata a spese di Halley in tre volumi nel 1687, \u00e8 unanimemente considerata un capolavoro assoluto della storia della scienza. [...] Egli us\u00f2 la parola latina \"gravitas\" (peso) per la determinazione analitica della forza che sarebbe stata conosciuta come gravit\u00e0, e defin\u00ec la legge della gravitazione universale.\u00bb\nLa descrizione newtoniana del sistema solare eredita le caratteristiche cinematiche di quella kepleriana (le tre leggi di Keplero) ma introduce, con la forza di gravitazione universale, la causa che spiega la dinamica planetaria. Il titolo del suo trattato non potrebbe essere pi\u00f9 appropriato: \"Principi matematici della filosofia naturale\". In esso non si cerca, come nel caso dell'\"astronomia matematica\" medievale, di trovare modelli matematici \"ad hoc\" per i fenomeni fisici. Al contrario, il formalismo matematico della teoria fisica si dispiega qui in tutta la sua potenza: \u00abnon si limita a fotografare l'esistente, ma formula e dischiude proposte di senso.\u00bb Se le capacit\u00e0 descrittive della teoria della gravitazione universale appaiono sorprendenti, le sue potenzialit\u00e0 predittive hanno quasi dell'incredibile.\nCirca le dimensioni dell'universo, Newton diede una risposta precisa e circostanziata. Nel preparare una serie di conferenze sul tema \"Una confutazione dell'ateismo dalle origini e struttura del mondo\" (Londra, 1692), il reverendo Richard Bentley interpell\u00f2 Newton, per essere certo di dare una descrizione accurata dell'universo newtoniano. Nello scambio epistolare intercorso, Bentley sollev\u00f2 importanti questioni cosmologiche (tra le quali una oggi nota come paradosso di Olbers), ad alcune delle quali Newton dette risposte ancora pi\u00f9 interessanti. In particolare, Bentley domand\u00f2 come fosse possibile che le stelle non collassassero le une sulle altre, visto che la forza gravitazionale \u00e8 sempre attrattiva. Newton rispose che, essendo l'universo \"infinito\" per volere della divina Provvidenza, ogni stella \u00e8 circondata in modo omogeneo ed isotropo da infinite altre, le cui forze si annullano reciprocamente. Questa caratteristica si realizza solo con un numero infinito di astri; se vi fosse invece un numero finito di corpi celesti, accadrebbe quanto paventato dal reverendo Bentley.\nCon la pubblicazione dei \"Philosophiae Naturalis Principia Mathematica\" di Newton (1687) si ha il definitivo superamento, per inclusione ed esaustione, del \"De revolutionibus orbium coelestium\" (1543) di Copernico: \u00abNel volgere di un secolo e mezzo, il sistema di Newton, che conclude una tappa di quel cammino fatto riprendere da Copernico all'astronomia, ha contenutivamente ben poco ancora del sistema copernicano, forse soltanto l'eliocentrismo.\u00bb In meno di 150 anni \u00e8 cambiato il mondo, \u00e8 cambiata la scienza: l'astronomia, che con Copernico si trasforma da dottrina medievale in sistema astronomico moderno, con Newton diventa teoria scientifica nella contemporanea accezione del termine."}
{"id": "427769", "revid": "115233", "url": "https://it.wikipedia.org/wiki?curid=427769", "title": "G. I. Gurdjieff", "text": ""}
{"id": "427772", "revid": "1343317", "url": "https://it.wikipedia.org/wiki?curid=427772", "title": "IRAS", "text": "IRAS (\"InfraRed Astronomical Satellite\", in italiano \"Satellite Astronomico Infrarosso\") era un telescopio spaziale dedicato ad osservazioni astronomiche nell'infrarosso, realizzato da una collaborazione delle agenzie spaziali di USA, Regno Unito e Paesi Bassi. Ha cessato di essere operativo nel novembre 1983.\nDescrizione.\nLanciato dalla base militare americana di Vandenberg il 25 gennaio 1983, aveva finalit\u00e0 prettamente scientifiche di indagine nella banda dell'infrarosso. IRAS aveva la forma di un cilindro: pesava una tonnellata ed era lungo 3,25 metri. Dentro questa forma anonima si trovava lo strumento pi\u00f9 avanzato tecnologicamente fino a quell'epoca, e un sofisticato sistema di raffreddamento che doveva mantenere lo strumento ad una temperatura di 1,6 kelvin (circa \u2212272\u00a0\u00b0C), in modo da eliminare l'emissione elettromagnetica dello strumento stesso.\nEsso conteneva un telescopio a specchio del diametro di 60 centimetri, ed \u00e8 stato il primo satellite per il rilevamento delle sorgenti infrarosse. IRAS fece una mappa del 96% del cielo per quattro volte, alle lunghezze d'onda di 12, 25, 60 e 100 micrometri, con risoluzioni che andavano dal mezzo minuto d'arco (a 12 micrometri) fino a due minuti d'arco (a 100 micrometri). La missione dur\u00f2 meno del previsto (10 mesi) a causa di un guasto che fece evaporare pi\u00f9 velocemente del previsto la riserva di elio superfluido usato dal sistema di raffreddamento. Una volta riscaldato, il satellite non pot\u00e9 pi\u00f9 fare osservazioni nell'infrarosso perch\u00e9 era ormai pi\u00f9 caldo delle sorgenti che cercava di misurare.\nScoperte.\nLa maggior parte delle scoperte di un satellite si ottengono dopo anni o decenni, nel corso del lungo esame del catalogo da loro prodotto: IRAS ha scoperto circa 500.000 sorgenti infrarosse, la maggior parte delle quali devono essere ancora identificate. Si pensa che circa 75.000 siano galassie starburst, ancora nella loro fase di formazione stellare. Molte altre sorgenti sono normali stelle circondate da dischi di polveri, probabilmente le prime fasi della formazione di un sistema planetario.\nTra i risultati accertati, la scoperta di un anello di polvere cosmica che circonda il Sistema Solare a una distanza di circa 15 miliardi di chilometri; un'altra scoperta riguardava un grande anello di frammenti rocciosi attorno a Vega, ritenuto dagli astronomi un sistema planetario in formazione.\nL'osservazione successiva delle stesse parti del cielo ha permesso di cercare oggetti in movimento. Jack Meadows e colleghi hanno cos\u00ec scoperto tre asteroidi (tra cui 3200 Phaethon, un asteroide Apollo, che \u00e8 il corpo celeste da cui si origina lo sciame meteorico delle Geminidi), le comete C/1983 J2 IRAS, 126P/IRAS, C/1983 N1 IRAS, C/1983 H1 IRAS-Araki-Alcock, C/1983 O2 IRAS e 161P/Hartley-IRAS e una grande coda di polveri associata alla cometa Tempel-2."}
{"id": "427776", "revid": "392652", "url": "https://it.wikipedia.org/wiki?curid=427776", "title": "Swift Gamma Ray Burst Explorer", "text": "Lo Swift Gamma Ray Burst Explorer, citato sovente semplicemente come Swift ed a volte come Explorer-84, \u00e8 un satellite artificiale messo in orbita dalla NASA nell'ambito del Programma Explorer e formalmente ribattezzato nel 2019 Neil Gehrels Swift Observatory. \u00c8 dedicato allo studio dei lampi gamma osservati da galassie lontane. Dopo IMAGE e WMAP, \u00e8 la terza missione della serie NASA Medium Explorer (MIDEX).\nLanciato alle 17:16 UTC del 20 novembre 2004 dalla base di Cape Canaveral usando come vettore un razzo Delta II 7320-10C, \u00e8 stato posizionato su un'orbita caratterizzata da un apogeo di 604 km, un perigeo di 585\u00a0km, un periodo di 96,6 minuti e un'inclinazione di 21\u00b0. La durata della missione era stata inizialmente stabilita in due anni ma, grazie ai successi scientifici, alle buone condizioni del satellite e degli strumenti, ed alla stabilit\u00e0 dell'orbita (sulla quale si stima Swift possa permanere fino ad oltre il 2025), la missione \u00e8 stata successivamente prolungata pi\u00f9 volte ed \u00e8 ancora attiva.\nLa Senior Review 2014 della NASA ha proposto il prolungamento di Fermi al 2018, con un controllo intermedio nel 2016. Swift \u00e8 risultata essere la missione con la maggior produttivit\u00e0 scientifica rispetto al costo.\nContrariamente a quanto comunemente accade per i satelliti il nome non \u00e8 un acronimo ma si rif\u00e0 al nome inglese del rondone, uno degli uccelli dal volo pi\u00f9 agile e veloce, ed \u00e8 stato scelto per richiamare la rapidit\u00e0 di puntamento del satellite garantita da un sistema giroscopico controllato da motori elettrici.\nIl satellite \u00e8 frutto di una collaborazione tra la statunitense NASA, l'italiana ASI e il PPARC (Particle Physics and Astronomy Research Council) (a cui sono subentrati l'Agenzia Spaziale Britannica ed il Science &amp; Technology Facilities Council). Il centro operativo della missione \u00e8 gestito dalla Pennsylvania State University, la principale base terrestre \u00e8 il Centro spaziale Luigi Broglio a Malindi, in Kenya, mentre l'archiviazione dei dati \u00e8 svolta al Goddard Space Flight Center (copie dell'archivio sono mantenute anche dall'ASI e dall'Universit\u00e0 di Leicester). L'ASI e l'Osservatorio astronomico di Brera hanno contribuito anche alla strumentazione.\nUno degli aspetti innovativi della missione Swift \u00e8 che tutti i dati raccolti sono resi disponibili alla comunit\u00e0 scientifica entro poche ore dalla loro ricezione a Terra. Dopo un primo processamento infatti, chiunque pu\u00f2 scaricare i dati attraverso Internet ed analizzarli con un pacchetto software distribuito gratuitamente. Addirittura \u00e8 possibile svolgere delle analisi preliminari dei dati online attraverso strumenti web.\nIl satellite e la strumentazione.\nIl corpo principale del satellite ha un diametro di circa e una lunghezza di 5,7\u00a0m; nella configurazione di massimo dispiegamento dei pannelli solari raggiunge una larghezza di 5,4\u00a0m. Il peso complessivo \u00e8 di . \u00c8 dotato di batterie Ni-H2 (al nichel-idrogeno) ricaricate da pannelli solari. La stabilizzazione e il puntamento sono controllati da 6 giroscopi. Swift \u00e8 equipaggiato con tre telescopi co-allineati:\nQuesti tre strumenti sono stati progettati in funzione della sofisticata strategia osservativa di Swift. Swift infatti pattuglia il cielo con BAT, lo strumento a grande campo di vista, osservandone il 50-80% ogni giorno alla ricerca di lampi gamma. Quando un lampo viene avvistato da BAT, il sistema di controllo automatico permette di inquadrare rapidamente la regione del lampo anche con XRT ed UVOT, strumenti molto sensibili, ma dal campo di vista pi\u00f9 piccolo. Entro 20 secondi dalla rilevazione di BAT, inizia il ripuntamento, che si completa generalmente entro pochi minuti. Cos\u00ec XRT ed UVOT iniziano a raccogliere informazioni sul lampo entro qualche minuto dal rilevamento iniziale.\nQuesta rapidit\u00e0, che sarebbe difficile da raggiungere se fosse necessario un intervento umano, consente sia di ottenere rapidamente posizioni via via pi\u00f9 precise, utili per puntare altri strumenti, sia di raccogliere preziose informazioni sul lampo in diverse bande energetiche sin dai primi istanti del fenomeno.\nContributo italiano.\nL'Italia ha fornito gli specchi del telescopio XRT insieme a parte del software per l'analisi dei dati X. Inoltre Swift utilizza le antenne della stazione ASI di Malindi (Kenya) per ricevere i comandi e trasmettere i dati, questa operazione viene ripetuta una dozzina di volte al giorno ad ogni passaggio del satellite in vista della stazione. La partecipazione italiana a Swift \u00e8 finanziata dall'Agenzia spaziale italiana (ASI) e dall'Istituto nazionale di astrofisica (INAF).\nPrincipali risultati scientifici.\nGamma-ray Burst (GRB) o lampi gamma.\nLa rapidit\u00e0 di ripuntamento e la precisa localizzazione nella sfera celeste fanno di Swift uno strumento ideale per l'identificazione e lo studio delle sorgenti rapidamente transienti come i lampi gamma o Gamma-ray Burst (GRB). In media Swift identifica 100 nuovi GRB ogni anno, di cui 90 GRB lunghi. La rapida diffusione della posizione dei GRB individuati da Swift ha portato alla misura la distanza per circa un terzo di questi. Questo consente di studiare dal punto di vista statistico la popolazione dei GRB lunghi deducendo, per esempio, quali siano la loro distribuzione lungo la storia dell'universo e le distribuzioni delle loro principali propriet\u00e0 fisiche nel sistema di riferimento a riposo delle sorgenti. Le osservazioni dello strumento XRT a bordo di Swift hanno permesso la caratterizzazione delle prime fasi della curva di luce della coda di emissione nei raggi X e l'individuazione di brevi ma intensi brillamenti successivi all'emissione gamma che si ritengono legati all'attivit\u00e0 del motore centrale. Riguardo allo studio dei lampi gamma corti (circa il 10% dei GRB identificati), il satellite Swift ha segnato una vera svolta. Infatti per la prima volta Swift ha permesso l'identificazione della coda di emissione nei raggi X per i GRB corti, la misura precisa delle loro coordinate spaziali e, di conseguenza, quella della loro distanza.\nDi seguito si riporta una breve lista di lampi gamma notevoli individuati da Swift:\nAltri oggetti astrofisici.\nOgni tipo di sorgente celeste ha ricevuto attenzione da parte di Swift, dalle comete fino alle galassie attive pi\u00f9 lontane, passando per magnetar, sorgenti binarie, supernovae, fino ad arrivare al recente evento di distruzione di una stella da parte di un buco nero di alcuni milioni di masse solari al centro di una galassia lontana circa 1.9 miliardi di parsec. Nulla sfugge a Swift che pattuglia il cielo instancabilmente ed \u00e8 sempre pronto a ripuntare in automatico. A volte le sorgenti sono vecchie conoscenze ma molto spesso sono assolute novit\u00e0. Sono tanti e tali i possibili utilizzi di Swift che ora la caccia ai GRB non \u00e8 pi\u00f9 il compito che assorbe la maggior parte del tempo di osservazione del satellite. Questo non significa affatto che i GRB vengano trascurati. Semplicemente non si continua l'osservazione ad oltranza, fino a quando l'emissione X svanisce del tutto. Solo GRB con caratteristiche peculiari, oppure quelli straordinariamente brillanti, vengono osservati a lungo. Il tempo di osservazione che viene cos\u00ec liberato \u00e8 dedicato all'osservazione di centinaia di sorgenti celesti, spesso in collaborazione con altri satelliti. Tutte le sorgenti rilevate dal telescopio spaziale gamma Fermi ma di natura non chiara, per esempio, vengono osservate di routine da Swift. Nel caso di utilizzo coordinato di Swift e Fermi, lo strumento pi\u00f9 importante \u00e8 il telescopio XRT, perch\u00e9 quello che pi\u00f9 interessa \u00e8 localizzare una possibile controparte della sorgente gamma. Per lo studio delle supernovae, invece, lo strumento pi\u00f9 importante \u00e8 il telescopio UVOT. Grazie alle osservazioni di Swift abbiamo una straordinaria copertura delle curve di luce (l'evoluzione dell'energia emessa in funzione del tempo) di decine di supernovae. Tra i risultati ottenuti con Swift al di fuori del campo dei GRB si annoverano:\nCatalogo XRT.\nOltre 150.000 sorgenti puntiformi nei raggi X tra cui stelle, galassie e buchi neri compongono il vasto catalogo ottenuto grazie alle osservazioni del telescopio XRT a bordo del satellite Swift, il 'cacciatore' di lampi gamma della NASA. Il sensibile telescopio XRT di Swift infatti raccoglie continuamente informazioni non solo sulle sorgenti verso cui \u00e8 puntato, ma anche su quelle nelle loro immediate vicinanze. Tutte queste informazioni sono raccolte in un catalogo continuamente aggiornato (l'ultima edizione \u00e8 stata pubblicata nel dicembre 2013).\nCatalogo BAT.\nNel campo delle sorgenti non variabili nella banda X dura l'avanzamento \u00e8 pi\u00f9 lento. Il telescopio BAT ogni giorno osserva gran parte del cielo e per scoprire nuove sorgenti bisogna sommare giorno dopo giorno i dati raccolti. In questo modo i progressi, ovvero le sorgenti rivelate, crescono all'incirca con la radice quadrata del tempo di osservazione. \u00c8 una crescita lenta, ma sicura. Il catalogo delle sorgenti (variabili e non) viste nella banda 15-150 keV compilato con i dati BAT rappresenta la pi\u00f9 dettagliata mappa del cielo nei raggi X duri attualmente disponibile. \u00c8 un importante database di riferimento che contiene le sorgenti brillanti nella nostra galassia e nuclei galattici attivi rivelati fino a spostamento verso il rosso pari a 4 (questi hanno tutti un buchi neri supermassivi al loro centro)."}
{"id": "427777", "revid": "709565", "url": "https://it.wikipedia.org/wiki?curid=427777", "title": "Dennis Price", "text": "Biografia.\nFiglio di un generale, Dennis Price era inizialmente destinato alla carriera ecclesiastica ma, dopo aver frequentato l'Universit\u00e0 di Oxford, si iscrisse alla \"Embassy School of Acting\" per studiare recitazione. Dopo aver lavorato per un certo periodo in teatri di repertorio, a partire dal 1938 intraprese una lunga ma solo inizialmente fortunata carriera. Congedato dall'esercito britannico nel 1942 per invalidit\u00e0, torn\u00f2 a recitare in teatro e venne notato dal regista Michael Powell, che gli affid\u00f2 il suo primo ruolo da protagonista, quello di un giovane soldato, in \"A Canterbury Tale\" (1944).\nPur ottenendo un immediato successo, negli anni seguenti Price ebbe poche occasioni di comparire in film dello stesso rilievo, pur partecipando ad un'infinit\u00e0 di pellicole prodotte in Inghilterra e interpretando prevalentemente personaggi sardonici e raffinati. Tra i suoi ruoli pi\u00f9 memorabili, sono da citare quello del parente povero assassino nella commedia classica \"Sangue blu\" (1949) e i personaggi secondari ma di grande rilievo che interpret\u00f2 in \"Victim\" (1961) e \"Il braccio sbagliato della legge\" (1963).\nMalgrado avesse raggiunto un notevole successo sul piccolo schermo, interpretando il ruolo del maggiordomo Jeeves, nato dalla penna di P.G. Wodehouse, in una famosa serie televisiva prodotta dalla BBC, Price vide la propria carriera cinematografica declinare durante gli anni sessanta e terminare con la partecipazione a una serie di film dell'orrore a basso costo, alcuni per la regia di Jes\u00fas Franco. \nVittima dell'alcolismo a partire dagli anni cinquanta, nel 1967 l'attore si rifugi\u00f2 nell'isola di Sark, lasciandosi alle spalle i debiti accumulati.\nPrice fu sposato dal 1939 al 1950 con l'attrice Joan Schofield, dalla quale ebbe due figli. Una delle cause della separazione fu imputabile all'omosessualit\u00e0 dell'attore.\nMor\u00ec di cirrosi epatica nel 1973, all'et\u00e0 di 58 anni. \u00c8 sepolto nell'isola di Sark."}
{"id": "427778", "revid": "30610", "url": "https://it.wikipedia.org/wiki?curid=427778", "title": "Paradosso dell'onnipotenza", "text": "Il paradosso dell'onnipotenza \u00e8 un noto paradosso teologico e filosofico formulato in diverse forme: si chiede se un ente onnipotente possa creare un oggetto dotato di una caratteristica tale da mettere in crisi la sua stessa onnipotenza (ad esempio un masso inamovibile, o una costruzione indistruttibile).\nLa risposta che se ne ricava \u00e8 la non esistenza dell'onnipotenza (si tratta quindi di un paradosso \"negativo\" o \"logico\") perch\u00e9 se l'ente non \u00e8 in grado di creare tale oggetto non sarebbe onnipotente, mentre se lo creasse avrebbe creato un qualcosa che di fatto limita la sua onnipotenza sconfessandola come tale; nel corso dei secoli sono state date diverse risposte e confutazioni."}
{"id": "427779", "revid": "86599", "url": "https://it.wikipedia.org/wiki?curid=427779", "title": "Cratere Chladni", "text": "Chladni \u00e8 il nome di un piccolo cratere lunare intitolato al fisico tedesco Ernst Chladni, situato vicino al margine nordoccidentale del Sinus Medii, nella parte centrale dell'emisfero lunare rivolto verso la Terra. A est si trova il pi\u00f9 grande cratere Triesnecker.\nIl bordo di questo cratere \u00e8 approssimativamente circolare ed \u00e8 connesso, tramite una bassa cresta, al bordo del cratere Murchison, situato a nord-ovest. Circa a met\u00e0 delle pendici interne di Chladni vi \u00e8 un piccolo terrazzamento. "}
{"id": "427782", "revid": "135224", "url": "https://it.wikipedia.org/wiki?curid=427782", "title": "John Newport Langley", "text": "Egli ne studi\u00f2 il percorso, partendo dal midollo spinale e dai suoi gangli. \nDal 1907 in poi, Langley esegu\u00ec ricerche sulle terminazioni nervose di vari tessuti organici; giunse alla conclusione che l'eccitazione di una cellula da parte di un'altra \u00e8 dovuta alla presenza, nelle terminazioni nervose, di sostanze recettrici specifiche: in tal modo egli si collocava fra i fondatori della neurochimica, che negli ultimi anni ha preso grande sviluppo.\nDopo la prima guerra mondiale, Langley pubblic\u00f2 la prima parte della sua opera maggiore \"Il sistema nervoso autonomo\" (1921), lanciata incompiuta alla sua morte.\nNel 1874, Langley si era laureato al Trinity College di Cambridge dove, nel 1903, fu chiamato alla cattedra di fisiologia che tenne fino alla sua scomparsa."}
{"id": "427783", "revid": "124123", "url": "https://it.wikipedia.org/wiki?curid=427783", "title": "Ernst Laqueur", "text": "La sua costituzione chimica fu determinata, nello stesso anno, da tre eminenti ricercatori: gli svizzeri Leopold Ruzicka e Albert Wettstein, e, indipendentemente, dal tedesco Adolf Butenandt.\nLaqueur ed i suoi collaboratori erano riusciti a esporre 10 milligrammi di testosterone da un quintale di testicoli di toro.\nMa la conoscenza della struttura chimica del testosterone offr\u00ec ben presto la possibilit\u00e0 di prepararlo sinteticamente per uso terapeutico, nelle quantit\u00e0 desiderate ed in forma esattamente dosabile.\nSe i biochimici ed i farmacologi fossero ancora legati al testosterone naturale, per ottenere un grammo di questo ormone dovrebbero estrarlo dai testicoli di 12.000 tori.\nLaqueur diede importanti contributi anche allo studio dell'ormone pancreatico insulina e degli ormoni ipofisari.\nFu professore di farmacologia all'universit\u00e0 di Gand ed a quella di Amsterdam."}
{"id": "427785", "revid": "1566286", "url": "https://it.wikipedia.org/wiki?curid=427785", "title": "Max Linder", "text": "Comico di classe, del quale lo stesso Charlie Chaplin si dichiar\u00f2 allievo, cre\u00f2 la prima grande \"maschera\" del cinema, quella di Max, uomo di mondo elegante ed irreprensibile, dai neri baffetti, il lucente cilindro ed i candidi guanti, che agiva sullo sfondo di una Parigi della \"Belle \u00e9poque\".\nBiografia.\nOriginario della Gironda, nacque da una famiglia di vignaioli.\nStudi\u00f2 al Conservatorio di Bordeaux, dove divenne attore teatrale. Dotato di acuto spirito di osservazione, si orient\u00f2 verso un genere di satira del costume dove, pur soggiacendo a incredibili avventure, rifuggiva dalla caotica agitazione, dagli inseguimenti e da tutte le altre facili trovate che costituivano la materia comica nel cinema agli inizi del XX secolo.\nFu ingaggiato dalla \"Path\u00e9\", e sugli schermi esord\u00ec nel 1905, in alcune brevi pellicole, ma solo nel 1908 gli fu affidata una propria serie di comiche.\nLa sua popolarit\u00e0 esplose negli anni 1909-1914, con le irresistibili avventure di Max, personaggio da lui creato (\"Max e le nozze\", \"Max et le quinquina\", \"Max convalescente\", \"Max e la nuova moda\", \"Max alla fattoria\", \"Max scapolo\", \"Max e le donne\", \"Max pittore\", \"Max virtuoso\", \"Max toreador\", \"Max cavaliere\", \"Max e la suocera\", \"Max pedicure\", \"Max maggiordomo\", \"Max e la dottoressa\", ecc.).\nSulla scia di questo successo, Linder si accost\u00f2 anche al film di lungometraggio, dapprima in patria (\"Il piccolo caff\u00e8\", 1919), poi a Hollywood, dove soggiorn\u00f2 dal 1921 al 1923 e dove interpret\u00f2 i film migliori (\"Sette anni di guai\", considerato il suo capolavoro, \"Siate mia moglie\" e \"I tre Moschettieri\"), e di nuovo in Europa (\"Au secour!\" nel 1923 e \"Domatore per amore\" nel 1925, girato a Vienna).\nMa la vena comica, nel vasto respiro del film vero e proprio, cominci\u00f2 ad esaurirsi, e la sua popolarit\u00e0 inizi\u00f2 la parabola discendente.\nIl 31 ottobre 1925 Linder si tolse la vita, subito dopo aver ucciso la giovanissima moglie Ninette Peters, sposata tre anni prima (da lei aveva avuto una figlia, Maud). La donna fu scoperta in una pozza di sangue dalla madre, che aveva un appuntamento con lei e preoccupandosi del ritardo e del fatto che non rispondeva al telefono, era andata a trovarla di persona. La giovane sposa aveva il polso sinistro reciso. Pare fosse stata drogata prima di essere uccisa. Nello stesso modo si era tolto la vita l'attore, che giaceva accanto a lei. Il quotidiano Le Petite Parisien riport\u00f2 la tragedia il 1\u00ba novembre di quello stesso anno titolandola: \"Max Linder tue sa femme et se suicide\".\nDei 500 film da lui interpretati, e molti anche diretti, oggi ne rimangono soltanto 82."}
{"id": "427786", "revid": "106456", "url": "https://it.wikipedia.org/wiki?curid=427786", "title": "Walter Lippmann", "text": "Noto per la sua pionieristica analisi sul condizionamento operato dai nascenti \"mass media\" sui pregiudizi mentali.\nCarriera giornalistica.\nI quattordici punti, base per i colloqui di pace da parte degli Usa e illustrati in 8 gennaio 1918 davanti al Congresso riuniti in sessione congiunta, riprendevano molti dei suggerimenti di una commissione (The Inquiry) creata da Wilson e presieduta dal giovane giornalista progressista Lippmann per deliberare sui progetti per il dopoguerra.\nPartito dalla cronaca (e gi\u00e0 in quella veste polemista contro la degenerazione dello stile giornalistico ad opera dei cd. \"muckrakers\"), per trentadue anni (dal 1931 al 1963) analizz\u00f2 i fatti internazionali nella rubrica \"Today and Tomorrow\" dell'\"Herald Tribune\" di New York.\nVinse due premi Pulitzer (nel 1958 e nel 1962).\nAnche in presenza dei personaggi pi\u00f9 impegnati nella polemica politica (intervist\u00f2 Kruscev nel 1958 e nel 1961), mantenne sempre il distacco dell'osservatore, n\u00e9 conform\u00f2 mai i propri giudizi a quelli dei giornali per cui scriveva.\nQuando nel 1931 pass\u00f2 dalle colonne del radicale \"New York World\" (che dirigeva dal 1921) a quelle del conservatore \"Herald Tribune\", il direttore dovette assicurare i lettori che Lippmann \"avrebbe scritto su ci\u00f2 che gli pareva e come gli pareva\".\nNel 1938 diede il nome all'omonimo colloquio.\nSenza conformarsi nemmeno ai giudizi da lui stesso gi\u00e0 formulati, sostenne alternativamente presidenti repubblicani e democratici.\nSi occup\u00f2 prevalentemente di politica estera: si batt\u00e9 per il Patto Atlantico, per rendere neutrale la Germania e contro la guerra del Vietnam.\nOgni anno si recava nei punti nevralgici della politica mondiale per intervistare gli uomini da cui dipendevano le sorti del mondo.\nSi deve inoltre a lui - in risposta ad una celebre polemica pubblica con George Kennan - il conio della formula \"Guerra Fredda\", usata in una serie di articoli che criticavano le strategie di amministrazione estera di Truman, pubblicati anche nel volume \"La Guerra fredda: studio sulla politica estera statunitense\".\nIl suo pensiero.\nLippmann non si pieg\u00f2 mai al sensazionalismo ed ai gusti del grosso pubblico, ispirandosi ad un codice deontologico che \u00e8 diventato il canone del giornalismo anglosassone.\nHa lasciato anche 25 saggi, tra i quali si ricordano \"La buona societ\u00e0\" del 1937 e \"Competere per coesistere\" del 1959; si tratta di veri e propri trattati di politologia, ispirati ad una filosofia neoliberale della vita pubblica e dell'economia.\nLa sua opera pi\u00f9 importante - che \u00e8 rimasta alla storia ed \u00e8 stata fondamentale per tutti gli studi sulla sociologia della comunicazione - \u00e8 stata \"L'opinione pubblica\" del 1922, nella quale Lippmann, prima di chiunque altro, affronta le tematiche sviluppate negli anni seguenti da Elisabeth Noelle-Neumann, la studiosa della spirale del silenzio.\nLe scienze sociali e il pregiudizio.\nAttingendo ad una profonda cultura filosofica e ad un grande interesse per le scienze sociali, Lippmann promosse lo studio della comunicazione: in tale ambito, intorno al 1920, individu\u00f2 il termine \"stereotipo\". Egli si propose di capire e di studiare l'influenza sullo stereotipo e i meccanismi che si instauravano per la formazione di tale fenomeno.\nLo stereotipo sociale \u00e8 per Lippmann una visione distorta e semplificata della realt\u00e0 sociale: lo stereotipo, aggiunge, \u00e8 costituito dalle immagini mentali che ci costruiamo per semplificare la realt\u00e0 e per renderla a noi comprensibile."}
{"id": "427787", "revid": "767487", "url": "https://it.wikipedia.org/wiki?curid=427787", "title": "Oliver Joseph Lodge", "text": "\u00c8 stato fra i maggiori pionieri nelle ricerche sulla propagazione delle onde elettromagnetiche e di quelle radio. Concentr\u00f2 le sue indagini sulle onde elettromagnetiche dette hertziane (scoperte da Heinrich Rudolf Hertz), ossia sulle onde radio. Fu inoltre presidente della Society for Psychical Research dal 1901 al 1903, e nuovamente nel 1932 assieme a Eleanor Sidgwick.\nNel 1894, Lodge diede una piena dimostrazione delle propriet\u00e0 fisiche delle onde hertziane e, prima di Guglielmo Marconi, offr\u00ec una prova che esse potevano essere utilizzate per il telegrafo senza fili. Ma fece uso di correnti a bassa frequenza, che non erano pratiche e avevano un raggio di trasmissione troppo limitato. In quest'ambito rientra l'effetto da lui scoperto nel 1897. \nPer captare le onde hertziane, Lodge aveva ideato e costruito un coherer, cio\u00e8 un dispositivo, progenitore dei tubi elettronici e dei transistor, che nella sua prima versione di \"tubetto a limatura\" era stato ideato e sperimentato, nel 1884, dal fisico italiano Temistocle Calzecchi-Onesti (1853-1922).\nIl coherer venne poi perfezionato da \u00c9douard Branly.\nNel 1897, Lodge brevett\u00f2 il sintonizzatore che, migliorato da Lord Parker, fu acquistato da Marconi nel 1911. Il suo libro migliore \u00e8 Moderne vedute sull'elettricit\u00e0 (1899), impostato sulla teoria di James Clerk Maxwell.\nStudi\u00f2 all'University College di Londra. Dal 1881 fu professore di fisica generale all'University College di Liverpool e dal 1900 primo presidente dell'Universit\u00e0 di Birmingham. Fu politicamente schierato con il fabianesimo.\nLodge pensatore.\nCome molti altri scienziati della sua epoca, Lodge fu pure studioso di temi pi\u00f9 propriamente filosofici, ad esempio portando una critica alle idee di Ernst Haeckel: cfr. \"Vita e Materia, ed. it. 1909\", scritto di indole teosofica e metapsichica, le cui tendenze ispirarono varie altre opere del Lodge, tra le quali possiamo ricordare \"L'essenza della fede in accordo con la scienza [ed. it.: Torino, \"Marco Valerio\", 2001]:\" raccolta di conferenze pubbliche tenute per l'Europa a inizio Novecento.\nLodge parapsicologo.\nSir Oliver inizi\u00f2 a studiare i medium nel 1883 e condusse esperimenti con la famosa medium di Boston, Leonore Piper, quando questa venne esaminata in Inghilterra dalla \"Society for Psychical Research \"(Societ\u00e0 per la Ricerca sul Paranormale). \nNel 1916 pubblica il libro \"Raymond, or Life After Death\", in cui racconta che il 3 dicembre del 1915, il figlio deceduto, Raymond, comunicando attraverso la medianit\u00e0 della Signora Leonards, forn\u00ec una descrizione completa di una fotografia che n\u00e9 i Lodge n\u00e9 la medium avevano visto. I numerosi messaggi da persone amate decedute presto lo convinsero dell'esistenza di una vita ultraterrena.\nLe ricerche con la Leonard furono portate avanti dai suoi amici e colleghi Frederick Myers ed Edmund Gurney. Dopo la loro morte, Oliver verbalizza delle sedute in cui gli amici gli comunicarono prove dettagliate attraverso la Piper."}
{"id": "427788", "revid": "3689", "url": "https://it.wikipedia.org/wiki?curid=427788", "title": "Oliver Lodge", "text": ""}
{"id": "427789", "revid": "1338143", "url": "https://it.wikipedia.org/wiki?curid=427789", "title": "Raymond Loewy", "text": "Biografia.\nNato a Parigi, cominci\u00f2 presto a lavorare nel campo della progettazione, creando un aeromodello che vinse la James Gordon Bennett Cup nel 1908; il modello entr\u00f2 poi in commercio col nome di \"Ayrel\". \nLoewy serv\u00ec nell'esercito francese nella Prima guerra mondiale, per poi trasferirsi in USA alla conclusione del conflitto nel 1919.\nPrese alloggio a New York, lavorando come vetrinista per alcuni grandi magazzini tra cui il famoso Macy's. Intanto, port\u00f2 avanti collaborazioni con giornali e riviste, realizzando illustrazioni per \"Vogue\" e \"Harper's Bazaar\". Nel 1929, ottenne la prima vera commissione di un lavoro di disegno industriale: modernizzare un ciclostile della Gestetner. In seguito lavor\u00f2 anche per la Westinghouse, disegn\u00f2 la carrozzeria per un modello Hupmobile e il frigorifero \"Coldspot\" della Sears-Roebuck. Visto il successo, apr\u00ec uno studio anche a Londra a met\u00e0 degli anni trenta.\nLoewy ottenne la Cittadinanza statunitense nel 1938 dopo il matrimonio con Jean Thomson nel 1931. La coppia si separ\u00f2 nel 1945 e Raymond si rispos\u00f2 nel 1948 con Viola Erickson.\nIl rapporto con il mercato.\nLa curva \u00e8 sempre stata una caratteristica peculiare del design di Raymond Loewy. Quell\u2019elemento che rende un prodotto pi\u00f9 aerodinamico, alla base del suo concetto di streamline. Tuttavia la curva a lui pi\u00f9 cara non \u00e8 visibile nei suoi prodotti, ma \"\u2018nei grafici della crescita delle vendite\u2019\".\nLoewy, infatti, \u00e8 il designer che pi\u00f9 si immedesima nella filosofia di mercato del suo paese d\u2019accoglienza: gli Stati Uniti d\u2019America. Questo geniale disegnatore \u00e8 infatti anche un ottimo imprenditore, i suoi uffici di progettazione comprendono un\u2019unit\u00e0 di ricerca di mercato, attivit\u00e0 fondamentale per il compimento della sua opera. Nonostante i numerosi rallentamenti che lo colpiscono durante la sua carriera, esemplare quello della crisi di Wall Street nel 1929, Loewy continua ad investire. Fin quando, anni pi\u00f9 tardi, la sua strategia si riveler\u00e0 vincente.\nL\u2019impatto con il mercato statunitense.\nAppena arrivato in America rimane colpito da quella realt\u00e0 in cui la riduzione dei costi sta a cuore agli industriali molto di pi\u00f9 dell\u2019aspetto estetico. La piacevolezza visiva viene meno nel momento della vendita, l\u2019unico obiettivo \u00e8 la distribuzione su larga scala, nel modo pi\u00f9 veloce ed efficace possibile. Inizialmente tutto gli sembra sgradevole, ma in poco tempo riesce ad arrivare ad una mediazione tra la sua idea di design e il mercato americano, chiave di lettura della sua fiorente carriera. Quella europea, da cui proviene, \u00e8 una realt\u00e0 diversa, dove il razionalismo mira ai concetti di semplicit\u00e0 e funzionalit\u00e0, senza per\u00f2 riuscire a diffonderli in un mercato di massa. Loewy fa propri questi concetti, e sviluppa l\u2019idea secondo la quale la finalit\u00e0 del design \u00e8 quella di far vendere. Da qui il designer concettualizza il suo celebre metodo M.A.Y.A. (most advanced yet acceptable). \"\u201cLa parte intrigante di questa frase sta nella possibilit\u00e0 di posizionare una virgola. Se questa cadesse dopo la parola advanced starebbe a significare che il limite di innovazione in un operato combaci con quello dell\u2019accettabile. Se la virgola cadesse dopo la parola yet si presupporrebbe che l\u2019innovazione si porti anche oltre all\u2019accettabilit\u00e0 del prodotto\u201d.\"\nL\u2019altra domanda che questa definizione pu\u00f2 suscitare \u00e8 sul soggetto che definisce cosa sia accettabile oppure no, il compratore o il designer?\nIl lavoro in ambito grafico.\nIl packaging di Lucky Strike.\nIl progetto che meglio riassume l\u2019idea generale di Loewy \u00e8 il restyling del pacchetto di sigarette \u2018Lucky Strike\u2019, nel 1942. Questo suo lavoro ha in s\u00e9 tutte le caratteristiche della sua innovazione, a partire dalla semplificazione del prodotto per ridurre i costi. Loewy agisce rimuovendo il precedente fondo verde, che rimandava alla mimetica militare e molto costoso da stampare, sostituendolo con il fondo bianco, pi\u00f9 gradevole alla vista, che con il bersaglio rosso costituisce l\u2019iconico logo. Questo intervento non solo riduce notevolmente i costi di produzione, ma suscita maggior attenzione da parte del pubblico femminile, aumentando ulteriormente le vendite.\nInoltre Loewy si focalizza sulla visibilt\u00e0 del prodotto applicando il logo su entrambi i lati del pacchetto. Appoggiandolo su un tavolo, il logo avrebbe avuto la possibilit\u00e0 di essere visto venticinque miliardi di volte in pi\u00f9 senza spese pubblicitarie aggiuntive. Questa aggiunta dimostra la sua abilit\u00e0 di ottimizzare i prodotti anche con il pi\u00f9 piccolo dei suoi interventi.\nUna personalit\u00e0 iconica.\nVari brand con cui ha lavorato Loewy sono diffusi e molto popolari, se \u00e8 facile ricevere degli input visivi che ci riconducono ad essi, \u00e8 anche merito delle sue collaborazioni con le societ\u00e0, e della sua ricerca nella creazione, attorno ad esse, di un'identit\u00e0 visiva estremamente forte. Tutti i progetti a cui lavora diventano una garanzia di qualit\u00e0 e vendibilit\u00e0. La sua fama lo porta a fare di s\u00e9 stesso un\u2019icona, tanto che compare nella pubblicit\u00e0 della Olin cellophan, raffigurante lo stesso Loewy in primo piano con in mano il prodotto pubblicizzato, accompagnato dal payoff \"\u201cLa scelta del packaging pu\u00f2 cambiare l\u2019andamento del business\u201d\".\nRestyling di Shell, Loewy e il mercato europeo.\nDivenuto ormai un punto di riferimento per professionalit\u00e0 ed efficienza negli Stati Uniti, Loewy apre uno studio grafico a Parigi, ed espande la sua committenza anche in Europa. Viene contattato dalla societ\u00e0 Shell, colosso del petrolio olandese, la quale necessitava un restyling dell\u2019identit\u00e0 visiva. Il marchio riconduce alle origini dell'azienda olandese, quando il fondatore M. Samuel non era ancora entrato nel mercato dei carburanti, ma commerciava conchiglie a collezionisti europei. La semplice conchiglia rossa e arancione su fondo giallo \u00e8 identificativa al punto da sembrare essere sempre esistita, e dato il suo incredibile successo non ebbe pi\u00f9 bisogno di essere accompagnata dal logotipo Shell. Questo accade per tutte le aziende cos\u00ec influenti da aver reso il proprio logo un elemento Pop riconoscibile a prima vista da chiunque, quasi.\nIn conclusione Loewy, oltre ad aver disegnato numerosissimi prodotti industriali divenuti iconici, con il suo intervento grafico e comunicativo \u00e8 stato capace di rinnovare l\u2019identit\u00e0 visiva dei brand per cui ha lavorato, inserendosi e inserendoli perfettamente nel contesto del mercato mondiale.\nIl lavoro in ambito ferroviario.\nNel 1937, Loewy venne contattato dalla Pennsylvania Railroad, per lavorare all'ammodernamento di alcune locomotive in ottica streamline. Loewy disegn\u00f2 le coperture aerodinamiche per la K4 Pacific n.3768, e nel 1938 lavor\u00f2 sulle nuove carrozze per realizzare il treno di lusso Broadway Limited.\nIn seguito gli fu affidato il design della locomotiva sperimentale S1 e della classe T1. In seguito, su richiesta della PRR, fece il restyling delle locomotive diesel Baldwin dotandole di un muso \"a squalo\" che ricordava le T1.\nLoewy non progett\u00f2 l'estetica della famosa Locomotiva PRR GG1, ma contribu\u00ec alla sua realizzazione consigliando l'uso di lamiere termosaldate invece delle tradizionali placche rivettate. Inoltre, propose la sostituzione degli spigoli con tratti pi\u00f9 curvilinei, da dipingere a strisce per esaltarne la morbidezza.\nOltre a questi progetti puramente stilistici, lavor\u00f2 alla progettazione di interni, stazioni, d\u00e9pliant e altri prodotti per la Pennsylvania Railroad.\nIl lavoro in ambito automobilistico.\nLa Loewy &amp; Associates venne chiamata a lavorare per la Studebaker di South Bend, Indiana, negli anni '30. I suoi prodotti cominciarono a essere commercializzati solo alla fine degli anni '30, con l'attenuazione degli effetti della \"Grande depressione\". Per la Studebaker Loewy progett\u00f2 anche il logo, pulito e semplice, molto innovativo.\nLa Seconda guerra mondiale e le nuove leggi emanate dal governo resero difficile per le case automobilistiche l'uso dei propri uffici tecnici, ma poich\u00e9 lo studio di Loewy era a tutti gli effetti un collaboratore esterno, non venne ostacolato da queste restrizioni. \nQuesto permise alla Studebaker di lanciare sul mercato le prime auto civili del dopoguerra, ben due anni prima di General Motors, Chrysler e Ford. Lo studio di Loewy svilupp\u00f2 soluzioni avanzate, aerodinamiche e esteticamente sobrie. Progett\u00f2 la carrozzeria di tipo \"Studebaker Starlight\", con il caratteristico lunotto posteriore avvolgente a 180\u00b0.\nOltre al caratteristico muso a proiettile delle Studebaker degli anni 1950 e 1951, lo studio cre\u00f2 la linea 1953 con le coup\u00e9 Starliner e Starlight, tra le meglio progettate e pi\u00f9 belle auto degli anni '50 secondo numerosi giornali specializzati (Collectible Automobile, Car and Driver e Motor Trend). Inoltre, modernizz\u00f2 ulteriormente il logo.\nIl suo lavoro successivo per la Studebaker fu la trasformazione di Starlight e Starliner nella serie Studebaker Hawk per il 1956.\nIn seguito venne richiamato dal presidente della Studebaker, Sherwood Egbert, per disegnare la Avanti: Egbert lo assunse per creare questa nuova linea destinata ai giovani per il 1963: Loewy riusc\u00ec a rispettare l'incredibile scadenza di 40 giorni per arrivare ad un modello in scala completo. \nLoewy chiam\u00f2 intorno a s\u00e9 un gruppo di lavoro formato da progettisti esperti e da ex collaboratori come John Ebstein e Bob Andrews, oltre a Tom Kellogg, un giovane studente dell'Art Center College of Design. Il gruppo si chiuse in ritiro a Palm Springs lavorando alla nuova auto. Ogni membro del gruppo aveva un ruolo: Andrews e Kellogg lavorarono agli schizzi, Ebstein coordinava il lavoro, e Loewy era il direttore creativo e la fonte di idee e ispirazioni.\nCon l'ingresso sul mercato, l'Avanti ottenne un grande successo e attir\u00f2 a s\u00e9 numerosi fan. Venne prodotta in quantit\u00e0 limitate da diverse compagnie indipendenti dopo la chiusura della Studebaker, sempre con ottimi risultati di vendita.\nL'eredit\u00e0.\nLe idee di semplicit\u00e0 e funzionalit\u00e0 cui Loewy si ispir\u00f2 non erano nuove: erano state formulate in Europa dalla Bauhaus e da Le Corbusier. Ma si erano realizzate solo in oggetti destinati, in piccola serie, ai negozi eleganti.\nLoewy, in proprio e come consulente delle maggiori industrie americane, ha trasformato il mondo degli oggetti fra cui si svolge la vita quotidiana di milioni di persone.\nI suoi spigoli arrotondati, le forme aerodinamiche e i colori vivaci, la pulizia formale sono stati fondamentali per la definizione del design americano degli anni '60. Il lavoro di Loewy spazi\u00f2 in moltissimi campi: frigoriferi, locomotive, tostapane e automobili, rossetti ed aerei, autobus e negozi, pacchetti di sigarette e interni di ufficio.\nIn particolare, per le sue attivit\u00e0 di progettazione nel campo delle auto, con modelli come la Studebaker Avanti e la Studebaker Golden Hawk, Loewy \u00e8 stato inserito, nel 1997 nella Automotive Hall of Fame.\nLoewy si faceva pagare a percentuale sull'aumento delle vendite, e cos\u00ec faceva coincidere criteri estetici e finanziari. Questa difficile combinazione \u00e8 ben espressa nel titolo della sua autobiografia: La bruttezza si vende male (\"Never Leave Well Enough Alone\", 1951)."}
{"id": "427790", "revid": "306856", "url": "https://it.wikipedia.org/wiki?curid=427790", "title": "G\u00e9rard Philipe", "text": "Biografia.\n\u00c8 ricordato soprattutto per \"Il diavolo in corpo\" (1947), diretto da Claude Autant-Lara e tratto dall'omonimo romanzo di Raymond Radiguet, una struggente storia d'amore che fece urlare di sdegno i moralisti, ma che per i giovani dell'epoca rappresent\u00f2 una sorta di manifesto in cui essi ritrovarono le loro inquietudini, il loro desiderio d'amore, la loro polemica nei confronti delle generazioni che avevano \"fatto la guerra\".\nG\u00e9rard Philipe, bel ragazzo dal volto intenso e appuntito, gli occhi languidi, la capigliatura ribelle, interpretando la parte di protagonista divenne l'incarnazione di questa rivolta, il simbolo di una giovent\u00f9 psicologicamente fragile, inquieta, pi\u00f9 crudele verso s\u00e9 stessa che verso gli altri. Il personaggio si ripet\u00e9 ne \"La Certosa di Parma\" (1947) di Christian-Jaque: l'eroe Stendhaliano Fabrizio Del Dongo era sostanzialmente identico al personaggio creato da Radiguet, proprio perch\u00e9 eternamente diviso tra la spinta ideale e un pi\u00f9 concreto adattamento alla gretta realt\u00e0.\nG\u00e9rard Philipe rimase sempre legato a un certo schema: pessimista senza speranza ne \"La via del rimorso\" (1948) di Yves All\u00e9gret; scettico arido in \"Le amanti di Monsieur Ripois\" (1953) di Ren\u00e9 Cl\u00e9ment; tormentato e alcolizzato in \"Gli orgogliosi\" (1953), ancora di Allegret. Due sole volte affront\u00f2 ruoli vivaci e carichi di energia amorosa e di spensierata giovent\u00f9: in \"Fanfan la Tulipe\" (1952) e in \"Le diavolerie di Till\" (1956), che lui stesso diresse in collaborazione con Joris Ivens. Tra gli altri suoi film si ricordano: \"La bellezza del diavolo\" (1949) di Ren\u00e9 Clair, \"Il piacere e l'amore\" (\"La ronde\", 1950) di Max Oph\u00fcls, \"Le belle della notte\" (1952) ancora di Clair, \"Il giocatore\" (1958) di Claude Autant-Lara e \"L'isola che scotta\" (1959) di Luis Bu\u00f1uel.\nFu interprete di teatro, dal quale del resto proveniva dopo gli studi al Conservatoire national sup\u00e9rieur d'art dramatique. Gi\u00e0 durante l'occupazione nazista della Francia aveva iniziato a calcare le scene dei teatri parigini e nel 1945 arriv\u00f2 il grande successo grazie al \"Caligola\" scritto da Albert Camus. Negli anni cinquanta divenne una delle stelle pi\u00f9 luminose del Festival d'Avignone, dove alternava testi classici (Pierre Corneille, Heinrich von Kleist e Alfred de Musset tra gli altri) a testi contemporanei (Henri Pichette e Jean Vauthier).\nImpegnato anche politicamente, l'attore fu tra le prime celebrit\u00e0 a firmare nel 1950 l'appello di Stoccolma che, in piena guerra fredda, si opponeva alla corsa agli armamenti soprattutto nucleari. Venne eletto presidente del sindacato francese degli artisti e degli interpreti (S.F.A.) e si impegn\u00f2 a favore di tutti i mestieranti di cinema e teatro. Nonostante fosse dichiaratamente legato al Partito Comunista Francese, in quello stesso periodo ebbe modo di frequentare con una certa regolarit\u00e0 Paul Marion, ex comunista, ex socialista e poi ministro dell'informazione sotto il regime collaborazionista di Vichy, che stava scontando la pena nel carcere di Clarivaux.\nAll'apice della notoriet\u00e0, mor\u00ec di tumore al fegato all'et\u00e0 di 36 anni. Come da sua volont\u00e0, venne sepolto con il costume di scena di Don Rodrigo, protagonista della pi\u00e8ce teatrale \"Le Cid\". \"Breve come un sospiro\", il libro su di lui scritto nel 1964 dalla moglie Nicole, fu un \"best seller\", a dimostrazione della popolarit\u00e0 dell'attore in tutto il mondo."}
{"id": "427791", "revid": "30610", "url": "https://it.wikipedia.org/wiki?curid=427791", "title": "Auguste Piccard", "text": "Biografia.\nNel 1913, con il fratello gemello Jean, cominci\u00f2 a compiere ascensioni mediante palloni aerostatici.\nPer studiare gli stati ionizzati, i raggi cosmici e la radioattivit\u00e0 nell'atmosfera, progett\u00f2 (nel 1925) e realizz\u00f2 un pallone con cabina stagna in grado di raggiungere per la prima volta quote stratosferiche. Dopo varie ascensioni sempre con il fratello Jean, nel 1932 Auguste Piccard sal\u00ec ad oltre ; Jean, naturalizzato statunitense, lo super\u00f2 due anni dopo toccando in aerostato i . Come dichiarato nell'articolo del \"Popular Science Magazine\" dell'Agosto 1931 a pagina 23, Auguste Piccard disse che la terra gli sembrava un disco piatto con i bordi rialzati (\"It seemed a flat disk with upturned edge\").\nMa ormai Auguste non pensava pi\u00f9 alle massime altezze, bens\u00ec alle massime profondit\u00e0, ossia all'esplorazione subacquea. A tale scopo ide\u00f2 il batiscafo, concepito come un pallone sottomarino: un galleggiante di forma allungata, pieno di liquido pi\u00f9 leggero dell'acqua (benzina), munito di zavorra (granigli di ferro) e di una cabina circolare. Auguste realizz\u00f2 un primo modello di batiscafo, il \"FNRS 2\", che nel 1948 con pilota automatico scese a ; ma il collaudo fu insoddisfacente. Sottoposto a sostanziali modifiche in un cantiere navale francese, fu ribattezzato FNRS 3.\nNel frattempo, con il figlio Jacques, riusc\u00ec a costruire in Italia un nuovo batiscafo, il Trieste.\nNel 1953, il \"FNRS 3\" scendeva a al largo di Tolone; ma nello stesso anno il \"Trieste\", con Auguste e Jacques Piccard a bordo, scendeva e toccava i di profondit\u00e0 al largo di Ponza.\nL'anno seguente il \"FNRS 3\" ebbe la rivincita immergendosi fino a . Ma nel gennaio 1960 il \"Trieste\" (ceduto nel frattempo agli Stati Uniti) con a bordo Jacques Piccard e Don Walsh raggiungeva gli della fossa delle Marianne nell'Oceano Pacifico.\nLa famiglia.\nLa famiglia Piccard \u00e8 famosa per aver compiuto numerose imprese. Il padre di Jacques, Auguste Piccard, ha superato due volte il record di altitudine con il pallone aerostatico, nel 1931 e 1932. Il figlio di Jacques, Bertrand Piccard, \u00e8 stato il primo uomo a volare intorno al mondo senza fermarsi, impresa compiuta con il pallone aerostatico \"Orbiter 3\" nel marzo del 1999.\nRiconoscimenti.\nGli \u00e8 stato dedicato un asteroide, 43806 Augustepiccard."}
{"id": "427792", "revid": "123715192", "url": "https://it.wikipedia.org/wiki?curid=427792", "title": "Gregory Goodwin Pincus", "text": "Con la collaborazione di Min Chueh Chang e John Rock scopr\u00ec la prima forma di contraccezione orale che \u00e8 oggi conosciuta in tutto il mondo come pillola anticoncezionale.\nBiografia.\nGiovent\u00f9.\nGregory Goodwin Pincus nacque a Woodbine, New Jersey, il 9 aprile 1903.\nEra il figlio maggiore di Joseph e Elizabeth Lipman Pincus, due ebrei russi fuggiti dalla Russia Imperiale.\nSuo padre, un laureato della Storrs Agricultural College nel Connecticut, fu insegnante e redattore di una rivista agricola.\nLa famiglia di sua madre proveniva dalla Lettonia e si stabil\u00ec a seguito nel New Jersey.\nLo zio materno, Giacobbe Goodale Lipman era decano della New Jersey State College di Agricoltura presso la Rutgers University, direttore della New Jersey State Agricolture Experiment Station e fondatore della rivista \"Scienze del suolo.\"\nDopo aver frequentato una scuola pubblica di qualit\u00e0 a New York City, Pincus \u00e8 diventato studente onorario alla Morris High School dove \u00e8 stato presidente della societ\u00e0 di dibattito letteraria. Appena laureato alla Cornell University, ha fondato e diretto la Cornell Literary Review. Dopo aver conseguito la laurea nel 1924 in biologia con specializzazione in zoologia, fu accettato nella scuola di specializzazione ad Harvard. Si concentr\u00f2 sulla genetica sotto Dr William Castle, lavor\u00f2 anche sulla fisiologia animale con il fisiologo William Crozier. Il suo collaboratore era Hudson Hoagland. Questi due scienziati influenzarono cos\u00ec tanto Pincus che alla fine si dedic\u00f2 a studiare fisiologia riproduttiva. In seguito Pincus spos\u00f2 Elizabeth Notkin il 2 dicembre 1924; lo stesso anno ha completato il suo corso di laurea. Insieme a Pincus hanno avuto tre figli: Alexis, Giovanni e Laura Jane.\nRicevette il Master of Science e dottore nelle lauree scientifiche, nel 1927, all'et\u00e0 di 24 anni.\nNel 1927 Pincus ha vinto una borsa di studio di tre anni dal Consiglio Nazionale delle Ricerche. Durante questo periodo, si rec\u00f2 a Cambridge in Inghilterra, dove ha lavorato con FHA Marshall e John Hammond, che sono stati pionieri nel campo della biologia riproduttiva. Ha inoltre studiato presso l'Istituto Kasier Wilhem con il genetista Richard Goldshmidt. Torn\u00f2 ad Harvard nel 1930 prima come insegnante in biologia e poi durante il periodo dell'olocausto come professore assistente.\nRicerca.\nGran parte della sua ricerca venne prodotta durante la prima parte della sua carriera concentrata sulla ereditariet\u00e0 dei caratteri fisiologici. Pi\u00f9 tardi la ricerca si incentra sulla fisiologia riproduttva dei caratteri, in particolare gli ormoni sessuall e quelli gonadotripice(quelli che stimolano le ghiandole riproduttive). Tra gli altri interessi di ricerca geotropismo, l'eredit\u00e0 del diabete, i rapporti tra ormoni e funzioni endocrine in pazienti con disturbi mentali. Ha anche contribuito allo sviluppo del primo successo parziale nella pancreasectomia nei ratti.\nLo sviluppo del contraccettivo orale, della pillola, \u00e8 iniziato nei primi anni del 1930 con il lavoro di Pincus sugli ormoni ovarici. Ha pubblicato numerosi studi di ovuli vitali e la loro fecondazione. Mentre era ancora ad Harvard ha perfezionato alcuni dei primi metodi di trapianto di ovuli di animali da una femmina ad un'altra. Ha anche sviluppato tecniche per produrre pi\u00f9 ovulazione negli animali da laboratorio. Come conseguenza di questo lavoro, ha imparato che alcune fasi di sviluppo di un ovulo animale erano regolate da particolari ormoni ovarici. Successivamente ha analizzato gli effetti degli ormoni ovarici sulla funzione dell'utero, il mantenimento della blastociti(la prima fase embrionale) e in seguito l'embrione stesso.\nA lui mancavano soprattutto i fondi che giunsero dalla donazione di Katharine Dexter McCormick che all'epoca stanzi\u00f2 due miliardi di dollari. L'esperienza di Pincus venne fatta su 67 donne di Porto Rico e Haiti con pillole a base di estro progestinico a dosaggi di 40 volte superiori agli attuali. Il progetto era ritenuto illegale e fu portato avanti a Porto Rico e in Messico con la copertura che questo fosse uno studio contro i disordini mestruali.\nLa McCormick entr\u00f2 in contatto con Pincus tramite Margaret Sanger, un'amica del fisiologo. La prima pot\u00e9 finanziare Pincus grazie all'eredit\u00e0 che le lasci\u00f2 il marito. Continu\u00f2 a dare il suo contributo annuo fino a che lei non mor\u00ec nel gennaio del 1968. Pincus era nominato all'epoca il Dottor Frankenstein per aver effettuato la prima Fecondazione in vitro di un coniglio nel 1934. Un altro uomo con cui lavorarono fu John Rock un dottore cattolico e conservatore specialista in fertilit\u00e0, questo aiutava le donne a rimanere incinte.\nNel 1939 Pincus aveva pubblicato i risultati della sua ricerca sui conigli maschi senza stimolare le uova nelle femmine. Questa manipolazione \u00e8 stata chiamata Pincogenesis ed \u00e8 stato ampiamente riportato dalla stampa ma ancora non poteva essere rieseguito da altri ricercatori.\nDopo il ritorno da un anno all'Universit\u00e0 di Cambridge nel 1938, Pincus divenne professore in visita sperimentale di zoologia alla Clark University di Worcester (Massachusetts) dove rimase fino al 1945. Insieme ad Hoagland hanno iniziato una ricerca tra stress e ormoni per la United States Navy e per l'Air Force Research Laboratory. In particolare hanno esaminato la relazione tra escrezione dello steroide, funzione della corteccia surrenale ed altre tipologie di stress. Alla Clark University Pincus \u00e8 stato nominato dai compagni dell'Accademia Americana delle Arti e delle Scienze: Guggenheim.\nConferenza nella Laurenziana.\nNella primavera del 1943 si tenne la prima conferenza sugli ormoni a Baltimora dall'Associazione Americana per l'Avanzamento della Scienza; lo scienziato Percy Julian fu escluso dalla conferenza poich\u00e9 era di colore; Pincus, l'anno seguente, insieme a Percy Julian, al biochimico Samuel Gurin ed al fisiologo Bates ridisegnarono la conferenza nella Laurenziana in Canada e da allora Gregory Pincus ne divenne il suo presidente.\nPincus nel 1944 fu il cofondatore della Fondazione Worcester per la Biologia sperimentale, insieme ad Hoagland che fu il direttore esecutivo. Pincus fu il direttore dei laboratori per dodici anni e poi divenne direttore delle ricerche. Dal 1946 al 1950 stette alla facolt\u00e0 della Tufts Medical School di Medford (Massachusetts) e poi dal 1950 in poi fino alla sua morte \u00e8 stato professore di biologia e ricerca alla Boston UniversityGraduate School\nNel 1950 fu esposto da Margaret Sanger il suo lavoro che riportava l'inadeguatezza del controllo delle nascite, dei metodi esistenti e l'incombente problema della sovrappopolazione soprattutto nelle aree in via di sviluppo.\nCollaborazione con Min Chueh Chang, John Rock e Celso Garcia.\nNel 1953 Min Chueh Chang al WFEB,studi\u00f2 gli effetti degli steroidi sugli animali da laboratorio.\nChang scopr\u00ec un gruppo di composti chiamati progestinici che lavoravano come inibitori dell'Ovulazione.\nInsieme a John Rock e Celso Garcia condussero dei test clinici sui topi a Brookline (Massachusetts) per confermare i dati di laboratorio.\nUltimi anni.\nOscar Hechter che incontr\u00f2 Pincus alla WFEB nel 1944 ha scritto nelle \"Prospettive in biologia e medicina\". Gregory Pincus appartiene alla storia perch\u00e9 era un uomo d'azione che ha mostrato al mondo che il problema della crisi demografica si pu\u00f2 risolvere. Ha dimostrato che si pu\u00f2 controllare i tassi di natalit\u00e0 su larga scala, con un metodo adatto sia alle societ\u00e0 sviluppate che a quelle sottosviluppate. Il suo lavoro ebbe dei riconoscimenti come l'elezione nel 1965 alla National Academy of Sciences.\nPincus mor\u00ec prima del rilascio di \"Prospettive in biologia e medicina\". Anche se malato per gli ultimi tre anni continu\u00f2 a lavorare e viaggiare. Mor\u00ec a Boston il 22 agosto 1967, di Metaplasia mieloide agnogenica, una malattia del midollo osseo, che alcuni ipotizzano sia stata causato dal suo lavoro con solventi organici. Dopo la sua morte la Conferenza sugli ormoni nella Laurenziana divenne un modo per ricordare Pincus.\nCommercializzazione della pillola.\nNel 1957 i risultati delle ricerche di Pincus e degli altri collaboratori al progetto, furono venduti negli Stati Uniti d'America come trattamento medico contro i disturbi mestruali.\nUna dicitura sulla confezione avvertiva:\"Questo medicinale eviter\u00e0 l'ovulazione\".\nCos\u00ec in meno di due anni, pi\u00f9 di mezzo milione di donne americane soffrivano improvvisamente di disordini mestruali.\nFu subito chiaro che l'effetto indesiderato della pillola aveva scosso l'opinione pubblica.\nLa prima ad entrare in commercio (9 maggio 1960) si chiamava Enovid. Nel 1964 si contava che una coppia americana su quattro gi\u00e0 l'usava. Prima che arrivasse in Italia passarono altri sette anni e solo nel 1971 venne commercializzata come Pillola anticoncezionale.\nNonostante siano trascorsi 50 anni nel 2010 dalla scoperta di questa \"pillola magica\",questa continua ad essere poco conosciuta a chi la utilizza. Il 40% delle giovani americane pensa che la percentuale di efficacia della pillola oscilla tra il 50% e il 60% quando in realt\u00e0 oscilla tra il 92% e il 98%. L'Italia si trova agli ultimi posti in Europa per l'uso dell'anticoncezionale con una percentuale del 16% contro il 50% dell'Olanda, il 40% della Francia e il 30% della Svezia. Anche se le donne evitano l'uso della pillola, il dato allarmante \u00e8 che aumenta la richiesta della pillola del giorno dopo, soprattutto in et\u00e0 infantile, e con essa gli aborti. Questo accade perch\u00e9 le donne hanno paura dei suoi effetti collaterali.\nVantaggi della pillola.\nSono stati dimostrati effetti benefici in patologie dell'apparato riproduttivo femminile soprattutto nelle donne affette da endometriosi sintomatica e adenomi.\nCritiche.\nCon la pillola le donne possono decidere da sole se concepire un figlio o no, ma possono anche separare la sessualit\u00e0 dall'amore e dalla famiglia, come \u00e8 sempre stato possibile per gli uomini. Queste trasformazioni culturali contagiarono anche i cattolici che cominciarono a sentire voglia di rinnovamento, proprio per quanto riguarda il matrimonio. La discussione ai fini del matrimonio riprende influenzata dall'amore e dall'atto sessuale che furono gli elementi essenziali delle trasformazioni culturali dell'occidente. Il matrimonio viene percepito sempre di pi\u00f9 come un'istituzione umana con finalit\u00e0 umane sociali, con una realizzazione affettiva e sessuale individuale, esposto quindi alla fragilit\u00e0 dei desideri umani. Questo preoccupa la Chiesa che vede la cancellazione di Dio dal rapporto tra gli sposi, se pure credenti. Solo il fine della procreazione che vede gli sposi interagire con la volont\u00e0 divina pu\u00f2 riportare Dio nel vincolo del matrimonio, e restituire alla sessualit\u00e0 quel profondo significato simbolico e spirituale che la tradizione cristiana gli aveva attribuito.\nLa figura del contraccettivo orale port\u00f2 molte figure religiose e istituzioni a dibattere intorno al tema della sessualit\u00e0 e della relazione con la procreazione. La Chiesa cattolica romana in particolare dopo aver studiato il fenomeno dei contraccettivi, precis\u00f2 l'insegnamento tradizionale cattolico circa la regolazione della fertilit\u00e0 e il controllo delle nascite: nel 1968 Papa Paolo VI pubblic\u00f2 l'enciclica Humanae Vitae. L'enciclica reiter\u00f2 l'insegnamento tradizionale cattolico secondo il quale la contraccezione artificiale distorcerebbe la natura e gli obiettivi del sesso. L'enciclica si divide in tre parti pi\u00f9 l'appello finale del Papa:"}
{"id": "427793", "revid": "108217486", "url": "https://it.wikipedia.org/wiki?curid=427793", "title": "Giambattista Felice Zappi", "text": "Biografia.\nNacque a Imola, parrocchia di San Nicol\u00f2, il 18 marzo 1667, da Giovanni Evangelista e Maria Maddalena Borelli. Il nonno paterno, omonimo, era stato un modesto poeta, ma pi\u00f9 che decoroso giureconsulto. La famiglia Zappi, attestata in documenti imolesi di fine XIV secolo, si era inurbata dalla casa-madre di San Prospero, dividendosi in pi\u00f9 rami. Il Nostro apparteneva agli Zappi di San Pietro.\nStudi elementari nella citt\u00e0 natale presso i Gesuiti. A 13 anni fu mandato a Bologna, dove si laure\u00f2 in giurisprudenza nel 1685: il diploma lo ricevette dalle mani del sacerdote Ulisse Giuseppe Gozzadini, che nel 1710 diventer\u00e0 vescovo d'Imola e cardinale.. Nel 1687 si trasfer\u00ec a Roma, dove intraprese una fortunata carriera forense, frequentando nel contempo i salotti mondani e letterari. Fu inoltre nominato dal Papa Innocenzo XII \"Assessore del Tribunale dell'Agricoltura\" e Fiscale del Tribunale delle Strade. La sua vera passione era tuttavia la Poesia. A Roma ader\u00ec dapprima all'Accademia degli Infecondi e successivamente all'Accademia dell'Arcadia, di cui, col nome di \"Tirsi Leucasio\", fu uno dei quattordici fondatori nel 1690.\nNel 1705, su proposta del Papa Clemente XI, spos\u00f2 Faustina Maratti, figlia del pittore Carlo Maratta, donna molto colta, e anch'essa poetessa, accolta in Arcadia con il nome di \"Aglauro Cidonia\". Faustina Maratti aveva subito pochi anni prima un tentato ratto da parte del giovane duca Giangiorgio Sforza Cesarini, signore di Genzano, la localit\u00e0 dei Castelli Romani in cui risiedeva Carlo Maratta. Il matrimonio fu molto felice; la loro casa divenne centro di frequentatissime riunioni letterarie. Zappi mor\u00ec all'et\u00e0 di soli 52 anni verosimilmente in seguito a un attacco di malaria. \u00c8 seppellito, come peraltro il suocero Carlo Maratta, nella Basilica di Santa Maria degli Angeli in Roma.\nOpere.\nNel 1723 fu pubblicata una raccolta di \"Rime\" che comprendeva anche componimenti della moglie (\"Rime di Giovanni Battista Felice Zappi e di Faustina Maratti, sua consorte, aggiuntevi altre poesie de' pi\u00f9 celebri dell'Arcadia di Roma\"). La raccolta ebbe varie edizioni.\nLe canzoni encomiastiche, decisamente ampollose, tradiscono le origini barocche dello Zappi, il quale riesce meglio nelle poesie amorose, sonetti anacreontici eleganti e misurati, che ne fanno uno dei maggiori esponenti del gusto miniaturistico e melodrammatico del Settecento. Su di lui \u00e8 passata tuttavia in proverbio la feroce e ingiusta stroncatura di Giuseppe Baretti, che defin\u00ec \"inzuccheratissimo\" il poeta, e \"smascolinati sonettini\" le sue composizioni amorose. In realt\u00e0, fra le opere dello Zappi, non mancano le poesie \"eleganti e non stucchevoli\"."}
{"id": "427794", "revid": "15431", "url": "https://it.wikipedia.org/wiki?curid=427794", "title": "Romilly sur Seine", "text": ""}
